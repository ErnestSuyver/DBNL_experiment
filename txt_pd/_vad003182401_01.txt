



Vaderlandsche Letteroefeningen 
Jaargang 1824


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1824.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 1, p. 695: het nootteken bij noot * ontbrak in de lopende tekst, wij hebben deze alsnog geplaatst.
Deel 2, p. 19, 391, 770: op deze pagina's zijn koppen tussen vierkante haken toegevoegd.
Deel 2, p. 313: de noot op deze pagina is in de lopende tekst geplaatst. De betreffende pagina is hierdoor komen te vervallen.
Deel 2, p. 327, 485: in het origineel is een gedeelte van de tekst slecht leesbaar. In deze digitale editie is ‘[.]’ geplaatst.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1824.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1824.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1824.

[deel 1, pagina 713]
REGISTER VAN DE BOEKBESCHOUWING.

A.

Aan de Roomsch-Katholijken dezer dagen. Leyd. bij L. Herdingh en Zoon.	93
Aan den Schrijver van het pamflet: Aan de Roomschkatholijken dezer dagen.	88
Adriaan, (M.) Nieuwe Zedelijke Verhalen. Iste D. 's Hag. bij de Wed. J. Allart en Comp.	457
Adriani, (M.J.) Redevoering ter nagedachtenis van H. Wester. Gron. bij J. Oomkens.	175
Almanak voor het Verstand en Hart. 1824. Amst. bij C. Schaares.	46
- der Akademie van Groningen. 1824. Gron. bij J. Oomkens.	46
- (Nederlandsche Muzen-) 1824. Rott. bij J. Immerzeel, Jun.	46
- - - 1825.	678
- voor het Schoone en Goede. 1824. Amst. bij G.J.A. Beijerinck.	46
- - - 1825.	682
Andreae, (H.I.) Eenvoudige Verklaring van 's Heilands Verzoeking. Leeuw. bij J.W. Brouwer.	691
Annales Acad. Lovaniensis. Tom. I-IV. Lovanii apud P.J. de Mat.	102
Appulejus Oudendorpii. Tom. II et III. Lugd. Batav. apud S. et J. Luchtmans.	74
Atheensche Brieven. IIde D. Leeuw. bij Steenbergen van Goor.	483
Aurelia. II Deelen. Amst. bij de Gobr. G.A. Diederichs en Zoon.	454
B.
Bähler, (L.H.) La Verité de Jesus Christ, etc. Amst. chez M. Gastman.	595
Bedenkingen over de Vacantiën der Hoogescholen. Dordr. bij Blussé en van Braam.	274


[deel 1, pagina 714]

Beeldengalerij uit het inwendige leven. Leeuw. bij Steenbergen van Goor.	147
Belzoni, (G.) Reizen in Egypte en Nubië. IIIde D. Gron. bij W. Wouters.	110
Bergman, (J.T.) Handwoordenboek der Grieksche Taal. II Deelen. Zutph. bij H.C.A. Thieme.	367
Bibliotheca Meermanniana. IV Tom.	309
Bibliotheek in miniatuur. Amst. bij M. Westerman.	44
Biezen, (H. van der) Schriftmatige Gezangen. Utr. bij H.H. Kemink en Zoon.	221
- - - - Aanmerkingen op het Leerboekje van A. Brink. Utr. bij H.H. Kemink en Zoon.	221
Bilderdijk, (W.) Krekelzangen. IIIde D. Rott. bij J. Immerzeel, Jun.	166
- - Rotsgalmen. Iste D. Leyd. bij L. Herdingh en Zoon.	543
- - - (Tweede Verslag.)	580
- - Bijdragen tot de Tooneelpoëzij. Leyd. bij L. Herdingh en Zoon.	630
Blanken, Jansz. (J.) Memorie, betrekkelijk den staat der Rivieren, enz. Utr. bij O.J. van Paddenburg, enz.	393
Blikken in het Menschelijk Hart. Amst. bij C.L. Schleijer.	227
Boer. (L.J.) over de Putrefactie van den bezwangerden Uterus. Leyd. bij J.W. van Leeuwen.	654
Boisminart, (W.P. d'Auzon de) Herinneringen uit den Veldtogt van Rusland. Amst. en 's Hag. bij de Gebr. van Cleef.	489
Boon Mesch, (A.H. van der) Commentatio etc. Gandavi.	301
Bosch, (H. van den) Waarnemingen omtrent de Roodvonk. Rott. bij P. van der Meer, enz.	596
Bouilly, (J.N.) De jonge Vrouwen. II Deelen. Dev. bij A.J. van den Sigtenhorst.	367
Bouman, (H.) Oratio.	137
Breggen (Prof. van der) aan den Redacteur.	91
- - - - Feestviering ter huldiging van E. Jenner. Amst. bij L. van Es.	177
Brief van den Redakteur des Almanaks voor het Schoone en Goede.	685
- A. Stolker aan Mr. W. Bilderdijk.	126
Bronkhorst, (S. van) Verslag van den Moord aan Mejufvr. G.W. van der Wiel. Amst. bij J. van der Hey en Zoon.	391


[deel 1, pagina 715]

Brouwer, Pz. (P.) Proeve over de schepping der Wereld. Leeuw. bij J.W. Brouwer.	55
- - (P.W.) Zestal Leerredenen over 's Heilands Verzoeking. Arnh. bij P. Nijhoff.	471
Bruining, (G.) De echte bewijzen voor Gods aanwezen, enz. Leyd. bij J.W. Dauw Lem.	461
Brunninghausen, (H.J.) Over het uitnemen der Beursgezwellen aan den Hals, enz. Amst. bij C. Schaares.	249

C.

Campagne, (P.J.) Handboek voor Droogisten en Apothekersleerlingen. Tiel, bij C. Campagne.	149
Capadose, (A.) Bestrijding der Vaccine, enz. Amst. bij C.G. Sulpke.	6
- - Nieuwe Bijdrage tot dito. Amst. bij C.G. Sulpke.	337
Chevallier, (P.) Redevoering en Verslag. Amst. bij P. den Hengst en Zoon.	290
Clercq, (W. de) Verhandeling over den invloed der vreemde Letterkunde op de Nederlandsche. Amst. bij Pieper en Ipenbuur.	422
Corstius (J.) Christelijk Handboek voor Kranken, enz. Tweede Druk. Gron. bij R.J. Schierbeek.	515
Costa, (I. da) De Sadduceën. Leyd. bij L. Herdingh en Zoon.	277
Cras, (H.C.) Nagelatene Verhandelingen en Redevoeringen. Iste D. Amst. bij J. van der Hey.	68

D.

Dam van Isselt, (E.W. van) Gedichten. Breda, bij W. van Bergen.	321
Darwin, (E.) Aanleiding tot de Opvoeding van het Vrouwelijk Geslacht. Gron. bij W. van Boekeren.	694
Democritische Tafelliedjes. Haarl. bij V. Loosjes.	45
Dermout, (I.J.) Nieuwe Leerredenen. 's Hag. bij de Wed. J. Allart en Comp.	505
- - - Synodale Leerrede. 's Hag. bij S. de Visser.	592
Dobbelaer, (M.) Dissertatio. Lugd. Bat. apud L. Herdingh et Fil.	561
Doijer, (A.) Leerrede ter aanprijzing der Koepokinenting. Vierde Uitgaaf. Zwolle, bij H.A. Doijer.	273
Doin, (G.T.) Museum van beroemde Protestanten. Iste D. 1ste en 2de Afd. Amst. bij J.G. Bentinck.	341


[deel 1, pagina 716]

E.
Een hartig wederwoord op eene Antikritiek van Witsen Geysbeek.	684
Eichstorff, (P.J.L. von) Das Grab, von R. Feith, u.s.w. Zutph. bey H.C.A. Thieme.	351
Eyk, (J. van) Gemeenzame Brieven. 's Hag. bij W.K. Mandemaker.	118
F.
Fabri, (J.E.) Handboek der Aardrijkskunde. IIde D. Haarl. bij de Erven F. Bohn.	338
Floh, (J.H.) Onderrigtingen, enz. voor Schoolonderwijzers. Tweede Uitgave. Gron. bij W. Wouters.	540
Francke, (G.S.) Mijne Gronden voor het Christendom herzien en op nieuw bevestigd. Arnh. bij P. Nijhoff.	1
Frank, (W.C.) De Schipbreuk der Cabalva. Amst. bij de Wed. G.A. Diederichs en Zoon.	389
Frölich, (A.) Over het uitwendig gebruik van koud water ter matiging der Koorts. Gorinch. bij J. Noorduyn.	335
G.
Gedachtenis (Ter) van H. Wester. Gron. bij J. Oomkens.	176
Gedenkschriften eener jonge Grieksche Vrouw. Amst. bij J.C. van Kesteren.	178
- wegens de Uitvinding der Boekdrukkunst, enz. Haarl. bij V. Loosjes.	610
- (Tweede Verslag.)	662
- (Derde Verslag.)	702
Gedichtjes voor Kinderen. Gron. bij J. Römelingh.	368
Geen Verdichtsel. Iste D. Amst. bij G.J.A. Beijerinck.	365
Geoffrey Crayon, Schetsen en Portretten. II Deelen. Leeuw. bij Steenbergen van Goor.	671
Gezigten in Oost-Indië, door Q.M.R. Verhuell. Iste Aflevering. Rott. bij Arbon en Krap.	504
Glatz, (J.) Aurelia's Godsd. Overdenk. Amst. bij P. Meijer Warnars.	708
Goldsmith, Abrégé de l'Histoire Grecque, &c. Dordr. chez J. Pluim de Jaager.	675
Gourgaud, Gedenkschriften. Iste D. Dordr. bij Blussé en van Braam.	528
- - (Tweede Verslag.)	573
Gravé, Jz. (G.) Gedichten. Amst. bij Visser en Comp.	442
Gravenweert, (J. van 's) De Odysséa van Homerus. Iste D. Amst. bij J. van der Hey.	36


[deel 1, pagina 717]

Cravenweert, (J. van 's) Marco Bozaris. Dichtstuk. Amst. bij J. van der Hey en Zoon.	218
Greuve, (F.C. de) Dichtbundel. Iste D. 's Hertogenb. bij J.J. Arkesteyn.	265
Griekenland in 1821 en 1822, enz. Amst. bij de Erven H. Gartman.	311
Groen van Prinsterer, (G.) Disputatio. Lugd. Bat. apud H.W. Hazenbergh, Jun.	205
Grommé, (W.D.) Handleiding bij het Avondmaal. Amst. bij J.H. den Ouden.	333
Grootvader St. Julien onder zijne Kleinkinderen. Amst. bij G. Portielje.	45

H.

Haafner, (J.) Proeve van Indische Dichtkunde. Amst. bij J. van der Hey en Zoon.	564
Harbaur, Formulier voor den Gezondheidsdienst der Nederl. Landmagt. 's Hage, ter Landsdrukkerij.	293
Hazelhoff, (A.) Tijdkorter voor 1824. Gron. bij A. Hazelhoff.	46
Heeren, (A.H.L.) De Gevolgen der Kruistogten voor Europa. Leeuw. bij Steenbergen van Goor.	384
Hengel, (W.A. van) Annotatio in loca nonnulla N.T. Amst. apud J. van der Hey et Fil.	637
Henke, (A.) Geneeskundig Handboek der Kinderziekten. Iste D. Leyd. bij J.W. van Leeuwen.	248
Hentzepeter, (H.) De nabijzijnde Ondergang der tegenwoordige Wereld. 's Hag. bij C. van Greeven.	145
Heyne, (F.) Tafereelen van Landen en Volken voor de Jeugd. II Deelen. Haarl. bij de Erven F. Bohn.	628
Heyningen Bosch, (M. van) Nagelaten Gedichten. Gron. bij R.J. Schierbeek.	442
Hoeven, (J. van der) Dissertatio. Lugd. Bat. apud L. Herdingh et Fil.	381
Hooft's (P.C.) Nederlandsche Historiën. II-Vde D. Amst. bij J. van der Hey en Zoon.	601
Hope, (Th.) Anastasius. IIde D. Leeuw. bij Steenbergen van Goor.	406
Huët, (P.J.L.) Specimen. Lugd. Bat. apud H.W. Hazenbergh, Jun.	638
Huisboekje voor Verloofden en pas-Gehuwden, enz. Amst. bij J.C. van Kesteren.	42
Hulde aan de Nagedachtenis van J.H. van Swinden. Amst. bij C. Cóvens en P. Meijer Warnars.	398


[deel 1, pagina 718]

Hulde aan de Nagedachtenis van R. Feith. Zwolle, bij J.L. Zeehuisen.	501
I en J.
Jaarboekje aan Bevalligheid, enz. gewijd. 1824. Amst. bij M. Westerman.	46
- - - - - 1825.	683
Jacobs, (F.) Herfstavonden. Haarl. bij de Wed. A. Loosjes, Pz.	228
Jaubert, (P.A.) Reis in Armenië en Perzië. Amst. bij Visser en Comp.	660
Iets over de Liesbreukbanden. 's Hag. bij A.D. Willer.	152
- - onze Noordelijke Hoogescholen. Gron. bij J. Oomkens.	441
Index rerum naturalium, etc. Gron. apud J. Oomkens.	562
Jung, (J.H.) gen. Stilling, De Christelijke Menschenvriend. Iste D. 1ste en 2de St. Amst. bij J.C. Sepp en Zoon.	402
K.
Kampen, (N.G. van) Magazijn. Iste en IIde D. en IIIde D. 1ste St. Amst. bij P. Meijer Warnars.	112
Keur van Verhalen. Amst. bij J.C. van Kesteren.	456
Kirckhoff, (J.R.L. de) Dissertation, etc. Derde Uitgave. Amst. bij J.J. Abbink.	479
Kist, (N.C.) Oratio. Lugd. Bat.	689
Klijn, (H.H.) De Heldendood van M.A. de Ruiter. Amst. bij J van der Hey en Zoon.	119
Koch, (W.) Tafereel der Omwentelingen in Europa. 's Hag. en Amst. bij de Gebr. van Cleef.	481
Kotzebue, (O. von) Ontdekkingsreis. IIIde of laatste D. Amst. bij J. van der Hey.	520
Krug, (W.T.) Tafereel van het Liberalismus. Amst. bij de Gebr. Diederichs.	29
L.
Landt, (J.) Specimen. Lugd. Bat. apud J.W. van Leeuwen.	193
Lau, (J. la) Tweetal Synodale Leerredenen. 's Hag. bij de Wed. J. Allart en Comp.	552
Laurman, (M.T.) Praelectio etc. Gron. apud W. van Boekeren.	330
Leerrede over de Maatschappij van Weldadigheid. Zierikzee, bij F. van Meeren.	5
Leerredenen over de Lijdensgeschiedenis. IIIde of laatste D. Amst. bij ten Brink en de Vries.	374


[deel 1, pagina 719]

Lemaire, (H.) De kleine Robinson. Dev. bij A.J. van den Sigtenhorst.	44
- - Barthelemy's Reize verkort. Iste D. Amst. bij Schalekamp en van de Grampel.	180
Lennep, (D.J. van) De Werken en Dagen van Hesiodus. Amst. bij P. den Hengst en Zoon.	673
Leven (Het) van een' Landjonker. Tweede Druk. II Deelen. Amst. bij J.C. van Kesteren.	588
Levensschets van A.H.L. Heeren, door hemzelven. 's Hag. bij de Wed. J. Allart en Comp.	153
Linden, (J. van der) Redevoering, enz. Amst. bij P. den Hengst en Zoon.	320
Llorente, (J.A.) Geschiedenis der Spaansche Inquisitie. IIde D. Amst. en Fran. bij Sepp en IJpma.	159
Loghem, (II. van) Poëzij. Iste D. Dev. bij L.A. Karsenbergh, enz.	495
- - - Proeve van Liederen. Dev. bij J. de Lange.	500
Loon, (F.N. van) Beschouwing van den Nederlandschen Scheepsbouw, enz. Haarl. bij de Wed. A. Loosjes, Pz.	263
Luitjes, (E.C.) Ontwerp, enz. Dordr. bij Blussé en Braam.	359
Lulofs, (B.H.) Lijkkrans bij den dood van H. Muntinghe. Gron. bij J. Oomkens.	358
Luze, (M.V. de) Mathilda op den Berg Carmel. II Deelen. Amst. bij J.C. van Kesteren.	225
M.
Maagd (De) van Orleans. III Deelen. Amst. bij J.C. van Kesteren.	41
Mahne, (G.L.) Vita D. Wyttenbachii. Editio altera. Gandavi apud M.A. Mahne, etc.	617
- - - D. Wyttenbachii Lectiones quinque. Gandavi apud M.A. Mahne, etc.	617
Massillon, (J.B.) Zevental Leerredenen. Rott. bij J. Immerzeel, Jun.	49
Mastenbroek, (F.) Onderhoud voor huisselijke en gezellige kringen. Sneek, bij F. Holtkamp.	410
Matthews, (H.) Dagboek van een' Invalide. II Deelen. Haarl. bij de Erven F. Bohn.	171
Maximiliaan, Reize naar Brazilië. IIde D. Gron. bij W. van Boekeren.	346
Mebius, (T.E.) De Psalmen. IIde St. 1ste Gedeelte. Leeuw. bij J.W. Brouwer.	59


[deel 1, pagina 720]
Meijer, (G. de) Lijkrede, enz. ter Nagedachtenis van P. Wittigs. Rott. bij N. Cornel.	275
- (G.J.) Redevoering, enz. Leuven, bij C.J. de Mat.	275
Mendoza, (D.H. de) Het Leven van Lazarus van Tormes. Amst. bij J.J. Abbink.	412
Metzlar, (J.C.) Levensschets en Herinneringsleerrede. Gron. bij W. van Boekeren.	642
Moens, (A.M.) Tafereelen van eene Christelijke Opvoeding. Amst. bij W. van Vliet.	276
- (P.) Frederik Bornstein. II Deelen. Amst. bij Schalekamp en van de Grampel.	40
Moesman, (F.C.) Eerstelingen. Utr. bij S. Alter.	548
Moll, (G.) Redevoering over J.H. van Swinden. Amst. bij Pieper en Ipenbuur.	539
Momm, (J.A.) M. Jorissen in den gelukkigen avond zijns levens. Iste Stuk. 's Hag. bij de Wed. J. Allart en Comp.	116
Morier, (J.) Tweede Reis in Perzië, Armenië en Klein-Azië, enz. II Deelen. Haarl. bij de Wed. A. Loosjes, Pz.	533
Muntinghe, (H.) Leerrede. Gron. bij J. Oomkens.	331
- Twaalftal Leeredenen. Gron. bij J. Oomkens.	369
Muyt, (P.N.) Algemeene Wereldgeschiedenis voor de Jeugd. Zaltb. bij J. Noman.	604

N.

Nalezing mijner Herinneringen van Gouda. 's Hag. bij de Erven J. Thierrij en C. Mensing en Zoon.	364
Nederlandsch A. B-boek. (Het) 's Hag. bij de Wed. J. Allart en Comp.	711
Niemeijer, (A.H.) Waarnemingen op Reizen in en buiten Duitschland, enz. IIde D. Haarl. bij de Wed. A. Loosjes, Pz.	491
Noppen, (A.K. van) Tafels, enz. Middelb. bij S. van Benthem en de Gebr. Abrahams.	480

O.

Oehlenschläger, (A.) Brieven op eene Reis door Duitschland en Frankrijk. II Deelen. Haarl. bij de Wed. A. Loosjes, Pz.	535
O'keffe, (Miss) Tafereelen uit de tijden der Aartsvaderen. Iste D. Fran. bij G. IJpma.	377


[deel 1, pagina 721]

Onsenoort, (A.G. van) De operative Heelkunde stelselmatig voorgedragen. IIde D. Amst. bij C.G. Sulpke.	563
Ontijd, (C.G.) De waarde der Koepokinenting gehandhaafd, enz. 's Hag. bij de Wed. J. Allart.	652
Oostkamp, (J.A.) De Regenboog. Amst. bij G.J.A. Beijerinck.	548
Oxley, (J.) Reizen in de Binnenlanden van Australië. Dordr. bij Blussé en van Braam.	695
P.
Palm, (J.H. van der) Bijbel. Vde St. Leyd. bij D. du Mortier en Zoon.	229
- - - - - Tiental Leerredenen. Leyd. bij D. du Mortier en Zoon.	413
- - - - - Bijbel voor de Jeugd. XIIIde St. Leyd. bij D. du Mortier en Zoon.	512
- - - - - Feestrede op Leydens Ontzet. Leyd. bij D. du Mortier en Zoon.	669
Pape, (C.W.) Leerrede. 's Hertogenb. bij H. Palier en Zoon.	556
- - - Iets ter herinnering aan Jan Esdré. 's Hertogenb. bij H. Palier en Zoon.	707
Pareau, (J.H.) Antiquitas Hebraica, editio altera. Traj. ad Rhen. apud J. Altheer.	107
- - - - - appendix. Traj. ad Rhen. apud J. Altheer.	107
Pietzsch, (G.A.) Bestenming van het Vrouwelijk Geslacht. Fran. bij G. IJpma.	710
Planck, (G.J.) Het Geschiedkundig Bewijs voor de Goddelijkheid des Christendoms. Amst. bij C. Schaares.	181
Pligten. (De kleine) II Deelen. Amst. bij P. den Hengst en Zoon.	459
Pölitz, (K.H.L.) Overzigt der Algemeene Geschiedenis, voor jonge Lieden. III Stukjes. Arnh. bij P. Nijhoff.	603
Polstorff, (L.) De laatste Levensdagen des Verlossers. 's Hag. bij W.K. Mandemaker.	420
Proeve van Hekelschriften. Amst. bij Visser en Comp.	411
R.
Radijs, (A.) Viertal Leerredenen. 's Hertogenb. bij H. Palier en Zoon.	460
Rassenel, (M.C.D.) Verhaal der Gebeurtenissen in Griekenland. II Deelen. Dordr. bij Blussé en van Braam.	311
Rant, (J.J.) De Vaccine verdedigd, enz. Dichtstuk. Zaand. bij J. Groot en Comp.	273


[deel 1, pagina 722]

Reddingius, (G. Benthem) Twaalftal Leerredenen. Gron. bij W. Zuidema.	53
Ring (De) van Gyges wedergevonden. Tweede Druk. IV Deelen. Amst. bij J.C. van Kesteren.	588
Rosenmuller, (G.H.) De Apostelen van Jezus in hun leven en daden geschetst. Gron. bij J. Oomkens.	473
Roskes, (T.) Zestal Leerredenen. Leyd. bij A. van Benten.	511
Royaards, (H.J.) Oratio.	137

S.

Sailer, (J.M.) Grondleer van den Godsdienst. II Stukken. Gron. bij J. Oomkens.	589
Sander, (J.C.A.) Des Menschdoms hoop en Nederlands dankstof, enz. Te Koog, bij A.J. May.	553
Schilfgaarde, (A.A. van) Redevoering. 's Hertogenb. bij H. Palier en Zoon.	275
Schrant, (J.M.) Uitgelezene Gedachten. Zaltb. bij J. Noman.	411
Schull, (P.S.) Herinnering aan J.B. Crol. Dordr. bij Blussé en van Braam.	600
Scott, (Walter) Valerius. II Deelen. Leeuw. bij Steenbergen van Goor.	34
- - Ivanhoe. III Deelen. Gron. bij W. van Boekeren.	675
Senden, (G.H. van) Klaagzang bij het afsterven van H. Muntinghe. Gron. bij E. Meijer, Hz:	358
Snell, (F.W.D.) Leesboek voor het en te Onderwijs in de Wijsbegeerte. II Deelen. Winschoten, bij H.V. Huisingh.	62
Someren, (R.H. van) Gedichten. IIde D. Amst. bij J. van der Hey.	78
Starck, (J. Brouwer) Specimen. Lugd. Bat. apud C.C. van der Hoek.	64
Stem (De) uit St. Helena beantwoord. Rott. bij Arbon en Krap.	196
Stratingh, Ez. (S.) Scheikundige Verhandeling over de Morphine, enz. Gron. bij J. Oomkens.	379
Strauss, (F.) Helon's Bedevaart naar Jeruzalem. III en IVde D. Amst. bij J. van der Hey.	60
Suriname in deszelfs tegenwoordigen toestand. Amst. bij C.G. Sulpke.	609
Swart, (N.) Vaderlandsche Lettervruchten. 's Hag. bij S. de Visser.	708


[deel 1, pagina 723]

T.
Tableau Synoptique, etc. Zutph. chez H.C.A. Thieme.	109
Tempelfeest (Het) des Amsterdamschen Schouwburgs. Amst. bij A. Mars.	635
Thijssen, (H.F.) Geschiedkundige Beschouwing der Ziekten in de Nederlanden. Amst. bij J. van der Hey en Zoon.	559
Tressan, (De) De Fabelleer vergeleken met de Geschiedenis. II Deelen. Amst. bij J.C. Sepp en Zoon.	586
Trieper, Jun. (J.H.) Lofrede op Hidde Heeremiet. Amst. bij M. Westerman.	124
Tuckey, (J. Hingston) Aardrijkskunde voor Zeevaart en Koophandel. II-Vde D. Rott. bij J. Immerzeel, Jun.	200
Tydeman, (H.W. en B.F.) Mnemosyne. Iste D. Dordr. bij Blussé en van Braam.	213
- - - - - - IIde D.	438
Tzschirner, (H.G.) De terugkeering van een aantal R.K. Huisgezinnen, enz. Zutph. bij H.C.A. Thieme.	440
U.
Uilkens, (J.A.) Almanak. 1824. Gron. bij J. Oomkens.	46
- - - De Volmaaktheden van den Schepper, enz. IVde D. Gron. bij J. Oomkens.	645
V.
Veen, (A. van der) Handleiding voor Predikanten. Haarl. bij de Wed. A. Loosjes, Pz.	592
Verhandeling over de Kleederdragt der Geestelijken, enz. Amst. bij J.C. van Kesteren.	634
Verhandelingen (Nieuwe) van het Haagsch Genootschap. Voor 1821. 's Hag. bij de Erven J. Thierry en C. Mensing en Zoon.	325
Verwey, (B.) Evangelisch Avondmaalsboekje. 's Hag. bij de Wed. J. Allart en Comp.	332
Vos, (M.C.) Merkwaardig Verhaal aangaande zijn Leven en Lotgevallen, enz. Amst. bij A.B. Saakes.	642
Vries, (M.N. de) Rekenkunde. Gron. bij R. van Groenenberg.	43
Vynckt, (L.J.J. van der) Nederlandsche Beroerten onder Filips II. Iste D. Amst. bij J.C. Sepp en Zoon.	256
Vyver, (C. van der) Wandelingen in en om Brussel. Amst. bij J.C. van Kesteren.	538
- - - - Deugd en Ondeugd. Amst. bij Schalekamp en van de Grampel.	538


[deel 1, pagina 724]

W.

Water, (J.A. van de) Specimen. Traj. ad Rhen. apud J. Altheer.	476
- - - - - Specimen. (Tweede Verslag.)	517
Weezelenburg, (J.J. van) Redevoering ter Eeuwfeestviering van het Corvershof. Amst. bij ten Brink en de Vries, enz.	216
Weiland (P.) en G.N. Landré, Woordenboek der Nederduitsche Synonimen. Iste D. 's Hag. bij de Wed. J. Allart en Comp.	625
Westerman, (M.) Nieuwe Gedichtjes voor Kinderen. Amst. bij M. Westerman.	44
- Dichterlijke Mengelingen. Amst. bij M. Westerman.	577
Wigana, (J.H.) De Geboorte van den Mensch beschouwd. Iste D. Amst. bij R.J. Berntrop.	433
Wildschut, (D.H.) Leerredenen over Openb. II en III. Amst. bij J. van der Hey en Zoon.	639
Willes, (B. van) Proeve eener Overeenstemming der Evangelisten. IIde St. Gorinch. bij J. van der Wal.	192
Wiselius, (S.I.) De Sadduceën van I. da Costa getoetst. Amst. bij J. van der Hey en Zoon.	557
Woord (Belangrijk) aan het letterlievend Publiek. Rott. bij N. Cornel, enz.	125
Wys, J.C. Zoon, (J.) Leerredenen over Rom. IX, X en XI. Iste D. 's Hag. bij S. de Visser.	549
Wyttenbach, (Mevr.) Symposiaca, of Tafelgesprekken. Rott. bij Arbon en Krap.	541

Y.

Ypey, (A.) Akademische Leerrede ter Gedachtenis van H. Muntinghe. Gron. bij J. Oomkens.	553

Z.

Zacharia, (A.) Geschiedenis der Grieken. II Stukjes. Zutph. bij H.C.A. Thieme.	88
Zillesen, (C.) Plan wegens de Rivieroverstroomingen. Rott. bij J. Hendriksen.	360
Zimmermann, (E.A.W. von) De Aarde en hare Bewoners. XI-XIVde D. Haarl. bij de Erven F. Bohn.	250
- (Tweede Verslag.)	303
Zutphen, (A. van) Nederland werd dikwers beschermd en gered, enz. Gorinch. bij J. Noorduyn.	43


[deel 2, pagina I]
MENGELWERK,

VOOR

1824.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN WRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1824.
MENGELWERK.
Te AMSTERDAM, bij
G.S. LEENEMAN van der KROE
en
J.W. IJNTEMA.
1824.

[deel 2, pagina V]
INHOUD

VAN HET

MENGELWERK.

Eeuwzang op de Uitvinding der Drukkunst. Door w.h. warnsinck, bz. Bl.	1
Maria van reigersberch aan haren Broeder nicolaas van reigersberch.	19
Drie Brieven over Mr. i. da costa's Bezwaren tegen den Geest der Eeuw.	27
De Spectator. No. IX.	34
Iets, tot de Natuurlijke Historie betrekkelijk.	43
De Spaansche Schoonen; met een woord over riego.	44
Vergelijking tusschen Franschman en Spanjaard.	45
De Gasverlichting te Londen.	46
De Hertog van buckingham en robert winer.	47
Wijze Wensch.	47
Piron en de Abbé desfontaines.	47
Oordeelkundige Vaderlandsliefde.	47
Fijne Uitvlugt.	48
Duël van een' Dans- met een' Schermmeester.	48
Naïve Advertentie.	48
Aan de Danseressen in een wellustig Ballet.	48
Bijzonderheden, rakende eenen Duitschen Improvisator uit de vorige Eeuw, daniel schönemann genaamd. Met een Aanhangsel van den Nederlandschen Vertaler.	49
Een Proefje van bilderdijk's Redeneerwijze.	71
Drie Brieven over Mr. i. da costa's Bezwaren tegen den Geest der Eeuw. (Tweede Brief.)	73
De Geboorte van hendrik den IV van Frankrijk. Eene' Vertelling.	81
Ware Heldenmoed in een treffend Voorbeeld der vergetelheid onttrokken.	94
Bij het einde van 1823. Door Mr. a. boxman. Dichtstukje.	95
De Aardappel heeft het woord. Door j.w. ijntema. Dichtstukje.	98
's Menschen Zedelijkheid in verband beschouwd met deszelfs verstandelijke Beschaving. Door b. van willes, Predikant te Nieuwland.	101


[deel 2, pagina VI]

De vragen: verdient de Vaccine thans nog, als voorbehoedmiddel tegen de Kinderziekte, te worden aangeprezen? en wat heeft daaromtrent de Utrechtsche Kinderziekte-Epidemie van het jaar 1823 geleerd? beantwoord door n.c. de fremery, Hoogleeraar in de Geneeskunde te Utrecht.	116
Een Allerlei wegens den vermaarden rossini.	130
Drie Brieven over Mr. i. da costa's Bezwaren tegen den Geest der Eeuw. (Derde Brief.)	141
Rapport van twee Parijsche Geleerden wegens het Componium, hetgeen, kort geleden, ook te Amsterdam is ten toon gesteld geweest.	148
Doodgravers-Lied. (Uit eene Voorlezing.) Door H.H......	149
De Verovering van den Briel, op den 1sten December 1813. Door w. kraan, te Waddingsveen.	151
Verhandeling, over het Spreekwoord: De eene Mensch is des anderen Engel, en de eene Mensch is des anderen Duivel. Door c. enklaar, te Nijmegen.	153
Over de Cholera Morbus der indiën. Door a. moreau de jonnes, Correspondent van de Akademie der Wetenschappen en van het Koninklijk Instituut van Frankrijk. Medegedeeld door Prof. e.j. thomassen a thuessink, te Groningen.	165
Maria van reigersberch nader gekenschetst uit hare onuitgegevene eigenhandige Brieven. Door adr. stolker, te Rotterdam.	176
Betoog van het onbetamelijke eener blijvende verachting van den geboet hebbenden Misdadiger, gestaafd door eene treffende Gebeurtenis. Door p. louwerse, te Amsterdam.	185
Nieuw Alphabet van en voor den Opmerker. Letter Z.	196
Keizer karel de V en de Bezemmaker.	198
De beroemde Schrijver der Karakterkunde des Bijbels, a.h. niemeijer, in een Amsterdamsch Sleedje.	200
Aan de Vijanden van het Licht. Door h. van loghem, te Deventer.}Dichtstukjes.	201
De Leeuwrik. Fabel. Door j.w. ijntema.}Dichtstukjes.	203
Verhandeling, over het Spreekwoord: De eene Mensch is des anderen Engel, en de eene Mensch is des anderen Durvel. (Vervolg en slot van bl. 165.)	205
Waarneming eener achter-benedenwaartsche Ontwrichting van het hoofd des linker Dijebeens, in eene zittende houding hersteld, den vierden dag na den val. Door	


[deel 2, pagina VII]

j. van dam, Anat. Chir. et Art. Obstet. Lector te Alkmaar.	215
Onderzoek van het Bloed. Door a.w. krafft, te Groningen.	219
Levensbijzonderheden van den vermaarden Engelschen Schilder, benjamin west.	221
Betoog van het onbetamelijke eener blijvende verachting van den geboet hebbenden Misdadiger, enz. (Vervolg en slot van bl. 196.).	227
Voorspelling van napoleon gelogenstraft.	238
De drie Vrienden. Parabel.	239
Een Moord door een Vinkje uitgebragt. Een Voorval uit de Lijfstraffelijke Regtspleging.	239
Nog twee Anekdoten, op rossini's Muzijk betrekkelijk.	242
Johan van der korput in het Beleg van Steenwijk in 1581. Door j. van harderwijk, r. zoon, te Rotterdam.	243
De Idealen. Naar schiller. Door a.f. sifflé, te Middelburg.	246
Vlugtige Beschouwing der groote Akademische Kunstgalerij van Wassen Beelden des Heeren eduard lion, van Weenen. Door j.w. ijntema.	249
Het Heilig Verbond der Menschheid.	253
Verslag der Opening van twee Egyptische Mumiën, toebehoorende aan den Heer cailliaud; nevens eenig Berigt van die, welke zeer onlangs te Gent is ten toon gesteld.	266
Levensberigt van Doctor edward jenner, Uitvinder der Koepokinenting.	274
Kort Overzigt van een Reisje van Utrecht naar Baarn, in het Najaar van 1823.	284
Zeeslag bij Alta-Gracia, in het Lagoen van Maracaibo.	291
Aan wie het schoeisel past.}Dichtstukjes.	296
Rhynvis feith.}Dichtstukjes.	297
Apollo Ultra-Liberaal.}Dichtstukjes.	297
Bij het Lijkje van mijn lieve Nichtje, antje o., oud zes jaren, overleden 13 Febr. 1824. Door j.w., Dienstmaagd.}Dichtstukjes.	298
Philips de III.}Anekdoten.	299
De eigenlijke diepte der gewijde Aarde.}Anekdoten.	299
De Abt maury.}Anekdoten.	299
Wenk voor spilzieke Huisvrouwen.}Anekdoten.	300
De twee Hanen. Fabel.	300
Uittreksel uit een Verslag aan zijne Excellentie, den Mi-	


[deel 2, pagina VIII]

nister voor het openbaar Onderwijs, de Nationale Nij verheid en de Koloniën, wegens de openbare Tentoonstelling van Voortbrengselen van Volksvlijt, te Parijs, in den jare 1823. Door j.g.s. van breda, Hoogleeraar te Gent.	301
Het gebruik van Bloed een Voorbehoedmiddel tegen de Watervrees. Door w. rittmeister, Eersten Geneesheer van het Maria-Gasthuis te Pawlowsk.	316
Derde Berigt wegens Brieven van maria van reigersberch.	318
Kort Overzigt van een Reisje van Utrecht naar Baarn, in het Najaar van 1823. (Vervolg en slot van bl. 291.)	330
De Moeder. Door h. van loghem.}Dichtstukjes.	338
Moedertroost.}Dichtstukjes.	344
Bij het van stapel loopen van 's Konings Schip van Linie, de waterloo, te Amsterdam, den 13 Mei 1824. Door s. rondeau, jr.}Dichtstukjes.	344
Na het lezen van de Sadduceën van Mr. i. da costa.}Dichtstukjes.	346
De Bedelaar zoo als er meer zijn.}Dichtstukjes.	348
De Jezuiten goede Rookverdrijvers.}Anekdoten.	348
Ergerlijke Voorbarigheid.}Anekdoten.	348
De Fransche Akademist.}Anekdoten.	348
Uittreksel uit een Verslag aan zijne Excellentie, den Minister voor het openbaar Onderwijs, de Nationale Nijverheid en de Koloniën, wegens de openbare Tentoonstelling van Voortbrengselen van Volksvlijt, te Parijs, in den jare 1823. (Vervolg en slot van bl. 315.)	349
Nadere Aanprijzing van de Zwavelbaden te Bentheim. Door e.j. thomassen a thuessink, Hoogleeraar te Groningen.	367
Aanmerkingen op het Ontwerp tot oprigting van eene Maatschappij ter bevordering van Genees- en Heelkunde ten platten lande.	372
Bijdrage tot het Betoog van het onbetamelijke eener blijvende verachting van den geboet hebbenden Misdadiger, ook door eene treffende Gebeurtenis gestaafd.	384
Uittreksel uit de Gedenkschriften van den eerlijken georges grounmann, Portier in de Voorstad St. Germain, te Parijs.	389
Kraaigeschreeuw. Door h. bloemen, te Ootmarssum.}Dichtstukjes.	391
Louize.}Dichtstukjes.	396
Echtbreuk.}Dichtstukjes.	396
Aan een' Rijmelaar.}Dichtstukjes.	396


[deel 2, pagina IX]

Erasmus het luisterrijkst voorbeeld van verwonnen zwarigheden. Door n. swart.	397
Iets over de Cholera Morbus, waargenomen in het begin des jaars 1820 te Malakka, en in Julij van het jaar 1821 langs de kust van Java, door j. van dissel, jz., Oud-Officier van Gezondheid ter Zee, Med. et Chir. Doctor en praktizerend Geneesheer te Hillegom.	414
Een Remonstrant aan Mr. i. da costa.	421
Bijzonderheden aangaande erasmus.	429
Letterkundig Verzoek van Mr. jacobus scheltema.	431
Iets uit een' Brief van den Abt michaud, Zendeling in Louisiana.	433
Overgeslagene Bijzonderheid, behoorende tot het Verslag der geopende Mumiën, bl. 266 enz.	435
Veroordeel niet! Door j. van harderwijk, r. zoon}Dichtstukjes.	436
De Mensch een Kind. Door a.f. sifflé,}Dichtstukjes.	438
Mijne Hulde aan rhijnvis feith, ontslapen den 8sten van Sprokkelmaand 1824. Door d. blankenbijl.}Dichtstukjes.	442
Amerikaansche Anekdote.}Anekdoten.	442
Kant, overluid denkende.}Anekdoten.	444
Spreuken XXVI:12. Hebt gij eenen man gezien, die wijs in zijne oogen is? Van eenen zot is meer verwachting, dan van hem. (Oorspronkelijke mededeeling.)	445
Iets over de Cholera Morbus, waargenomen in 1820 en 1821 te Malakka en langs de kust van Java. (Vervolg en slot van bl. 421.)	452
Iets, over den Persoon, het Karakter en de Misdaad van c.g. donner, wegens beganen Moord aan Mejufvrouw g.w. van der wiel, op den 19 Maart 1824, te Arnhem, met de koorde gestraft. Door w.h. warnsinck, bz.	459
De Spectator. No. X.	471
Vierde of laatste Berigt wegens Brieven van maria van reigersberch.	482
Chauda. Een Verhaal, op waarheid gegrond.	488
Distinguo.}Anekdoten.	495
Averegtsche Vlijtbetooning.}Anekdoten.	496
De naïve Bedelaar.}Anekdoten.	496
Op de Duisterlingen dezer Eeuwe.}Dichtstukjes.	496
Baas boven Baas.}Dichtstukjes.	496
Aan eene Schijnheilige.}Dichtstukjes.	496
De Vrouwenhater.}Dichtstukjes.	496


[deel 2, pagina X]

Bijzonderheden, wegens den Prins van Hohenlohe Schillingsfürst. Medegedeeld door j. de brauw, Med. Doct. te Woerden.	497
Iets, over de Bloedzuigers, (Hirudines.) Door j.r. johnson, M.D. Medegedeeld door j. heller, Med. et Chir. Doct. in de Willemstad.	509
Bijvoegsel op de Lijst der Schrijveren, betreffende de Historie der Nederlandsche Beroerten, in den jare 1565 en volgende, door den Hoogleeraar jona willem te water gegeven.	515
Vierde of laatste Berigt wegens Brieven van maria van reigersberch. (Vervolg en slot van bl. 488.)	519
Chauda. (Vervolg en slot van bl. 495.)	527
Iets, omtrent de Menagerie van van aken.	535
De kleinste Dwerg.	539
Afscheidsgroet aan het Akademisch Letterkundig Gezelschap: musis conjunctiores, te Utrecht. Door aeg. de wit, te Doorn.	540
Schrandere Trek van het voormalig Heilig Officie.	544
Zeldzaam Waagstuk.	545
Gulle Vriendschap.	546
Extempore van Sir walter scott op den Buikspreker alexander, medegedeeld door böttiger.	546
Belangrijke Vraag beantwoord.	548
Redevoering, over de Geschiedenis der Afwering van de Invallen der Perzen in Griekenland. Door Mr. a. boxman, te Gorinchem.	549
Waarneming, omtrent de Genezing eener hardnekkige Ontsteking der Lever. Door a. smith, Med. et Art. Obstetr. Doctor te Beerta, in de Provincie Groningen.	564
Uitstapje naar de Surinaamsche Plantaadje Johanna en Margaretha, Junij 1823.	570
Een min algemeen bekende Geestelijke Ambtenaar.	578
Eenige Bijzonderheden, rakende den Zodiak, of Dierenriem, van Denderah.	579
De Misdadiger.	584
Het Leven van vrolijke Fransje. Door h. van loghem. Dichtstukje.	586
Maria, of het Meisje uit de Herberg. Eene ware Gebeurtenis.	592
Hondentrouw.}Anekdoten.	595
Kinderlijke Liefde der Chinezen.}Anekdoten.	596
Fontenelle en de Vrijgeest.}Anekdoten.	596
Titelpraal.}Anekdoten.	596
Vernederde Schrijverstrots.}Anekdoten.	596
Redevoering, over de Geschiedenis der Afwering van de	


[deel 2, pagina XI]

Invallen der Perzen in Griekenland. (Vervolg en slot van bl. 564.)	597
Waarneming, omtrent de Genezing eener hardnekkige Ontsteking der Lever. (Vervolg en slot van bl. 570.)	617
Uitstapje naar de Surinaamsche Plantaadje Johanna en Margaretha, Junij 1823. (Vervolg en slot van bl. 578.)	622
De Improvisator sgricci. Door Frederik, Graaf kalkreuth.	629
Spanje onder de Mooren in de Xde, en onder den Katholijken Koning in de XIXde Eeuw.	638
Bemoediging voor jonge en aankomende Dichters. Door h. bloemen, te Ootmarssum. Dichtstukje.	643
Het Grafteeken. Iets voor Schilders.	646
Het getal der Schilders enz. op de tegenwoordige Tentoonstelling te Parijs.	647
Nog een woord over het kleinste Dwergje.	647
De Leeuw in den Kruidtuin te Parijs.	647
Vaderlandsliefde als ingeschapen.	648
De arme Blindeman en de Vioolspeler boucher. Eene echte Anekdote.	648
Over de inblazing van Ademlucht in de Longen van Verstikten, bijzonder bij Schijndood-geborenen of Verdronkenen. Door (wijlen) j.b. crol, Med. Doct. te Dordrecht.	649
Waarneming van eenen aanval van Ziekte, zeer overeenkomende met de Cholera Morbus der Indiën, gedaan door j. van dissel, jz. Med. Doct. te Hillegom.	657
Een Bezoek op Aruba en Bonaire, twee tot Curaçao behoorende Eilanden, in het jaar 1823, door een' in laatstgenoemde Gewest gevestigd' Nederlander.	661
Twee Rekwesten, van maria van reigersberch en van willem cornelisz. van der velden, alsmede eene Notarieele Attestatie, alle betrekkelijk de Gevangenschap van de groot. Door adr. stolker.	674
Vergelijking van den Hollandschen en Engelschen Handel in het begin der XVIIde Eeuw.	680
De Schoolmeester en de Koster. Eene ware Gebeurtenis.	682
Bij het wederzien van Boschwijk, na het afsterven van mijnen onvergetelijken Vriend, Mr. rhijnvis feith. Door w.h. warnsinck, bz. Dichtstukje.	685
Bij de opening der gewone Najaarsvergaderingen van het Genootschap: Bescheidenheid en Verlichting, te Gorinchem. Door Mr. a. boxman. Dichtstukje.	686
Dichtregelen, gezongen door Kinderen, in het Brugsche Departement Tot Nut van 't Algemeen. Door p. van genabeth.	689


[deel 2, pagina XII]

Tevredenheid. Door w. kraan. Dichtstukje.	692
De oude, levende Mereman. Dichtstukje.	694
Over den tegenwoordigen Tijdgeest. Door s.e. wieling.	697
Over de kracht der Artemisia vulgaris, of gewonen Bijvoet, in de Epilepsie, of vallende Ziekte. Door den Staatsraad hufeland, te Berlijn.	713
Bijzondere Eigenschap der Zijde.	721
Iets naders, over het verdrinken van den grooten Zuidhollandschen Waard, in den St. Elizabethsnacht des jaars 1421. Door adr. stolker.	723
Een Bezoek op Aruba en Bonaire, twee tot Curaçao behoorende Eilanden, in het jaar 1823. (Vervolg van bl. 673.)	728
Het Ouderlijk Huis. Door J. immerzeel, jun. Dichtstukje.	734
De Opwekking van den Jongeling te Nain. Bijbelsch Tafereel. Door j. van harderwijk, r. zoon. Dichtstukje.	738
De ongelukkige Griekin.	740
Waar huist de Deugd niet al! Eene ware Anekdote.	742
Opmerking.	744
Geleerdheid.	744
Paarden zonder Vaderlandsliefde.	744
Fijne Menschenkennis in een' lompen vorm.	744
Wat moet en kan de Godsdienstleeraar doen ten nutte van loszinnige Verachters der openlijke Godsvereering op den eersten dag der week?	745
Iets, over het begraven van in een' vergevorderden staat van zwangerheid gestorvene Vrouwen, zonder dezelve alvorens op de eene of andere wijze te verlossen. Door a. schouman, Heel- en Vroedmeester te Dordrecht.	758
Een Bezoek op Aruba en Bonaire, twee tot Curaçao behoorende Eilanden, in het jaar 1823. (Vervolg en slot van bl. 734.)	760
Iets naders, over het verdrinken van den grooten Zuidhollandschen Waard, in den St. Elizabethsnacht des jaars 1421. (Vervolg en slot van bl. 728.)	765
Ipsara. Door h. bloemen. Lierzang.	770
Aan een Woud. Door h.f. kohlbrügge. Dichtst.	778
De Ezel-Harddraverij te Teinach.	779
Het noodlottig Zeetogtje. Een Engelsch Verhaal.	781
Het houten Tafelbord voor Grootvader.	784

De Afbeelding eener Egyptische Mumie te plaatsen tegenover bl. 274.
Het Handschrift van maria van reigersberch tegenover bl. 526.



2009 dbnl


_vad003182401_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1824




DBNL-TEI 1



2009-10-02

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1824
 
Zie: https://www.dbnl.org/tekst/_vad003182401_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Mijne Gronden voor het Christendom herzien en op nieuw bevestigd. Gevolgd naar het Hoogduitsch van Dr. G.S. Francke, Hoogleeraar in de Godgeleerdheid te Kiel, door J.H. Krom, Predikant te Gouda. Te Arnhem, bij P. Nijhoff. 1823. In gr. 8vo. X en 467 Bl. f 3-12-:

Een allerbelangrijkst werk! De waardige krom heeft zich nieuwe verdiensten verworven, door zijnen voorzeker niet geringen arbeid aan hetzelve. Een uitvoerig verslag overlatende aan de Bijdragen tot de Godgeleerde Wetenschappen (*), willen wij slechts zoo veel vermelden, als noodig is ter wettiging van onze herhaalde betuiging: Een allerbelangrijkst werk!
Gij vindt hier dan, Lezers! zeer veel meer dan eene vertaling van francke's Entwurf einer Apologetik der Christlichen Religion, vóór zes jaren uitgegeven, en ge vindt tevens dat Entwurf ezv. in zijn geheel. Krom geeft, ter afwisseling, aan francke's verhandeling na eens dien stijl, dan dien der redevoering, dan weder van een vertoog; nu leest men zamenspraken, dan brieven. Zeker is dit door krom alzoo gedaan, om het treffelijk boek, dat echter meer voor geletterden was, tot een beknopt en onderhoudend leesboek voor den beschaafden stand te doen strekken, in welken nog al te veel gevonden worden, die al ligt, bij hun verkeer in de wereld, door een vlugtig woord, of eene min of meer klemmende bedenking, ook wel door eenig min of meer ontwikkeld wijsgeerig denkbeeld, dat zij opvangen, gevaar loopen voor hun geloof, hunne godsvrucht en rust. (Bl. IV, V.) Daarom is ook alles, wat den eigenlijk gezegden gelet-
{==2==} {>>pagina-aanduiding<<}
terden dienen moet, uit den tekst weggelaten, nu en dan ook de orde veranderd, somtijds bijna letterlijk vertaald, dan, overeenkomstig met francke's vergeleken' arbeid, die van krom geleverd. Intusschen is ook voor hen, die dit werk als studieboek gebruiken willen, gezorgd. Wat toch in den tekst is weggelaten, leest men in aanteekeningen, achter denzelven geplaatst, bl. 324-387, die in belangrijkheid winnen, door hetgeen krom er van zichzelven heeft ingelascht; maar vooral is voor de zoodanigen gezorgd door de op het einde geplaatste schets van den Schrijver, met bijgevoegde aanwijzing der bladzijden, welke schets niet alleen dienstig is, om nagenoeg geheel het oorspronkelijk werk te kunnen herstellen, en daartoe dus den aankomenden Godgeleerde en Christenleeraar ter bearbeiding wordt aangeprezen, maar ook, doordacht en uitgebreid, hun
zeer nuttig zijn zal, die, tot regt verstand en meer volkomene overtuiging, meerdere inlichting verlangen; bijzonder, daar dezelve wordt voorgegaan door eene opgave (van francke, doch aangevuld door krom) van die geschriften, welke, tot de verdere uitbreiding dezer schets, behooren te worden geraadpleegd. Vóór deze opgave leest men des Hoogleeraars aanwijzing van het noodzakelijke en belangrijke eener opzettelijk bewerkte verdediging van den Christelijken Godsdienst tegen het ongeloof, welk stuk de inleiding is voor het oorspronkelijk werk. Eindelijk wordt dit aanhangsel geopend door een hoogst behartigenswaardig voorberigt; en alzoo - wij herhalen het - is er gezorgd, en voldoende gezorgd, voor beide soorten van lieden, die aan eene grondige kennis van de hechte gronden des Christendoms behoefte hebben.
Het zij dan zoo, hetgeen ook Recensent meer dan eens gevoeld heeft, dat de oplossing van elke tegenbedenking niet altijd zoo goed gelukt is, als de uitvoering van het bewijs zelve; deze is toch zoo gelukt, dat wij het gerust, even als de waardige bearbeider van dit werk, voor onmogelijk verklaren, dat iemand, zoo hij althans waarheid wil en zekerheid zoekt, die dit werk leest, en den

{==3==} {>>pagina-aanduiding<<}
geest van hetzelve vat, niet van de waarheid des Christendoms zal overtuigd worden, en niet zal gewapend zijn tegen allerlei aanvallen des ongeloofs, niet bevestigd tegen den nadeeligen invloed van sommige, al of niet min of meer opzettelijk, los daarheen geworpene gezegden, bij welke, ja, de kenner wel den schouder ophaalt, maar die toch bij minder onderrigten schadelijke werking doen, en die - het is, helaas! maar al te waar - in eenige schriften van smaak, reisbeschrijving, geschiedenis, roman en dichters, gevonden worden.
Behoudens dit alles blijft het ons spijten, dat wij niet van krom zelven, die daartoe reeds lang het plan had, een werk hebben mogen ontvangen, voor die lezers (en lezeressen ook) in den beschaafden stand opzettelijk geschreven, die aan de overtuiging aangaande de gronden des Christendoms behoefte hebben; niet, omdat wij het onderhavige werk daartoe minder geschikt achten: het tegendeel is reeds gezegd; maar - het boek heeft nu toch een zeker al te deftig en ernstig voorkomen, en ziet er, door die aanteekeningen, en dat aanhangsel, en twee voorberigten, ligt niet mooi genoeg uit, om het welgevallen van de lezers van modeschriften of werken van smaak te trekken, zoodat het misschien daarom niet in de regte handen komt. Mogt echter elk, die kan, het daar brengen, waar het moet wezen, opdat menigeen nog dankbaar roeme op het Christendom, wien het nu nog zoo waard niet is! Want waarlijk, de fatsoenlijke man en de begaafde vrouw treffen hier inhoud en voordragt aan, die smaken moeten, zoo zij waarlijk goeden smaak hebben, en versterken moeten, zoo zij voor gezond voedsel vatbaar zijn.
Dubbele verpligting heeft men dus aan den werkzamen Christenleeraar, die, door zijnen arbeid, aan Francke's werk besteed, tevens tot eene meer bestudeerde oefening in de gronden des zuiveren Christendoms aanleiding geeft; en wij verwachten, dat elk Theologisch Hoogleeraar zijne leerlingen op dit werk (dat wij aan alle, vooral jonge Predikanten, die hunnen stand eere willen

{==4==} {>>pagina-aanduiding<<}
aandoen, ruimschoots aanprijzen) zal opmerkzaam maken. Hoe goed en nuttig werd (om dit eens in 't voorbijgaan te zeggen) voor den Theologiae-studiosus de groote vacantie, (dit woord behoorde in geen woordenboek der studenten te staan, zeide borger) besteedde hij er ook eenigen tijd van in de rangschikking der hier voorkomende zaken, naar de schets achter het werk! Mogt krom - men weet, dat hij lid is van het Provinciaal Kerkbestuur in Zuidholland - niet te vergeefs deze woorden hebben geschreven: ‘Hoezeer ik gaarne erken, meermalen met bewondering en blijdschap op te merken, welke voortreffelijke kweekelingen op onze Hoogescholen gevormd worden, zoo komt het mij voor, dat deze echter wel eens minder tegen het Deïsme gewapend zijn, dan zij in ieder ander vak der godgeleerde studiën voortreffelijk zijn opgeleid. Het doet mij innerlijk leed, als ik opmerk, hoe gemakkelijk eene of andere Deïstische tegenspraak den jongen mensch, die den Godsdienst in eene gemeente moet handhaven, uit het veld slaan, voor het minst geweldig schokken kan; en met weedom stel ik mij dan voor, hoe zulk een waardig jong mensch,’ (en, voegt er de Recensent bij, jongheid is een voornaam vereischte der thans heerschende promotie-mode, zoo het schijnt) ‘welligt eerlang geroepen tot eene zeer aanzienlijke standplaats, al spoedig met het openlijk of meer bedekt ongeloof in aanraking komt, en zich moeijelijk, als Apologeet van het Christendom, hetwelk toch ook zljne roeping is, zal kunnen handhaven,’ ezv.
En nu nog, Lezer! eene proeve uit het werk zelve. De Schrijver, tredende in het bekende gevoelen van ch. bonnet, omtrent de wonderen, zegt, bl. 233: ‘De wonderen kunnen inderdaad gevolgen wezen van eene natuurwet, die tot nog toe slechts niet dikwijls genoeg als natuurwet gewerkt heeft, noch ook heeft moeten werken, en echter vroeger of later als eene gewone algemeene natuurwet zal worden erkend. De verschijnselen van den magneet en der electriciteit kunnen ons tot voorbeeld zijn. Eenmaal, na eene algemeene nieuwe be-
{==5==} {>>pagina-aanduiding<<}
werktuiging, zoo als wij ons de opstanding der dooden voorstellen, ziet men welligt, hetgeen men nu wonderen noemt, even zoo gewoonlijk in de orde der dingen gebeuren, als nu het geboren worden, het sterven, ezv. In dat geval houdt zoo iets op een wonder te zijn; maar tot dat dit tijdperk gekomen is, blijft het een wonder, omdat een Gezant van God alleen nu weten kan, wanneer zulk eene natuurwet, voor dien tijd, haar aanzijn en hare werkzaamheid aan den dag leggen zal.’
Doch, hoe ongaarne Recensent thans van dit boek scheide, hij kan niet meer afschrijven, uit plaatsgebrek. Het werk, zoo als het nu daar is, (en het prijst zich ook door duidelijkheid van letter en zuiverheid van taal aan) hebbe eenen goeden opgang, en strekke velen in ons vaderland, dat wij er van harte heil mede wenschen, tot versterking in het allerheiligste geloof, en van eenen dankbaren ijver voor de waarheid, zoo als zij door Jezus Christus is!

Leerrede over de Maatschappij van Weldadigheid. Voor Nederlanders van alle Gezindheden. Te Zierikzee, bij F. van Meeren. In gr. 8vo. 41 Bl. f :-12-:

De ongenoemde steller dezer Leerrede is met hooge geestdrift voor de Maatschappij van Weldadigheid ingenomen, en spreekt een hartelijk woord, om ieder op te wekken, die Maatschappij, zoo veel men maar immer kan, te ondersteunen. Het oogmerk is goed; het opstel is wel; en hartelijk wenschen wij, dat 's mans poging voor die Maatschappij vele leden winnen zal. Inderdaad, het is vreemd, dat niet ieder Nederlander alle bedenking ter zijde zet, en krachtig ondersteunt de poging van den braven en verstandigen Vorst, die zoo veel goeds wenscht te stichten. Wij althans geven gaarne onzen penning zonder verder onderzoek, God dankende, dat ons dezelve, en nog veel meer, niet gevorderd wordt tot het voeden van jagthonden of andere liefhebberijen van eenen Prins, wiens poging allezins edelmoedig, en wiens welverdiende lof menschenliefde en weldadigheid is.





{==6==} {>>pagina-aanduiding<<}

Bestrijding der Vaccine of de Vaccine aan de beginselen der Godsdienst, der Rede en der ware Geneeskunde getoetst. Door Abraham Capadose, Med. Doct. Te Amsterdam, bij C.G. Sulpke. 1823. In gr. 8vo. XVI, 220 Bl. f 2-8-:

Het boekje van den Heer capadose, waarbij dat van Mr. w. bilderdijk een meesterstuk mag genoemd worden, zou eigenlijk geene wederlegging, ja hoegenaamd geene melding behoeven, zoo deszelfs doel niet al te verderfelijk, en de schijnbare orde en geleidelijkheid der voordragt voor den minkundigen niet al te wegslepend en overtuigend waren, en ons daardoor verpligtten, het boek niet met dat verachtelijk stilzwijgen te behandelen, dat het anders tiendubbel verdienen zou. De Recensie, die wij thans leveren, is dus meer ingerigt voor den zwakken, die gaarne eenige hulp en teregtwijzing ontvangt, dan voor den zelfdenker, die alleen den hoogst dwazen en dweepzieken geest behoeft te kennen, die den Schrijver bezielt, en op elke bladzijde doorstraalt, om het oordeel der afkeuring over zijnen arbeid uit te spreken, en vastelijk overtuigd te zijn, dat er van zulk eene zijde onmogelijk iets goeds te verwachten is. Wij beginnen met de beschouwing van dien geest zelven; vooreerst, om elk, die hooren wil en kan, niet lang in het onzekere te laten omtrent het oogpunt, waaruit hij capadose te beschouwen hebbe; ten andere, omdat het bij elk geschrift, dat misschien eenigen invloed op de publieke opinie kan uitoefenen, hoogst noodzakelijk is, de ware bedoeling van den Schrijver aan te toonen, en wel voornamelijk, wanneer deze die bedoeling niet op den voormaar op den achtergrond geplaatst heeft. Dit laatste nu heeft capadose gedaan. Immers, uit de hoofdverdeeling van zijn boekje, waarvan het eerste Hoofdstuk de Vaccine uit geneeskundige beginselen bestrijdt, het tweede over de wijze handelt, waarop zich de ontdekking

{==7==} {>>pagina-aanduiding<<}
en verdere verspreiding der Vaccine heeft voorgedaan, en het derde de Vaccine aan de beginselen der Godsdienst toetst; uit deze hoofdverdeeling, zeg ik, moet men opmaken, dat de geneeskundige bestrijding der Vaccine, juist zoo als het behoorde, door den Schrijver als het eerste punt in questie is beschouwd geworden, en dat hij de argumenten, uit den Godsdienst ontleend, onder de bijredenen telt. Doch juist het omgekeerde heeft plaats. Capadose heeft het algemeene denkbeeld, dat de Eeuw, die wij beleven, een zamenweefiel van boosheid en ongodsdienstigheid is, ten grondslag gelegd. Hieruit heeft zijne zuivere logica het besluit opgemaakt, dat de Vaccine, als zijnde eene vrucht der Eeuwe, zeer zeker tegen zedelijkheid en godsdienstigheid strijdt. Dit fraaije stelsel heeft hij in het tweede en derde gedeelte van zijn boekje op zijne wijze opgesierd en ontwikkeld. Daar hij echter begreep, dat niemand zich door bloote mystieke redeneringen zou laten afschrikken van iets, waarvan hij het physieke nut duidelijk meende in te zien, moesten er ook geneeskundige argumenten te hulp geroepen worden, wier onpartijdigheid en waarheid men zich gemakkelijk kan verbeelden, wanneer men zich slechts herinnert, dat de Schrijver a priori bepaald had, dat de Vaccine verderfelijk zijn moest. Dat dit alles, gelijk wij het hier hebben opgegeven, de eigenlijke loop der denkbeelden van capadose geweest is, en dat hij alleen uit list aan zijne geneeskundige beschouwing der zaak, hoewel in zijne oogen de minst gewigtige, den eersten rang heeft toegekend, blijkt vooreerst uit de geheele strekking van het boekje, dat, zelfs in het geneeskundig gedeelte, overal de
teekenen draagt eener verregaande en voorbeeldelooze dweepzucht, ten andere uit de zwakheid der geneeskundige argumenten zelve en het onbewezene der redekavelingen, die beide zoo zeer in het oog loopen, dat capadose, indien hij onbevooroordeeld geweest ware, en eenvoudig als Medicus geredeneerd had, zich onmogelijk door zoodanige gronden zou hebben laten overtuigen. Leveren wij dan eerst, zoo wel om het zoo even gezegde te bevestigen, als om den

{==8==} {>>pagina-aanduiding<<}
verstandigen met een enkel woord genoegzaam in te lichten, een en ander voorbeeld van des Schrijvers mysticismus, of liever volslagene krankzinnigheid, en gaan wij dan over tot de meer opzettelijke toetsing der geneeskundige redenering. Wij beginnen met bl. 36, waar men, in eene noot van geheel geneeskundigen inhoud, de volgende fraaije aanmerking vindt: Is het niet eene bedroevende zaak, dat men verstandige mannen, en zelfs door het licht der Waarheid bestraalde Christenen, de Vaccine, die door hen althans als een gevaarlijk middel moest beschouwd worden, met alle (l. allen) ijver ziet verdedigen, en terwijl zij hunne kinderen, het troostend en heilaanbrengend water des doops, wiens hooge waardij men veelal in onze dagen over het hoofd ziet, onthouden, als niet kunnende overeengebracht werden (l. worden) met het zoo trotsch en echter zoo nietig menschelijk verstand, zoo vinden zij geene zwarigheid hoegenaamd in het onverstandig en onvoorzichtig onderwerpen van hun kroost aan deze kunstbewerking. Hoe vele van die ongelukkige schepseltjes ontmoeten wij niet dagelijksch (l. dagelijks) (en, God weet met welk eene smart!) die wel met het Koepokgift besmet zijn, maar nog niet hebben mogen ontvangen die gave des Heiligen Geests, welke met den doop, dat pand van Gods liefde, zoo innig verbenden is! Zie Hand. der Apost. II:38-39. Alle aanmerkingen zijn hier overbodig. Geven wij liever nog een paar staaltjes van dezelfde soort. Bl. 181 deelt ons de Schrijver de navolgende Latijnsche dichtregelen ter eere van
jenner en derzelver vertaling mede; er bijvoegende, dat de pen beeft bij het ter neêrschrijven van zulk eene taal!

Jennerum celebrant, Jennero altaria ponunt 
Jennerum magni numinis instar habent. 
Succrescens proles et postera turba per aevum 
Jennerum patrem dixerit esse suum. 


Voor Jenner klinkt hun' dank: Voor Jenner staan de altaren 
Als voor een weldoend God, door hen, alom gesierd. 
Door 't kroost dat nu ontluikt, door 't kroost van later jaren 
Wordt eeuwig Jenner's Naam als Vadernaam gevierd. 


{==9==} {>>pagina-aanduiding<<}

Een weldoend god (zegt hier de Schrijver) en eens menschen naam eeuwig als vadernaam gevierd! Afschuwelijke geest des tijds! tot welke razernijen brengt gij den ongelukkigen mensch! Ons gezegend Evangelie zegt ‘Gij en zult niemand uwen Vader noemen op der aarde: Want Een is uw Vader, namelijk die in de Hemelen is.’
Wat moet men toch wel zeggen, Lezer! van zulk een wezen, dat óf dom genoeg is, om dichterlijke uitdrukkingen, die men duizendmaal bezigt, voor Godslastering uit te krijten, óf kwaadaardig genoeg, om, tegen beter weten aan, verontwaardiging te huichelen over iets, dat zonder eenige kwade bedoeling gezegd is? Wij kunnen ons niet onthouden van bij deze twee curieuze staaltjes nog een derde te voegen, dat misschien nog wel het meest karakteristieke van alle is. De door ons bedoelde plaats leest men op bl. 218, waar de Schrijver in profetische geestvervoering uitroept: Christen! waakt ende Bidt! (1. waak en bid! Foei! dat had bilderdijk u toch beter moeten leeren.) Erken aan alle deze werken des Bozen Geests, dat hij u verleiden wil, en van uwen Heiland verwijderen. Alles, alles wordt in het work gesteld om u te verblinden en de oogen te doen sluiten voor het gezegend tijdstip dat nabij is, de wederkomst van den Heere jezus christus om te richten beide de doode en de levende. Ja Christenen, dit tijdstip nadert, en terwijl uw Verlosser u de krachtige vermaning gegeven heeft van te Waken en te Bidden, geeft gij u roekeloos aan de slaap van het duivelsch Magnetismus over, terwijl christus tot u gesproken heeft, zeggende: verheerlijkt God in uw lichaam ende in uwen geest, zoo ontheiligt gij dien God door beide uw lichaam en uw geest, met giften van allerlei aart te voeden en aan te kweeken. Na dit gelezen te hebben, zal geen onpartijdige of verstandige van ons eischen of verwachten, dat wij ons met het godsdienstig en zedekundig gedeelte van capadose's geschrijf een oogenblik langer
bezig houden. Wij stappen er dan bij dezen van af, en merken alleen dit nog aan, dat de zoo

{==10==} {>>pagina-aanduiding<<}
even aangehaalde woorden van capadose ons gegronde hoop geven op de aanstaande tweedragt en den daaruit voortspruitenden ondergang van deze nieuwe kinderen der duisternis. Immers, het Magnetismus is, onder al de voortbrengselen dezer Eeuw, bijna het eenigste, dat genade vindt in de oogen van da costa, en wordt daarentegen bij capadose hier en elders voor duivelsch uitgekreten. Wij hebben dus reden van ons te vleijen met de spoedige en letterlijke toepassing van het gezegde van onzen Zaligmaker (markus III:26): Indien de Satan tegen zichzelven opstaat en verdeeld is, zoo kan hij niet bestaan, maar heeft een einde.
Wij gaan thans, in de tweede plaats, over, om te bewijzen, dat, gelijk wij te voren zeiden, ook de geneeskundige argumenten onbeduidend, de redenering onbewezen, en dat zelfs de orde en duidelijkheid der voordragt slechts schijnbaar is. Het gebrek aan wezenlijke orde en strengheid van redenering blijkt al aanstonds uit de hoofdverdeeling des onderwerps, door den Schrijver voorgesteld. Volgens hem zijn de argumenten der voorstanders van de Vaccine óf ontkennende óf stellige. De eerste bepalen zich tot eene vergelijking tusschen de Inoculatie der gewone Kinderpokken en de Vaccine, met oogmerk om de schadelijkheid der eerste, in tegenoverstelling van de laatste, aan te toonen: de tweede soort, daarentegen, handelt over het stellige nut der Vaccine. Deze hoogst doelmatige verdeeling heeft, ja, aan den eenen kant, aan capadose's boek eene meer respectable dikte gegeven, maar, aan den anderen, zijne logica bitter ten toon gesteld. Immers, wat hebben wij met dit geheele vergelijkend onderzoek tusschen Inoculatie en Vaccine te doen? Het oogmerk dier comparatie kon slechts tweeledig zijn; óf om de Inoculatie boven de Vaccine, óf om de laatste boven de eerste te verheffen. Maar voor den lezer was dit volkomen nutteloos, daar niemand aan de Inoculatie meer denkt, daar niemand zich op dit oogenblik meer met het negatief nadeel, maar alleen met het positief nut der Vaccine bemoeit. Even nutteloos en ongepast is dit onder-
{==11==} {>>pagina-aanduiding<<}
zoek uit het oogpunt van den Schrijver, daar deze Inoculatie en Vaccine evenzeer afkeurt en
bestrijdt, en alleen bewijzen wil, dat men door de Vaccine niets gewonnen heeft. Maar, om dit laatste aan te toonen, was alle vergelijking met iets vroegers, dat evenzeer afkeuring verdient, overtollig. De bestrijding van het positief nut alleen werd hier als hoofdzaak gevorderd, die nu, door des Schrijvers verkeerde behandeling, bijzaak geworden is, en door de splitsing der argumenten zeer veel geleden heeft. In plaats toch van eene en dezelfde stelling in eens afgehandeld te zien, vindt men die eerst als negatief en dan als positief argument; zoodat er óf tweemaal hetzelfde gezegd, óf bij het positieve argument op het negatieve verwezen is. Zoo is b.v. de laatste der negatieve stellingen: de Inoculatie vermeerdert de sterfte, de Vaccinatie vermindert dezelve; en de voorlaatste der positieve: de Vaccinatie vermindert dezelve. De Schrijver verraadt dus een groot gebrek aan goeden en bondigen redeneertrant in het algemeen.
Onderzoeken wij thans, of dezelfde zwakheid van betoog ook in elke bijzondere argumentatie zigtbaar is, en beginnen wij daartoe met de eerste grondstelling der Vaccinatores: De Inoculatie brengt soms eene zeer gevaarlijke, ja doodelijke ziekte voort; de Vaccinatie veroorzaakt slechts eene geringe en ligte ziekte. Tot bestrijding hiervan voert de Schrijver aan: 1o. Dat de Vaccine wel op het oogenblik der kunstbewerking, of kort na dezelve, geene aanmerkelijke gevolgen heeft, maar echter eene zeer fijne, alles doordringende, en daarom zeer gevaarlijke kracht moet bezitten, daar zij eene zoo aanmerkelijke verandering in het ligchaam door een zoo gering middel te weeg brengt, en dat zij even zoo goed als de Cicuta, Belladonna, of het Opium, een gift mag heeten. 2o. Dat de Vaccine niet altijd van gevaar ontbloot is, en dat er voorbeelden bestaan van derzelver doodelijke gevolgen. - Op het eerste merken wij aan: Dat de Schrijver wel vooronderstelt, maar niet bewijst, dat de werking der Vaccine zoo gevaarlijk als krachtig is. Zonder dit bewijs is echter zijne redenering van geene de

{==12==} {>>pagina-aanduiding<<}
minste waarde. Vooreerst, omdat niet alle geneesmiddelen, die groote kracht uitoefenen, gevaarlijk zijn. Of is b.v. het sulfas de Quinine gevaarlijk, dat dikwerf, in kleine hoeveelheid gebruikt, de koorts wegneemt? terwijl er denkelijk toch meer kracht vereischt wordt, om de ziekte en al hare woede te overmeesteren, dan om het werkeloos beginsel, zoo als de Vaccine doet, te bestrijden. Doch misschien zal de Schrijver dit niet toegeven. Wij voegen er daarom, in de tweede plaats, bij, dat, al ware ook de kracht, die de vatbaarheid vernietigt, grooter, dan die de bestaande ziekte bestrijdt, ook dan het groot gevaar nog niet bewezen is. Wij verwijzen den Schrijver naar deszelfs eigene verklaring, bl. 7, dat er in de natuur oneindig veel gevonden wordt, dat verre verheven is boven den hoogsten trap van menschelijke redenering. Dit erkent hij zelf, en wij vragen hem dus af, wat hem regt geeft, de Vaccine, zonder eenig bewijs, onder die verschijnselen te tellen, wier oorzaak en uitwerksel men genoegzaam verklaren kan. De zwakheid van des Schrijvers redenering blijkt, ten derde, uit de gemakkelijkheid, waarmede dezelve zich, juist tegen zijne meening aan, op de natuurlijke Kinderpokken laat toepassen. Immers zou men even zoo goed dus kunnen redeneren: De voorbeelden van lieden, die tweemaal de natuurlijke Pokken krijgen, zijn hoogst zeldzaam. Ergo vernietigen de Kinderpokken zelve de toekomende vatbaarheid voor die ziekte in het ligchaam van den lijder. Welk een hoogst gevaarlijk vermogen moeten derhalve de Kinderpokken ook na de herstelling uitoefenen op het dierlijk organismus, daar zij zulk eene verbazende verandering in hetzelve te weeg brengen! Men zegge niet, dat het eene natuurlijk, het andere
onnatuurlijk toegaat. Want wie bewijst zulks? Is het niet veeleer waarschijnlijk, dat er eene sterke overeenkomst bestaat tusschen de wijze, waarop de Kinderpokken, en waarop de Vaccine, de kiem van, en de aanstaande vatbaarheid voor, de ziekte vernietigen? En, ten vierde, al gaf men ook toe, dat de Vaccine een gift ware, zou zulks nog niets tegen dezelve bewijzen, daar verre de meeste

{==13==} {>>pagina-aanduiding<<}
vergiften, in kleine hoeveelheden toegediend, dikwerf heilzame gevolgen hebben. - Tegen de tweede bedenking van capadose zal het genoeg zijn, de voorbeelden, die hij zelf aanhaalt, in het midden te brengen. Het Heelkundig Genootschap te Londen (zegt hij) verklaart, dat er van 164, 381 gevaccincerden drie voorwerpen aan de gevolgen der Vaccine zijn gestorven. Toegegeven dat de waarneming gegrond is, dan bewijst het gevolg, dat men er uit kan afleiden, wel tegen eenen of anderen Vaccinator, die stellig verzekert, dat er niemand aan sterft, maar niet tegen de Vaccine, wier nagenoeg volkomene onschadelijkheid in het algemeen, en wier voortreffelijkheid boven de Inoculatie (waaraan dikwijls een individu uit 600 sterft) in het bijzonder, er ten sterkste door gewaarborgd wordt.
De tweede grondstelling der Vaccinatores is: De Inoculatie misvormt somtijds den mensch met naden, pokdalen, enz.; van de Vaccine heeft men niezs dergelijks te vreezen. Nergens vertoont zich de Schrijver meer in zijne nietigheid dan hier, en dit kon wel niet anders, daar het onmogelijk was, te dezen opzigte eene parallel te maken tusschen de Inoculatie en de Vaccine, die nooit iemand misvormt. Capadose heeft dus, ten einde zich uit deze moeijelijkheid te redden, tot iets, dat hier volstrekt niet te pas komt, zijne toevlugt moeten nemen; tot den uitslag namelijk, die somtijds op de Vaccinatie volgt, en wel met de napokken, maar nooit met de misvorming, hetzij door de natuurlijke, hetzij door de ingeënte Kinderziekte veroorzaakt, kan vergeleken worden. Maar, wat meer is, de Schrijver zelf gevoelt, dat dit zwakke en nietsbeduidende argument nog niet eens te bewijzen is. Hij erkent zelf, dat het post hoc, ergo propter hoc, geene genoegzame bewijskracht in zich sluit, en dat het niet zeker is, of de lijders buiten de Vaccine van dien uitslag waren vrijgebleven. En wat voert hij nu aan, om zich te redden? Dat, zoo men dien uitslag niet beschouwt als een gevolg der Vaccine, hij ook regt heeft, om te ontkennen, dat het bevrijd blijven van de Kinderziekte uit de Vaccinatie voortvloeit. Dit verdient geene wederleg-
{==14==} {>>pagina-aanduiding<<}
ging. Of bestaat er dan eenige evenredigheid tusschen beide de gevallen? Het onbeduidend getal der genen, die na de Vaccinatie door Kinderpokken zijn aangetast, bewijst voor het nut der Vaccinatie; maar dat slechts 66 personen uit 164, 381 gevaccineerden aan huiduitslag leden, bewijst, dat het geoorloofd is, denzelven aan
andere oorzaken toe te schrijven.
De derde grondstelling is deze: De Inoculatie verwekt eene besmettelijke ziekte; de Vaccinatie niet. De waarheid hiervan moet de Schrijver zelf erkennen, en het zwijgen was hem dus dadelijk opgelegd. Maar hij wilde toch iets zeggen, al kwam het hier volstrekt niet te pas. Hij verklaart dus, dat het hier gestelde den voordeeligen invloed der Vaccine op het menschelijk ligchaam niet bewijst (welk bewijs ook zeker niemand ooit of ooit daarin gezocht heeft); dat men derhalve even min regt heeft om de Vaccine te verspreiden als de Inoculatie, en dat het gebruiken van dwangmiddelen te dien opzigte eene ongehoorde wreedheid is. Wij zullen op deze vooronderstellingen, die volstrekt niets ter zake doen, geene aanmerkingen maken, dan deze alleen, dat het aan niemand minder voegt, over despotieke maatregelen te klagen, dan aan de hoofden dezer sekte, die, konden zij slechts, zoo gaarne eenen metternich, of chateaubriand, of andere wezens van denzelfden stempel, tot invoering eener algemeene slavernij, in de hand zonden werken.
De vierde grondstelling luidt dus: De Inoculatie kan niet in alle omstandigheden en op alle personen zonder onderscheid worden in het werk gesteld; de Vaccinatie wel. De Schrijver noemt dit gevoelen eene schandelijke kwakzalverij, en zegt hier veel, dat behartiging verdient, over de verschillende behandeling van eene en dezelfde ziekte bij onderscheidene individus. Doch, hoezeer wij het hierin met hem vrij wel eens zijn, twijselen wij echter, of dit der goede zaak wel veel schade zal toebrengen, daar wij ons genoegzaam overtuigd houden, dat bovenstaande stelling geenszins door het meerderdeel der Geneeskundigen

{==15==} {>>pagina-aanduiding<<}
zoo onvoorwaardelijk omhelsd wordt, als de Schrijver het wil doen voorkomen, en dat niemand hunner (eenige heethoofden uitgezonderd, wier persoonlijk gevoelen de zaak zelve niet schaden kan) even spoedig tot het vaccineren van iemand, die reeds eene morbense affectie had, als van een' volstrekt gezonden, zou overgaan, dan alleen in het geval, dat eene kwaadaardige en sterk verspreide epidemie alle uitstel gevaarlijk maakte. Wanneer capadose, dezelfde grondstelling bestrijdende, hier nog verder bijvoegt, dat het toedienen van een en hetzelfde middel aan alle individus op dezelfde wijze het kenmerk van kwakzalverij is, en dit tracht op te helderen door het gesupponeerd voorbeeld van een' Geneesheer, die voorgaf de vatbaarheid voor de koorts bij allen te kunnen vernietigen, door vier of vijf drachmen kina-extract 's morgens te doen gebruiken; wanneer hij het verder kwakzalverij noemt, dat men dezelfde Vaccine aan het kind en den grijsaard toedient, dewijl beide niet dezelfde vatbaarheid voor de Kinderziekte hebben, - dan vinden wij ons verpligt, den lezer te doen opmerken: Vooreerst, dat het voorbeeld, door capadose gekozen, om, ware het mogelijk, de Vaccine bespottelijk te maken, zijn doel mist. Onderzoeken wij eens, waarom dit voorbeeld de Vaccine als voorbehoedmiddel in een belagchelijk licht stelt; en wij zullen bevinden, dat zuiks niet daaruit voortkomt, dat alle voorbehoedmiddelen zonder onderscheid, en dus ook het hier genoemde, belagchelijk zijn, maar alleen daaruit, dat het gekozen voorbeeld op zichzelf absurd is, omdat ieder weet, dat kina geene koorts voorkomen, maar wel verdrijven kan. Of zou men, b.v., nog dezelfde belagchelijkheid bespeuren, wanneer men het geval veranderde, en, bij het
uitbarsten eener pest - epidemie, aan den gezonden de volgende voorbehoedmiddelen voorschreef? Gebruik bloedzuiverende en het bederf bestrijdende middelen; zuiver de lucht in uwe vertrekken; houd u buiten alle gemeenschap met personen, die niet tot uw huisgezin behooren, enz. In zulk een geval zou immers ieder het gepaste dier raadgevingen inzien? - Ten tweede zouden

{==16==} {>>pagina-aanduiding<<}
wij op de beschuldiging van kwakzalverij, door capadose afgeleid uit de gelijke wijze, waarop de Vaccine aan het kind van drie maanden en den man van zestig jaren wordt toegediend, eenvoudig dit kunnen antwoorden: dat capadose, als onbekend met de wijze, waarop de Vaccine de vatbaarheid voor de Kinderziekte wegneemt, ook niet bevoegd is te beslissen over de voegzaamheid der gelijke toediening van dit middel aan personen van verschillende jaren, en dat deze geheele zaak dus niet van redeneringen, maar van de ondervinding afhangt. Maar wij willen den Schrijver liever met zijne eigene wapenen bestrijden. Hij zelf erkent, bl. 42, dat de grijsaard minder vatbaarheid voor de Kinderziekte heeft dan de zuigeling, doch meer kracht dan deze tot het gelukkig doorstaan der Vaccine. Hieruit volgt, dat er meer kracht vereischt wordt, om de ziekte bij den zuigeling dan bij den grijsaard uit te roeijen, en dat de zuigeling bij de Vaccine meer gevaar loopt dan de grijsaard. Indien dus de Vaccine bij den zuigeling de vatbaarheid voor de Kinderziekte wegneemt, zonder hem eenig gevaar te veroorzaken, dan kan men gerustelijk aannemen, dat zij bij den grijsaard, met minder vatbaarheid en meer sterkte, dezelfde gevolgen hebben zal.
Komen wij thans tot de vijfde en laatste negatieve grondstelling, waarop de Schrijver het vooral geladen heeft: De Inoculatie vermeerdert de sterfte; de Vaccinatie vermindert dezelve, of, zoo als het laatste gedeelte dezer propositie op bl. 46 voorkomt, de Vaccine vermindert niet alleen het getal sterfgevallen aan de Kinderziekte, maar ook de algemeene sterfte. Hiertegen merkt de Schrijver aan: 1o. dat de verhouding van geboorte, sterfte en bevolking niet naauwkeurig kan worden opgegeven; 2o. dat, al ware dit mogelijk, het resultaat hiervan ten voordeele der Vaccine eerst na een' vollen menschenleeftijd zou kunnen blijken; 3o. dat vele Schrijvers, die zich met het vervaardigen van burgerlijsten hebben bezig gehouden, ten einde den goeden invloed der nieuwe inentings-
{==17==} {>>pagina-aanduiding<<}
wijze te toonen, hoogstwaarschijnlijk van kwade trouw te beschuldigen zijn.
Van deze drie stellingen strijdt de eerste met de rede en de ondervinding, daar beide leeren, dat er alleen in enkele aanzienlijke koop of hoofdsteden, door den grooten toevloed der vreemdelingen enz., eenige onzekerheid in de verhouding der bevolking tot het getal der geborenen en stervenden bestaat. De derde stelling is nog dwazer, omdat zij eene onbewijsbare lastering behelst, die zichzelve omverwerpt. Immers zouden wij zeer gaarne eens van den Schrijver hooren, wat die woorden: Zeer vele Schrijvers, die zich met het vervaardigen van burgerlijsten hebben onledig gehouden, beduiden moeten. Waren dan deze voorstanders der Vaccine tevens Agenten van Politie, of Officieren van den Burgerlijken Stand, en als zoodanig belast met het opmaken der sterf- en geboortelijsten? en zoo neen, welken invloed konden zij dan uitoefenen op de vervalsching dier lijsten, welke de Schrijver hun toerekent? Wat eindelijk de tweede of hoofdstelling aangaat, die wij, uit hoofde van haar gewigt, eenigzins uitvoeriger behandelen moeten, deze berust of op een misverstand, of op eene opzettelijke verduistering der waarheid. Want dat de Schrijver zegt, dat het resultaat der sterflijsten ten voordeele der Vaccine eerst na een' vollen menschenleeftijd zou kunnen blijken, staat in verband met de stelling der Vaccinatores, dat de Vaccine de algemeene sterfte aanmerkelijk vermindert. Daar nu capadose zijne bronnen niet aanhaalt, zijn wij buiten staat, de juiste bewoordingen op te geven, van welke zich de verdedigers der Vaccine hebben bediend. Wij twijfelen echter niet, dat hij hunne gezegden of verdraaid, of verkeerd begrepen heeft, en dat hunne eigenlijke bedoeling deze geweest is: De Vaccine doet het getal der genen, die anders aan de Kinderziekte stierven,
afnemen, en vermindert dus de algemeene sterfte op dien leeftijd, die het meest aan de Kinderziekte onderworpen is. Dit laat zich hooren: maar te stellen, dat of de Vaccine of eenig ander middel in staat zou zijn, eenigen in-
{==18==} {>>pagina-aanduiding<<}
vloed op de algemeene sterfte, tien of twintig jaren door elkander gerekend, uit te oefenen, is zoo ongerijmd, dat wij, op capadose's verzekering, dit niet als een gezegde der Vaccinatores zullen aannemen. En gesteld dat de een of ander zulks gezegd had, dan bewijst zulks alleen, dat er een enkele dwaze verdediger der Vaccine bestaat, en niet, dat de Vaccine zelve af te keuren is. De Schrijver had dus gerustelijk de vergelijkende sterflijsten van Weenen, Parijs en Montpellier, die hij, bl. 53 en 54, tot bestrijding van dit gevoelen aanhaalt, kunnen achterwege houden; en dat zoo veel te meer, omdat derzelver bewijskracht, als men die hier noodig achten mogt, volstrekt nietsbeduidend is. Want tusschen de relatieve sterfte te Parijs van 1723-1763 en van 1807-1817 laat zich geene vergelijking maken, daar het ontwijfelbaar is, dat de bevolking in de laatstgenoemde jaren veel grooter was dan in de eerste. En wat Weenen en Montpellier betreft, van eerstgemelde stad vindt men de sterflijsten van 1789-1807 met die van 1807-1817, en van de laatste die van 1771-1792 met die van 1792-1806 vergeleken. Neemt men nu in aanmerking, dat de Vaccine in 1798 ontdekt is, dan ziet men dadelijk, dat de eerste sterflijst van Weenen en de laatste van Montpellier hier van geene waarde zijn, als époques behelzende, die gedeeltelijk vóór, gedeeltelijk na de uitvinding
der Vaccine verloopen zijn.
Maar wat zullen wij zeggen van de nietige redenering, die de Schrijver hierop dadelijk laat volgen bl. 54 en 55, waar hij, schoon te voren zijdelings erkend hebbende, dat de Vaccine in de eerste levensjaren de sterfte vermindert (bl. 48), desniettegenstaande de groote sterfte in de Vondelingshuizen, waar thans de Vaccine vrij algemeen is ingevoerd, grootendeels op rekening dier kunstbewerking stelt, maar het bewijs schuldig blijft. Om dit eenigzins aannemelijk te maken, had hij ten minste vergelijkende lijsten moeten leveren, en aantoonen, hoeveel kinderen er in een en hetzelfde huis, bij gelijke bevolking, vóór en na de algemeene invoering der Vaccine gestorven

{==19==} {>>pagina-aanduiding<<}
waren. Maar niets van dit alles vindt men hier. De Schrijver vergenoegt zich met op te geven, hoeveel kinderen er in een dergelijk gesticht te Dublin van 1798 (NB. het jaar van de uitvinding der Koepokken) tot 1805 waren opgenomen en gestorven; hoeveel voorwerpen er in de laatste 20 jaren in het Hospitaal voor Vondelingen te Moscou (waar vóór 20 jaren de Vaccine zeker nog niet was ingevoerd) waren opgenomen en overleden, en hoeveel van de 100 er te Weenen in 1811 en 1812 gestorven zijn. Dit tot een proefje van des Schrijvers bondigen redeneertrant. Wij zijn het intusschen, gelijk wij boven reeds te kennen gaven, hier volkomen met hem eens, dat geene Geneeskunst in het algemeen (en dus ook geene Vaccine in het bijzonder) de aarde bevolken of ontvolken kan. Hij had onzentwege zijne lange redenering hierover kunnen besparen. Maar, gelijk wij dit zijn gevoelen goedkeuren, zoo kunnen wij evenwel niet nalaten onze verbazing te betuigen over den volzin, waarmede hij zijne argumentatie besluit: Wij zien dus hieruit dat de Geneeskunde geen invloed heeft op de bevolking en de sterfte, beide uit een hooger standpunt beschouwd. - Maar is zij daarom nutteloos? O Neen! het zij verre; zij vermag zeer veel om in eenen bepaalden kring individus, die door ziekte gekweld worden, te behouden; hierin bestaat haar vermogen - maar ook hierbij bepaalt zij haar invloed, en sluit haren werkkring! Wanneer men deze aanmerking in eene verdediging der Vaccine aantrof, zou men straks begrijpen, waarom de Autheur dezelve had ter neder geschreven; maar, ze hier vindende, moet men waarlijk versteld staan over het ongerijmd gedrag van capadose, die, als 't ware, aan zijne tegenpartij in den mond geeft, om, al hetgeen hij hier
van de Geneeskunst zegt, op de Vaccine met even zoo vele woorden toe te passen, en met hem uit te roepen: Wij zien dus hieruit, dat de Vaccine geen' invloed heeft op de bevolking en de sterfte. Maar is zij daarom nutteloos? o Neen, het zij verre! Zij vermag zeer veel, om, in eenen bepaalden kring, individus te behouden.

{==20==} {>>pagina-aanduiding<<}

Zoo hebben wij dan de bestrijding der negatieve argumenten ten voordeele der Vaccine voet voor voet gevolgd, en, zoo wij vertrouwen, geheelenal ontzenuwd. Gaan wij thans over tot de beschouwing der positieve argumenten, waarvan wij de vier eerste, die de Schrijver zelf slechts met een enkel woord behandelt, met stilzwijgen kunnen voorbijgaan, daar er bij de wederlegging der negatieve argumenten reeds genoeg over gezegd is. Zij luiden, namelijk, dus: I. De Koepokstof is een veilig en schuldeloos gift. II. De inenting der Koepokken verdient boven die der natuurlijke Pokken gesteld te worden. III. De Koepokinenting veroorzaakt eene altijd plaatselijke en nooit gevaarlijke uitbotting. IV. De Koepokinenting werkt op dezelfde wijze op alle individus zonder onderscheid. Met terzijdestelling, derhalve, van deze reeds afgedane punten, gaan wij over tot de Vde positieve en door den Schrijver met veel omslag aangetaste grondstelling: De Vaccine is een zeker altoosdurend en onfeilbaar voorbehoedmiddel tegen de Kinderziekte. De hiertegen ingebragte tegenwerpingen komen hierop neder: 1o. Dat men de ware Vaccine van de valsche niet kan onderscheiden, terwijl de valsche geen voorbehoedmiddel opleveren kan. 2o. Dat er een aantal voorbeelden bestaat van personen, die, na gevaccineerd te zijn, of door de gewone Kinderziekte, of daaraan grenzende bijsoorten, zijn besmet. 3o. Dat dus de Vaccine wel bij het grootste aantal Gevaccineerden, maar niet bij alle, het ontstaan der Kinderziekte voorkomt.
De bekentenis, hier in het derde punt door den Schrijver zelven afgelegd, maakt alle verdere uitweiding genoegzaam overtollig, vermits capadose, zoodra hij dit eens heeft toegegeven, tegen zijne eigene schaduw vecht. Zeer weinige Vaccinatores zullen toch nog tegenwoordig hardnekkig blijven verdedigen, dat de Vaccine (gelijk hij hun in den mond legt) een zeker altoosdurend en onfeilbaar voorbehoedmiddel tegen de Kinderziekte is. Neen; de mogelijkheid bestaat er ongetwijfeld, dat een of ander individu na de Vaccinatie nog door de Kinder-
{==21==} {>>pagina-aanduiding<<}
pokken wordt besmet. Maar dit bewijst volstrekt niets tegen het nut der Vaccine, daar deze die mogelijke onzekerheid in uitwerking en gevolg volstrekt met alle genees- en voorbehoedmiddelen gemeen heeft, die men dus alle zou moeten alschaffen, zoodra men de Vaccine om zulk eene reden verwierp. Het komt er hier slechts op aan, om één uit drie wegen te verkiezen; en die keuze zal wel bij niemand, die doordenkt, twijfelachtig zijn. Men moet of, met capadose, de Kinderziekte, die zeer zeker duizende slagtoffers maakt, ja zelfs hem, die ze eens gehad heeft, voor 't vervolg niet beveiligt, ongestoord laten voortwoeden, of de Inoculatie, die zelve tot de verspreiding der ziekte aanleiding kan geven, en den lijder dikwijls wegsleept, kiezen, of eindelijk de Vaccinatie, die voor niemand gevaarlijk is, geene epidemie veroorzaakt, en in verre de meeste gevallen een voorbehoedmiddel oplevert, algemeen trachten in te voeren. Ja, wij herhalen het, algemeen trachten in te voeren, ten einde daardoor die verschrikkelijke epidemien voor te komen, welke
zoo vele duizenden wegslepen en Gevaccineerden zelven somtijds in gevaar brengen, en ten einde tevens de vatbaarheid voor de Kinderziekte zoo veel mogelijk uit te roeijen.
Dan, juist tegen deze poging verheft zich de Schrijver, in de VIde plaats, met de meeste hevigheid. Het is niet mogelijk, zegt hij, de vatbaarheid voor de Kinderziekte door de Vaccinatie of iets anders te vernietigen. Wij zouden hier aan capadose kunnen tegenwerpen, dat het er bitter weinig toe doet, of de Vaccine, zoo als hij het bl. 83 gelieft te noemen, het ontstaan der Kinderziekte, als verschijnsel, belet, dan of zij de vatbaarheid voor dezelve uitroeit, en dat dus voor hen, die alleen op de zaak en niet op de woorden zien, zijne geheele disputatie van geene de minste kracht of waarde is. Maar wij zijn edelmoedig genoeg, om ons niet eens van deze gegronde en alles afdoende aanmerking te bedienen, en willen liever geduldig aanhooren, wat hij te zeggen heeft.

{==22==} {>>pagina-aanduiding<<}

Capadose begint met te stellen, dat er zonder den zamenloop van twee oorzaken, waarvan men de eene vatbaarheid, de andere gelegenheidsoorzaak noemt, geene ziekte ontstaan kan, en dat die gelegenheidsoorzaak of buiten of binnen het ligchaam zich kan ontwikkelen. Verder, dat de vatbaarheid voor alle ziekten, en dus ook voor de Kinderziekte, gezocht moet worden in adam's val en het daaruit voortgevloeide bederf, hoewel die vatbaarheid en de gelegenheidsoorzaken zich op duizenderlei manieren wijzigen, en dus de een meer aan die, de ander meer aan deze ziekte onderhevig is; waaruit dan vervolgens wordt afgeleid, dat alle ziekten slechts ontwikkelingen zijn eener aangeborene vatbaarheid, en dat alle onderzoek omtrent het besmettelijke of niet besmettelijke eener ziekte nutteloos is, vermits er zulk een onderscheid tusschen de kwalen niet bestaat; en, eindelijk, dat, schoon hij den oorsprong der Kinderziekte niet hooger dan de twaalfde of dertiende Eeuw kan opvoeren, zulks niet bewijst, dat zij niet ouder is, en dat, al heeft zij ook niet altijd bestaan, de mensch er evenwel zeer wel de vatbaarheid voor kan bezeten hebben, even als de Aloë, schoon eerst na honderd jaren bloeijende, bij hare wording de vatbaarheid tot bloeijen reeds bezit, en de jongeling, man geworden, slechts de vatbaarheid ontwikkelt, die hij in de wieg reeds bezat. - Ziedaar des Schrijvers redenering, die wij nu een weinig van naderbij beschouwen zullen.
Vooreerst is de onderscheiding tusschen vatbaarheid en gelegenheidsoorzaak op vele ziekten niet toepasselijk, en dikwijls niet meer dan een bloot woordenspel, zoodra men ten minste met den Schrijver aanneemt, dat ook de gelegenheids- of opwekkende oorzaak inwendig zijn kan. Wij zullen dit met een en ander voorbeeld ophelderen. Wanneer iemand een' korten hals en een dik en volbloedig ligchaam heeft, noemt men hem vatbaar voor beroerte: en zijn ondertusschen die zelfde korte hals, die dikte en volbloedigheid geene opwekkende oorzaken der beroerte? Wanneer men onderhevig is aan verstoppingen

{==23==} {>>pagina-aanduiding<<}
in den onderbuik, is men vatbaar voor hypochondrie: en wat zijn ondertusschen die verstoppingen anders, dan opwekkende oorzaken der hypochondrie? Deze geheele stelling is dus niets dan eene redenering in circulo. Het is daarom ook niet te verwonderen, dat de Schrijver zichzelven niet begrepen, en zijn eigen argument omvergeworpen heeft op bl. 88, waar hij, van den meerderen of minderen graad van vatbaarheid bij verschillende personen sprekende, er bijvoegt: De waarheid hiervan blijkt ten duidelijkste bij de beschouwing, dat soms de een of ander bij eene lichte aanslekings-oorzaak wordt aangetast (welk verschijnsel nimmer zou kunnen waargenomen worden, zoo niet die vatbaarheid reeds te voren bij hem beslaan had) terwijl hij te voren eene zware epidemie weerstondt. Volgens den loop der redenering, spreekt capadose hier over het verschil der vatbaarheid, en heeft dus deze met de gelegenheidsoorzaak verward. Want de vatbaarheid, als aangeboren, moet bij één individu dezelfde zijn en blijven; de bijoorzaak alleen kan veranderen. En is het dus de laatste, die hier in aanmerking komt, en niet de eerste; is, zeggen wij, de opwekkende oorzaak zoo alles afdoende, dat bij hare afwezigheid de vatbaarheid zelfs bij de zwaarste epidemie slaapt, wat is dan toch deze vatbaarheid anders dan een bloote naam, eene ijdele hersenschim?
Het kan ons dus, in de tweede plaats, van niet veel belang zijn, of de Kinderziekte al dan niet uit adam's val oorspronkelijk is, en of wij aan die gebeurtenis onze vatbaarheid voor die kwaal hebben toe te schrijven. Wij willen echter op dit punt in het voorbijgaan het een en ander aanmerken. Dat het menschdom physiek en moreel bedorven, en daaruit ook de vatbaarheid voor ziekte in het algemeen ontstaan is, zal niemand ontkennen; maar dat daarom de vatbaarheid voor, en de oorsprong van, elke kwaal in het bijzonder uit den val van adam moet worden afgeleid, is ons in het geheel niet gebleken. Er zijn kwalen, die men als het oorspronkelijk erfdeel van den gevallen mensch beschouwen mag, en die men in alle

{==24==} {>>pagina-aanduiding<<}
tijden en bij alle volken wedervindt, omdat zij onafscheidelijk zamenhangen met, en een natuurlijk gevolg zijn van, ons ontsteld organismus: maar er zijn er ook vele, die alleen hier en daar, bij sommige natiën, en in een of ander bijzonder klimaat, worden aangetroffen; en onder deze durven wij niet alleen, voor zoo veel het oorspronkelijk vaderland dier kwalen aangaat, de pest, de gele koorts, de venerische kwalen, maar ook wel degelijk de Kinderpokken rangschikken. Immers, schoon deze veel ouder zijn, dan de Schrijver, met wiens Historia Medicinae het er slecht schijnt uit te zien, hier opgeeft, en schoon een leek, die nooit in de Medicijnen gestudeerd heeft, hem hier nog een aangenaam nieuwtje vertellen kan, dat, namelijk, yezid, de tweede Khalif van den stam der Ommayaden, die in het jaar 683 van christus stierf, door de Kinderziekte geschonden was, en dat aboul abbas, de eerste uit het Huis der Abbasiden, in het jaar 753 aan de Kinderpokken overleed, (abulfeda, A.M. T. I. p. 398, II. p. 6); zoo blijven wij altijd nog op eene zeer respectable distantie van adam, en vinden de kwaal in het Oosten en bij de Arabieren alleen. Van daar hebben waarschijnlijk de Kruisvaarders haar in de twaalfde Eeuw (de époque, door den Schrijver opgegeven) naar Europa overgevoerd. Toen had men haar, indien men in die dagen de middelen had gekend, dadelijk kunnen weren; even als men nog heden pest en gele koorts met goed gevolg buiten het beschaafd Europa sluit, en even zeker in vroeger Eeuw de overbrenging der venerische kwaal in ons werelddeel had kunnen tegengaan. Het is waar, de Pokken zijn bij ons naderhand
endemisch geworden; maar zij zijn echter bij den Europeaan niet oorspronkelijk, en er kan dus geene reden worden uitgedacht, die het physiek onmogelijke van derzelver verbanning, dat is van het terugkeeren tot den ouden toestand, bewijzen zou.
Ten derde moeten wij den Lezer opmerkzaam maken op de hoogst verderfelijke gevolgen van dit hersenschimmig stelsel der vatbaarheid, zoo als capadose het

{==25==} {>>pagina-aanduiding<<}
voordraagt. Er is, zoo als wij boven zeiden, volgens hem, geen onderscheid tusschen besmettelijke en niet besmettelijke ziekten, daar alle gevaar te dezen opzigte in de oorspronkelijke vatbaarheid van elken individu, met de gelegenheidsoorzaak vereenigd, en niet in den aard der ziekte schuilt. Wij willen hier niet aandringen op het hoogst bespottelijke en inconsequente dier redenering, wier omgekeerd gevolg, juist tegen den wil van den Schrijver aan, dit zijn zou: dat er voor een aantal ziekten, die nooit van den eenen op den anderen overgaan, geene vatbaarheid bij den mensch bestaat. Wij willen hier aan capadose niet breedsprakig onder het oog brengen, hoe deerlijk hij zichzelven tegenspreekt, wanneer hij erkent, dat nu eens de lucht, wol, papier enz., dan weder een besmet persoon de vatbaarheid opwekken; terwijl zulks slechts bij weinige ziekten plaats heeft, en, waar het plaats heeft, onmogelijk kan verklaard worden, zonder dat men eene van lucht, wol, papier enz. onderscheidene smetstof aanneme. Neen! wij laten dit alles daar, hoe belagchelijk het ook zijn moge, en bepalen ons alleen bij het gevaar, dat er in die leer gelegen is. Hoe is het mogelijk, dat capadose zich niet schaamt? dat hij niet beeft van zoo veel schuld op zich te laden? Hij geloove voor zichzelven, wat hij wil; maar wachte zich, om door zijne drogredenen onschuldigen ten val te brengen, en hen te verleiden óf tot eene onnoodige vrees voor besmetting, waar zij niet bestaan kan, óf, hetgeen nog duizendmaal erger is, tot roekelooze trotsering van wezenlijk gevaar, en onverantwoordelijke verwaarloozing van alle voorbehoedmiddelen.
Eindelijk, ten vierde, moeten wij nog een woord zeggen van de fraaije voorbeelden, uit den laten bloei der Aloë en de manwording des jongelings ontleend, om te verklaren, hoe de latere ontwikkeling der Kinderpokken met de oorspronkelijke vatbaarheid voor dezelve heeft kunnen gepaard gaan. Elke wederlegging is hier bijna nutteloos; maar wij kunnen toch niet nalaten, in het voorbijgaan, al het onbegrijpelijk dwaze en ongepaste dier vergelijkingen in een helder daglicht te stellen, door er eenvoudig dit van te zeggen, dat zij dan eerst van waarde zijn zouden, wanneer óf de eerste mensch zelf, al ware het dan na verloop van een of meer honderd jaren, de Kinderziekte gekregen had, óf wanneer er, omgekeerd, eene geheele rij van Aloëes of van jonge-
{==26==} {>>pagina-aanduiding<<}
lingen elkander ware opgevolgd, alvorens een der eersten bloeide of een der laatsten een' baard kreeg.
Thans blijft ons nog de beschouwing van het laatste argument over; want het voorlaatste: De Vaccine vermindert de slerfte in het algemeen, is reeds vroeger onder de negatieve stellingen afgehandeld. De laatste stelling dan, die door capadose aan de Vaccinatores wordt toegeschreven, is van dezen inhoud: De Koepokinenting bevordert de gezondheid, wel te verstaan ook buiten en behalve de uitroeijing der Kinderziekte. De Schrijver erkent zelf, op bl. 96, dat vele, niet alle, Vaccinatores dit gevoelen aankleven; en wij voor ons gelooven ook, dat het, op zijn best genomen, onbewijsbaar is. En, al gelooft men het ook, het blijft altijd bijzaak. Het doel der Vaccine is geen algemeene maatregel van gezondheid, maar het tegengaan der Kinderpokken. Wij hebben dus alleen te doen met de tegenstelling van capadose: De Vaccine schaadt de gezondheid.
De Schrijver begint met breedvoerig aan te toonen, dat men zich vergist, wanneer men, met sommige Geneesheeren, de Vaccine verdedigt, door hare gevolgen met de heilzame uitwerking der gewone geneesmiddelen te vergelijken. Wij behoeven hier niet bij stil te staan: want deze redenering komt op den volgenden fraaijen en van zelfs vervallenden syllogismus neder: De Vaccine is een voorbehoedmiddel. Geneesen voorbehoedmiddelen werken op verschillende wijze. Ergo werkt de Vaccine verkeerd.
In de tweede plaats rangschikt capadose de Kinderziekte onder de ontwikkelingsziekten, die de Natuur tot het groote doel des wasdoms in het werk stelt, en die men derhalve kan noch mag tegengaan, zonder het gestel ten hoogste te schaden. Hier drijft hij de dwaasheid ten toppunt, en ontziet zich niet, de Pokken, als ontwikkelingsziekte, te vergelijken met de dikwerf lastige en onaangename verschijnselen, die de huwbaarheid bij den jongeling of de maagd voorafgaan of vergezellen, ja met den toestand der vrouw in barensnood!!! Hier is waarlijk elk woord van wederlegging bijna eene beleediging voor onze Lezers. Hoe! is dus de Kinderziekte een geregelde (normale) toestand des ligchaams? Hoe jammer, dat zij dan niet altijd in Europa geheerscht heeft! Beklagenswaardige inwoners van dat werelddeel, vóór de twaalfde Eeuw, die eene zoo heerlijke gelegenheid tot ontwikkeling gemist hebben! Weg dan met uwen verdichten

{==27==} {>>pagina-aanduiding<<}
roem, godfried van bouillon, tancredo, en gij overige Ridders des heiligen Oorlogs! Gij hebt nimmer de Pokken gehad, en gij zoudt in staat geweest zijn, den Sarraceen, die dit heerlijk voorregt had genoten, met uwen heldenarm te verpletteren?...
Om dit heerlijk stelsel te onderschragen, merkt de Schrijver, in de derde plaats, aan, dat de Kinderziekte zoo gevaarlijk niet is, en dat de schrikkelijke sterfte, door haar veroorzaakt, meestal het gevolg is van de verkeerde, ja moordende behandeling van onkundige Geneesheeren. Hoe durft gij dit schrijven, capadose? Herinner u de bekentenis, op bl. 82 door uzelven afgelegd, dat er in Amsterdam, de stad uwer woning, meer dan negenhonderd personen door de laatste Epidemie zijn weggerukt; en bedenk, dat gij dus, met een' enkelen pennetrek, de blaam van moord en schandelijke onkunde, niet alleen op uzelven, maar ook op uwe achtingwaardige Ambtgenooten geladen hebt!
Voor 't laatst, eindelijk, bewaart de Schrijver eene zijner kwaadaardigste en listigste aanmerkingen. Hij vergelijkt, in de vierde plaats, de Vaccine met de kwaadaardige puist en de zwarte pok der koeijen, die voor den mensch doodelijk zijn, en zoekt daardoor aan minkundigen en zwakken een' schrik voor de Vaccine in te boezemen. Intusschen berust alles hier, gelijk genoegzaam overal bij capadose, op ijdele gissingen en redeneringen, niet op bewijzen. Kon de Schrijver een enkel voorbeeld aanvoeren, waar de Vaccine doorloopend dezelfde verschijnselen vertoonde als de pustula maligna of de zwarte pok, dan zoude wij toegeven, dat daaruit een gewigtig argument tegen de Vaccine kon worden afgeleid: maar uit die schijnbare overeenkomst te gissen, dat er wel kwaad in de toekomst schuilen kan, doet niets af, evenmin als de gelijkheid van eenige verschijnselen bij den aanvang der beide ziekten. Wie toch weet niet, dat vele niets met elkander gemeen hebbende ziekten zich aanvankelijk door gelijke teekenen aankondigen, zoodat een voorzigtig Geneesheer menigwerf bij zijn eerste of tweede bezoek over den aard der kwaal geene beslissing durft wagen?
Na dit alles geeft de Schrijver eene definitie van het kwaad, dat, naar zijn inzien, de Vaccine in het organismus kan stichten (bl. 116). Doch, daar hij zelf op de volgende bladzijde bekent, dat men hem kan tegenwerpen, dat deze geheele definitie eene loutere bespiegeling is, en daar hij werkelijk

{==28==} {>>pagina-aanduiding<<}
in het vervolg er geene enkele syllabe van bewijst, en zich tot verdediging derzelve eenig en alleen met gissingen en declamatiën tegen het meer en meer toenemend bederf des menschdoms behelpt, hebben wij waarlijk geen' den minsten lust, om ons met deze ijdele suppositiën een oogenblik bezig te houden.
Ziedaar, waarde Lezer! ons gemotiveerd oordeel over dit gevaarlijk prulschrift, waarvan wij de nietigheid onwedersprekelijk meenen bewezen te hebben. Wij moeten u ten slotte nog waarschuwen tegen eene listige en schijnbaar gewigtige bedenking (bl. 177 en volgg.), die wel niet in het geneeskundige gedeelte voorkomt, maar echter tegen de medische bekwaamheid van jenner gerigt is. Zij betreft een zeker boekje van dien Geneesheer, ten titel voerende: Over den door kunst voortgebragten uitslag in zekere ziekten, hetwelk onlangs in het Nederduitsch vertaald is. De Schrijver zoekt jenner als een' groven Empirist ten toon te stellen, en bestrijdt hem, niet door argumenten, maar door het aanhalen eener Recensie in de Vaderl. Letteroeff. van Maart l.l., waar dat boekje wordt afgekeurd. Indien het genoeg zij, auctoriteiten aan te halen, zonder iets te bewijzen, dan kunnen wij tegen deze Recensie eene andere overstellen in den Recensent ook der Recensenten, Julij 1823, bl. 368. Maar dit behoeft niet eens. Wij durven er zonder schroom bijvoegen, dat een der bedaardste, geachtste en oudste Geneesheeren onzes Vaderlands dat boekje met zijne goedkeuring vereert, en jenner's methode als hoogstverkieslijk beschouwt.
Een enkel woord nog over het slot. Wel mag men zeggen, dat het einde ook hier het werk kroont! ‘Hierna strevende’ (om ‘niet wijzer te zijn dan den Almachtigen;’ en dat zijt gij, capadose, door de ondankbaarste verwerping van dit Godsgeschenk.) ‘Hierna (l. naar) strevende met alle mijne vermogens, - zoo verklaar ik hier niet alleen nimmer deze hoogst verderflijke en ongeoorloofde kunstbewerking te zullen in het werkstellen, maar ook daar, waar ik eenigen invloed heb, en waar mijn raad iets vermag, dezelve te bezigen, om ouders en voogden van het gevaarlijke en nadeelige der vaccinatie te overtuigen, waartoe ik mij plichtshalve geroepen gevoel.’ - Wij voor ons, Mijnheer capadose! gevoelen ons pligtshalve geroepen, de aandacht van ons verlicht Gouvernement, dat zich almede pligtshalve geroepen gevoelt, die zelfde Vacci-
{==29==} {>>pagina-aanduiding<<}
natie, inzonderheid bij den geringeren stand, met allen nadruk te bevorderen en alle tegenwerking te keer te gaan, op deze onbeschaamde verklaring van opzettelijken wederstand te vestigen; alsmede op uwe hoogst opmerkelijke verzekering, in de narede bij de tweede uitgave, dat gij alreeds ‘hebt mogen ondervinden, dat dit werkje, vooral in de lagere klasse bij eenvoudige burgers met graagte en toejuiching gelezen wordt.’
Dan, het wordt tijd, dat wij eindigen. Wij besluiten dan onze beoordeeling en wederlegging met den hartelijk gemeenden wensch, dat het bilderdijk, dacosta en capadose ga naar verdienste; dat elke kring van vrienden der Menschheid en des Vaderlands hen, als pesten der maatschappij, met verachting en verontwaardiging uit hun midden verbanne; en, wat capadose in het bijzonder aangaat, dat elk verstandige zich hoe eerder zoo beter ontdoe van eenen Geneesheer, wien de verdediging van dweepzucht, domheid en bijgeloof nader aan het hart ligt, dan de gezondheid en het leven zijner patiënten.
leydensis.

Geschiedkundig Tafereel van het Liberalismus van ouden en lateren tijd. Uit het Hoogduitsch van W.T. Krug, Hoogleeraar te Leipzig. Te Amsterdam, bij de Gebroeders Diederichs. 1823. In gr. 8vo. 152 Bl. f 1-10-:

Het boek, 't welk wij hier aankondigen, moet reeds door zijnen titel belang wekken. Wat immers is thans meer het onderwerp der gesprekken, dan het Liberalismus of deszelfs tegendeel? Men kan zeggen, dat Europa tegenwoordig in de liberale en antiliberale partij is verdeeld, meer dan in de Roomsche en Protestantsche gezindten. De naam moge, in den thans gebruikelijken zin, uit Spanje afkomstig zijn, waar de eerste Vergadering der Cortes in 1812 in de partij der Liberalen en Servilen (naderhand Perzen) gesplitst was; de zaak is bijkans zoo oud als de zedelijke en verstandelijke beschaving des menschdoms. Ook vinden wij in het beknopt verslag harer lotgevallen, ons hier door den Heer krug aangeboden, deze daadzaak zeer goed betoogd. Doch eene goede bepaling der zaak moet hare Geschiedenis voorafgaan. Stellen wij deze, met hem, in het onbekrompen volgen van het beginsel der volmaakbaarheid, in het nasporen en aantoonen van

{==30==} {>>pagina-aanduiding<<}
het goede en voor de welvaart des menschdoms naar ligchaam en ziel geschikte, kortom in het streven naar verbetering, in tegenoverstelling van het hardnekkig vasthouden aan het eenmaal bestaande, omdat het bestaat, - zoo kan men zeggen, dat het Liberalismus de geest is, die Europa en deszelfs kinderen, gelijk het Servilismus die, welke Azië's en Afrika's aloude Volken onderscheidt. Hier is alles vastgeklemd in doode, verstijvende vormen, die alle vordering weren, en allen voortgang als heiligschennis beletten; terwijl in ons werelddeel, sedert de dagen van Griekenlands oudste Wijzen en Wetgevers, steeds een geest van onderzoek, van zucht tot vrijheid, van voortgang tot het betere heeft plaats gehad, welken zelfs de Middeleeuwen niet hebben kunnen stuiten, blijkens eene merkwaardige plaats uit den schoolschen Leeraar thomas aquinas, hier in de Noten aangehaald, en waarop wij zullen terugkomen. Wij mogen nog verder gaan, en zeggen, dat deze volmaakbaarheid, deze mogelijkheid van, en streven naar voortgang, het kenmerk der menschheid is boven de dieren. De bij, de bever bouwen hunnen woningen gelijk in den aanvang der schepping: het dier gaat in zijne kunstdriften niet vooruit; dezelve zijn volmaakt door den wijzen Schepper naar deszelfs behoeften berekend: den mensch alleen, die naakt en hulpeloos ter wereld komt, is vernuft en schranderheid toebedeeld, en daarmede de onoverzienbare loopbaan van verbetering in zijnen toestand geopend. Zoo legt de eene Eeuw den grond tot de vorderingen der andere, ten minste daar, waar liberale begrippen en instellingen de mogelijkheid tot die vorderingen doen ontstaan. Maar in China, in Hindostan, in Turkije, in Marocco doet de mensch zijner nature geweld aan, om naar
de eenzelvigheid van het dier te gelijken. En ditzelfde willen nu de Servilen. Zoo mag b.v. Spanje niet beter, niet welvarender, niet verlichter worden, dan het vóór drie of meer Eeuwen was; en de vriend der Menschheid en des Vaderlands, die zulks begeert, die daartoe pogingen aanwendt, wordt aan de hoogste galg gehangen, die men sedert Eeuwen kent, immers in het bouwen dier straftuigen alleen mag men vorderingen maken!... Doch, keeren wij tot onzen Schrijver terug.
De Grieken komen het eerst in zijne beschouwingen voor. Hunne Wijsgeeren worden, met reden, als de eerste voorstanders van het Liberalismus gekenmerkt. Merkwaardige plaatsen deelt hij daaromtrent, onder anderen uit den niet al-
{==31==} {>>pagina-aanduiding<<}
gemeen bekenden xenophanes, mede, die de dwaasheid van den Afgodsdienst reeds 450 jaren vóór christus beweerde. Doch ook toen viel aan de liberaliteit van gevoelens bij de bestuurders der Volken, zelfs in demokratische Staten, tegenstand, en aan hare verkondigers vervolging te beurt. Pythagoras en sokrates werden ter dood gebragt, en aristoteles onderging bijkans hetzelfde lot. De voorstanders van het onde verbanden karneades uit Rome. Doch zoo in Griekenland als Rome drong niettemin de wijsgeerige denkwijze door, nogtans (en dit had de Schrijver meer moeten doen uitkomen) niet de ware liberaliteit van gevoelens, die in Rome, met uitzondering van enkele groote mannen, niet te huis was. De Romeinen kenden enkel bijgeloof of ongeloof, overheersching van anderen of eigene slavernij. Jammerlijk zou het er met de vorderingen der menschheid uitgezien hebben, zonder het Christendom. Met hetzelve begon een nieuw en beter tijdperk voor de liberale gevoelens, waarmede krug ons in de tweede Afdeeling bezig houdt. Met zeer veel juistheid doet hij reeds de Profeten als handhavers der onbekrompene of liberale gevoelens voorkomen, die den geest der Godsregering tegen de doode vormen zoo wel, als tegen de verbastering door den Afgodsdienst handhaafden. Christus deed zulks nogtans oneindig volmaakter. (Het hinderde ons zeer, bij den
kundigen en welmeenenden Schrijver, van Hem, in wien de volheid der Goddelijke wijsheid en wetenschap woont, te hooren zeggen, ‘dat hij zonder wetenschappelijke kennis of hooge kunstbeschaving was.’ Deze uitdrukkingen hebben hier, blijkens den zamenhang, geenen kwaden zin, maar zijn nogtans zeer ongelukkig gekozen. Ook de Kerkvaders riepen veeltijds de liberale begrippen, de vrijheid van onderzoek, de dwaasheid der slaafsche verkleefdheid aan het oude, de natuurlijke regten der menschen, hunne gelijkheid voor God, en de dwaasheid van de goddelijke vereering der Vorsten tegen den Afgodsdienst te hulp. Doch ook hen, gelijk den verhevenen Stichter van den Godsdienst en zijne eerste leerlingen, vervolgde de zucht voor oude misbruiken, die de Christenen als nieuwigheidzoekers, Godverzakers en gevaarlijke menschen voor den Staat brandmerkte. Naauwelijks was echter de Kerk met konstantijn ten troon verheven, of de vervolgde werd op hare beurt vervolgster, overladen met de plegtigheden en misbruiken der bij scharen toestroo-
{==32==} {>>pagina-aanduiding<<}
mende Heidenen. Daarop volgden de tien Middeleeuwen, die de Heer krug, in weerwil der loftuitingen van vele zijner landgenooten, welke thans bijna Mode geworden zijn, met zeer veel regt in een donker licht plaatst. Het schijnt ons echter overdreven, wanneer hij zegt, ‘dat men van het Liberalismus in de Middeleeuwen weinig of niets aantrof.’ Men denke slechts aan den grooten theodorik, aan de pogingen tot beschaving van karel den Grooten en alfred (waarvan de Schrijver zelf op bl. 85 gewaagt), aan de volksvrijheid, die zich juist in de Middeleeuwen zoo heerlijk in de Italiaansche Gemeenebesten, in de Duitsche Rijkssteden, in Nederland en Spanje ontwikkelde, en die
veelal uit een godsdienstig beginsel haren oorsprong ontleende. Italiaansche steden schonken de vrijheid aan alle lijfeigenen, uit het beginsel der Christelijke gelijkheid; de Scholastieken zelve kenden de Wetgevende Magt aan het Volk toe. (Aanteek. bl. 140, 141.) De groote petrarca was de liberaalste man van zijnen tijd; hij juichte de bevrijding van Rome door riënzi (den rïego dier dagen, en evenzeer het slagtoffer van ellendelingen) van ganscher harte toe, en durfde de bedorvene kerk van die stad het Babylon der Openbaring noemen. Maar dit was ook reeds het morgenrood van eenen beteren tijd; en de minnaar van laura kwam slechts een paar Eeuwen te vroeg, om luther, melanchton en ulrich van hutten in éénen persoon te vereenigen. Met de Hervorming daagde de liberaliteit in vollen glans. Zij bevrijdde Geneve, Zweden, Nederland, en, in vervolg van tijd, ook Engeland. Het is onverschoonlijk in den Heer krug, dat hij een der keerpunten in de Geschiedenis van het Liberalismus, de bevrijding van Nederland, en de plegtige afkondiging van de Regten des Volks door onze Staten Generaal, in 1581, niet vermeld heeft. De Vertaler heeft dit verzuim in zijne lezenswaardige aanteekeningen achter het boekdeel verholpen. - Krug houdt zich meer bijzonder bezig met den geest van het Liberalismus in Engeland, in Noord-Amerika, en deszelfs overdrijving in Frankrijk. Omtrent Spanje, Portugal en
Italië spreekt hij zeer twijfelachtig, van de Carbonari met minachting, en verwacht nu nog (in 1822!) heil van het dusgenaamde Heilige Verbond. Doch misschien was dit het éénige middel, om zijn boek in Duitschland gedrukt te krijgen, of althans vervolging te ontsnappen. Wij durven vrijmoediger spreken, en

{==33==} {>>pagina-aanduiding<<}
zeggen, dat de jongste gebeurtenissen in Spanje de wettigheid en noodzakelijkheid der poging, om den Koning van dat land aan wettige banden te leggen, volkomen hebben geregtvaardigd. Zij is mislukt; maar rïego, die edele martelaar der beste zaak, mag zeggen: Exoriare nostris ex ossibus ultor!
Het besluit doet den Heer krug als eenen gematigden voorstander van het Liberalismus kennen. Alle overdrijving keurt hij af; doch in de zaak zelve is hij volkomen overtuigd, dat men den voortgang van den menschelijken geest niet mag, en ook, daar de groote meerderheid der Europesche bevolking de liberale beginselen voorstaat, niet kan aan banden leggen. Immers, onder alle standen, zelfs onder de Grooten, den Adel, en de Roomsche Geestelijkheid, (dáár echter wel het minst!) zijn onbekrompene gevoelens doorgedrongen. Belangrijk zijn de uittreksels uit brieven van jozef II, waaruit de edelaardige beginselen van dien Monarch, den liberaalsten misschien, die immer eenen troon beklom, ten overvloede blijken. Over frederik II zouden wij minder stellig durven spreken; zijne woorden waren goed, maar in zijne daden was hij een te groot liefhebber van willekeurige maatregelen. Jozef II bezigde die nimmer, dan wanneer de bitterste tegenstand der antiliberalen, die zich toen onder eene volksgezinde gedaante vermomde, hem daartoe noodzaakte. Aandoenlijk zijn zijne klagten (bl. 93, 94) over de miskenning, die den grooten man, door de lasteringen van domheid en boosheid, te beurt viel. Heil zij der assche diens menschenvriends, en onverwelkelijke roem zijner nagedachtenisse! In plaats van frederik II hadden wij liever gezien, dat krug jozef's broeder, den edelen leopold, Wetgever van Toscane, genoemd had.
Wanneer nu, ten slotte, het Heilige Verbond, in vollen ernst, als de beschermer van het Liberalismus wordt beschouwd, zoo dwingt ons zulks eenen glimlach af. Het éénige bewijs daarvoor zijn de woorden der akte: maar (wij vragen slechts, zonder toe te passen) noemde zich ook de broederschap van loyola niet naar den heiligen jezus? Wij zouden hierover veel kunnen zeggen; doch alle dingen zijn niet oorbaar.
De Noten des Vertalers achter het werk hebben wij reeds met lof vermeld. Zij dragen blijken eener kundige hand; maar de veelal ingewikkelde voordragt steekt ongunstig af bij de klare voordragt van krug, in omgekeerde rede tot het tegenwoordige Hoog- en Nederduitsche taaleigen.





{==34==} {>>pagina-aanduiding<<}

Valerius. Eene Romeinsche Geschiedenis uit de tijden van de vervolgingen der eerste Christenen onder de regering van Keizer Trajanus. Naar het Engelsch van Walter Scott. Te Leeuwarden, bij Steenbergen van Goor. 1823. In gr. 8vo. Te zamen 737 Bl. f 6-10-:

De titel leidt tot het denkbeeld van een martelaarsboek; en men vindt in het werk dadelijk den dood van een' bloedgetuige, en dien van een' onverlaat, die zich, om oproer te stichten, voor een' Christen uitgaf. Voorts geraakt er een afgeleefd Leeraar der Christenen, met eene doorlnchtige leerling van hem, in banden, worden beide wel door Valerius op de zonderlingste wijze bevrijd, doch verliest de Leeraar in beider onderaardsche wijkplaats het leven, en wordt alleen de heldin des werks door den held naar een veilig verblijf in Brittanje gevoerd. Maar voor het overige bevat het verhaal zoo zeer niets sombers en afschrikkends. Het maakt daarentegen over het geheel den lezer gemeenzaam met de kunstvol afgeschilderde Romeinsche leefwijze, zeden en gebruiken van een' tijd, toen Romes gouden eeuw wel is waar lang voorbij, maar alles er echter nog genoegzaam onveranderd op den voet van die eeuw ingerigt was. Men leert er tevens het plaatselijke van Rome en deszelfs naaste omstreken kennen, waaromtrent in de korte begrippen van Romeinsche oudheden een volstrekt stilzwijgen heerscht, en waarvan inmiddels, tot regt verstand van menige plaats der Ouden, eene tot dusver uit den Thesaurus van graevius te puttene kennis vereischt wordt. De Schrijver heeft zich intusschen in het oorspronkelijke, dat wij reeds vóór de vertaling lazen, hier en daar vrijheden veroorloofd, die zich, onzes achtens, niet laten regtvaardigen. De heldin en eene nicht van haar, die almede eene hoofdrol speelt, behooren tot de Semproniussen; beide hadden dus Sempronia kunnen worden genoemd, en zoo heet nu ook de nicht zonder voornaam. De heldin voert daarentegen enkel den voornaam van Athanasia, die van geenen Romeinschen stempel is, en denkelijk op geen Romeinsch grafschrift van dien tijd in Roma sotterranea, bij gruterus, of elders, gevonden worden zal. Voorts staat een Centurio nu en dan aan het hoofd van eene
ruiterbende; Valerius wordt op de enkele belijdenis van geloof aan Jehovah

{==35==} {>>pagina-aanduiding<<}
gedoopt; Capito's verdediging van het Epikurismus blijft onbeantwoord; de held ontvangt een aantal brieven van verschillende personen uit Rome, maar vindt vervolgens aldaar slechts eenen enkelen neef, die aan hem geschreven heeft. Meer andere tegenstrijdigheden verraden met de opgenoemde, en vele onwaarschijnlijkheden, dat de uitnemende Genie, uit welks puntige pen het origineel vloeide, zoo als vele schitterende vernuften, te weinig gedulds had, om zijn opstel na de afwerking bedaardelijk over te zien, en zich tot een onderling vergelijken en toetsen van het eene aan het andere neder te zetten; ofschoon hij denkelijk wel vermoedde, dat er nog veel te verhelpen viel, en hierom zijnen naam verzweeg. Want walter scott staat op den Engelschen titel niet, maar vloeide op den Nederduitschen, blijkens het voorberigt van den uitgever, uit gissingen van hem en anderen, waaromtrent zekere omstreeks Haarlem woonachtige Heer lockhart misschien eenig narigt zal kunnen geven. Wat hiervan zij, het oorspronkelijk werk was reeds een duchtig hulpmiddel voor de beoefening der Romeinsche letterkunde, en de vertaling is zulks te meer, daar men er de onwaarschijnlijkheden en tegenstrijdigheden geheel verdwenen en menig ander gebrek verholpen vindt. Misschien heeft de vertaler zich daaromtrent zelfs te veel gepijnigd, en zulks hier en daar invloed op zijnen stijl gehad, welke wel eens minder los is, dan menige lezer verlangen zal. Het origineel was dit intusschen nog veel minder; en het behoud van deszelfs naïfheid vorderde zekerlijk wel eens letterlijkheid, die veelal niet vrij van stroefheid is. Desniettegenstaande zal men deze Nederduitsche uitgave van een werk, dat een' overvloed van uitnemend voedsel voor verstand en hart oplevert, gaarne geheel ten einde lezen; en kan zij inzonderheid vodr jonge lieden, die Akademische lessen over de Romeinsche oudheden hebben bij te wonen, eene uitlokkende inleiding tot
dezelve worden. Hij eindigt met de bekende brieven van Trajanus en Plinius, als aanhangsel, waaromtrent het Nederduitsch ons boven het Engelsch voldoet. Eenige aanteekeningen bewijzen des vertalers gemeenzaamheid met Dr. willich's Gezondheidsboek. In twee andere handelt hij Mythologisch over Atys, waaromtrent de ontmande Galli in de vertaling, IIde Deel, bladz. 158, zingen:

{==36==} {>>pagina-aanduiding<<}


Hij is nu de Phrygische kust weer genaderd; 
Van waar hij 't gewest, dat hem hatelijk schijnt, 
Blijmoediglijk intrad. Hij ziet er, hoe schuimend 
En barnend de zee tegen 't rotsige land klotst. 
Hij staart op de kim van het eindeloos water; 
Doch vindt er geen scheepje, geene uitkomst, geen hoop, 
Maar zwellende monsters, die 't aardrijk bestormen. 
Zij brullen, als 't voorspan, dat ginds op hem vlamt. 
Ontvlied het, Atys! vlied, o vlied! 
Cybele's kar bereikt u ras, enz. 

Aan drukfeilen ontbreekt het niet; maar wij hebben onder dezelve nog geene zinstorende gevonden, dan:

En wat weekt er niet in 't nat, 
Dat deze offergroet bevat? 

Iste Deel, bladz. 351, bovenaan; lees: offergroef. IIde Deel, bladz. 237, omstreeks het midden: ‘trekken deze kluisters u nog aan;’ lees: uw oog aan. ‘Dit oogenblik is van het uiterste gevaar voor haar, voor ons, voor ons allen;’ IIde Deel, bl. 277, onderaan; lees: Dit oogenblik is een oogenblik van het uiterste gevaar. Dat de proeven niet door den vertaler zelven gecorrigeerd zijn, dit besluiten wij voorts uit eenige puristische verbeteringen. Onder anderen schijnt het dikwerf gebruikte porticus, dat het Engelsche portico vervangt, wel eens ten onregte in galerij verkeerd, met name in het Iste Deel, bladz. 47.




De Odysséa van Homerus, naar het Grieksch, in Nederduitsche verzen gevolgd, door Mr. Jan van 's Gravenweert. Iste Deel. Te Amsterdam, bij J. van der Hey. 1823. In gr. 8vo. XXIII, 216 Bl. f 4-10-:

Het is voor ons hart en gevoel eene alleraangenaamste verkwikking, wanneer wij, ons doodelijk verveeld hebbende door het lezen van de voortbrengselen van ontstelde hersenen, gelijk die van de vijgeboomen, bilderdijken, nuses, da costas, capadoses en anderen, wederom goede boeken, het zij dan oorspronkelijke, het zij vertaal-
{==37==} {>>pagina-aanduiding<<}
de, bij de hand mogen nemen. De Heer van 's gravenweert heeft veel lof ingelegd met zijne vertaling van de Ilias. Dit heeft hem ook mede aangemoedigd, om de Odyssea te leveren, van welken arbeid wij het eerste Deel aankondigen. Hetzelve bevat acht Boeken, en staat van twee gelijke Deelen gevolgd te worden. Het Voorberigt is allezins lezenswaardig, en behelst de slotsom van hetgeen de Vertaler, na langdurige lezing en overdenking over den geest, bedoeling en waardij van de Odyssea, ook met de Ilias vergeleken, denkt. Wij vereenigen ons gevoelen daarmede gaarne; en dit komt dan ook grootendeels overeen met dat van longinus, die zoo bekwaam was om over homerus te oordeelen, gelijk zijn boekje over de Verhevenheid getuigt, en de verlorene geschriften zeker nog meer getuigen zouden. Volgens longinus, dan, is de Odyssea gelijk aan de ondergaande zon, welke haren gloed verliest, maar het majestueuze behoudt. Het is wel te betreuren, dat de Odyssea nog door geenen Geleerde met die vlijt en zorge bearbeid is, welke aan de Ilias te beurte viel. De arbeid zoude zeker langdurig, maar aangenaam en nuttig zijn. Dezelve is weggelegd voor eenen uwer, edele Jongelingen! die u in ons vaderland thans met zoo veel ijver en standvastigheid op de beoefening der oude letteren toelegt. Overal zijn bronnen voor u geopend, welke te voren onbekend waren. Besteedt er slechts eene onafgebrokene vlijt aan, om u dezelve ten
nutte te maken, en, met langzamen, maar vasten tred voortgaande, zult gij eindelijk een werk verrigten, hetwelk u niet eenen oogenblikkelijken, maar altoosdurenden roem zal bezorgen, en de eer des vaderlands verhoogen.
De Odyssea had, gelijk de Ilias, bij ons reeds eenen Vertaler gevonden, vóór van 's gravenweert; en de Heeren a. de vries en p.h. peerlkamp hebben allergunstigst geoordeeld over de Odyssea van wijlen den geleerden en smaakvollen Amsterdamschen Geneesheer oosterdijk, gelijk wij vernemen uit de Voorrede, geplaatst voor de Oden van horatius, door denzelfden oosterdijk zoo uitstekend vertaald. Maar hij heeft niet gewild, dat de Homerische vertaling, als missende de laatste beschaving, het licht zoude zien. Daarom verheugen wij ons te meer over den arbeid van 's gravenweert. Om den Lezer eenigzins met denzelven te doen bekend worden, kiezen wij ter beschouwing het zesde Boek.

{==38==} {>>pagina-aanduiding<<}

De Vertaler laat voor hetzelve, gelijk voor alle, een' korten en duidelijken inhoud gaan. Dit Boek behelst het bekende geval van ulysses met nausicaä, dochter van den Phoeaeischen Koning alcinous.
Bl. 153. De harde kluisters. Daaruit kan schijnen, dat de Phoeaciërs in de slavernij van de Cyclopen leefden. Homerus wil, dat de Phoeaciërs door de Cyclopen, hunne naburen, dikwijls overvallen en geplunderd werden.
Bl. 154. Haar deur was ongesloten. Misschien vat men de meening van homerus beter op, door te vertalen, dat de deur gesloten was. Dan is de fictie ook aardiger, dat minerva, zoo fijn en snel als de wind, door de geslotene deur ging.
Bl. 154. De bloem der vrouwenjeugd. Is een bijvoegsel van den Vertaler, en strookt niet met het volgende, daar nausicaä slechts bedienden medenam.
Bl. 155. Waar 't water, enz. Homerus plaatst geen water of rivieren op den Olympus. Hij zegt alleen, dat het er nooit regent of sneeuwt; welk beeld de helderheid en drooge lucht beter doet uitkomen.
Bl. 156. Men vliegt. De Vertaler gebruikt dat woord meer, om uit te drukken hetgeen homerus eenvoudig zegt: ‘Men ging, men gehoorzaamde,’ enz. Het vliegen is bij homerus of natuurlijk, of overdragtelijk bij sterkere aandoeningen dan hier het geval is.
Bl. 156. Om zindlijk weêr te keeren. Is onduidelijk gezegd. Moest nausicaä zindelijk wederkeeren, of hare kleederen? Het eerste ligt niet in het verhaal; het tweede strijdt tegen den aard onzer taal.
Bl. 156. De Vertaler prijst hier nausicaä's kunst in het besturen der muilezels. Homerus niet. En het zal ook doodeenvoudig zijn toegegaan. In het einde van dit Boek rijdt ze met opzet wat zachter, waar de Vertaler ook de kunst in 't spel brengt.
Bl. 163. Laat de Vertaler ‘den schranderen ulysses met gretigheid het sobere maal genieten.’ Homerus noemt ulysses hier, beter, den man, die zoo veel had uitgestaan. Dat sober maal voegt hier ook niet. De Vertaler had, bl. 156, de spijs en drank, aan nausicaä door hare ouders medegegeven, nog al wel opgesierd. Het is wel denkelijk, dat de Dames van dien tijd niet aten, alsof ze op

{==39==} {>>pagina-aanduiding<<}
eene Fransche school waren; maar de portie zal ook ruimer toegedeeld geweest zijn.
Deze kleinigheden zijn ons onder anderen, bij de vergelijking van dit Boek met het oorspronkelijke, voorgekomen. Ze zijn niet te verzuimen door iemand, die ons homerus geheel wil leeren kennen. Zij hebben bij den ouden Dichter geest en kracht. Want hij blijft zichzelven en de Natuur overal getrouw. Hij moge een ruwe diamant zijn - wij moeten den steen in zijne oorspronkelijke waarde laten, en denzelven niet verminderen door veel te polijsten.
Ten slotte deelen wij eene proeve mede, tot getuigenis voor de natuurlijke bevalligheid en waarheid van homerus, en voor de netheid en keurigheid van den Vertaler. Onze keuze valt op de aanspraak van ulysses aan nausicaä, bl. 159.

Ik smeek uw' bijstand af, o Godheid of Vorstin! 
Zoo ge in den hemel woont, moogt gij der Jagtgodin, 
Des Bliksemkneders telg, in edelheid van trekken, 
In sierlijkheid van leest, tot evenbeeld verstrekken; 
En zijt ge uit minder bloed, of uit een aardsch geslacht, 
Dan driemaal heilrijk zij, die u heeft voortgebragt, 
Uw vader en uw stam, die wellust in u scheppen, 
Wanneer ze een maagd als gij den vluggen voet zien reppen; 
Doch meest gelukkig hij, die op den bruiloftsdag, 
U eens den heilgen naam van ega schenken mag. 
Nooit zag ik zulk een' mensch; ik blijf als opgetogen. 
Zoo trof een dadelboom op Délos kust mijne oogen 
Bij Febus outerkoor. 

Nadat ulysses de aanleiding tot die vergelijking nader verklaard, en er iets bijgevoegd had over zijne doorgestane ellenden, besluit hij zijne aanspraak aldus:

U geev' dat Godendom een leven zonder leed, 
Al wat gij wenschen moogt, een eigen huis op aarde, 
Een' ga, dien gij bemint; want niets heeft grooter waarde 
Dan 't heil van man en vrouw, die, eensgezind van hart, 
Den braven tot een vreugd, den onverlaat tot smart, 
Hun goed bestieren, en, met wederzijdsch vertrouwen, 
Hun welvaart en geluk op zorg en eendragt bouwen. 

Wij houden het daarvoor, dat de Heer van 's graven-
{==40==} {>>pagina-aanduiding<<}
weert een verdienstelijk werk heeft ondernomen, hetwelk onze Letterkunde tot eer verstrekt. Wij raden onze jonge Dichters, die het Grieksch niet verstaan, de schoonheden van homerus hieruit te leeren kennen, en, waar het pas geeft, na te volgen.




Frederik Bornstein. Door Petronella Moens. In II Deelen. Met Platen. Te Amsterdam, bij Schalekamp en van de Grampel. 1822. In gr. 8vo. Te zamen 780 Bl. f 8-:-:

Zoodanige verdichte verhalen boezemen eene levendige belangstelling in, en vervullen ongemerkt het hart met edele neigingen. Mejufvrouw moens voert ook hier met waarde de pen, en dit vaderlandsch voortbrengsel doet allezins eer aan haar hart. Hare bedoeling was, hare gedachten mede te deelen over verschillende gewigtige onderwerpen. Deze gedachten prijzen zich aan door juistheid en overreding; en maar zelden zal men bij dezelve zich gedrongen gevoelen tot afwijking of teregtwijzing. Zij betreffen de waarde van den Krijgsstand, en vormen het hart van den Soldaat tot edelmoedige opoffering en menschlievendheid; of zij betreffen den Godsdienst, en ademen den meest verdraagzamen geest der Christelijke eensgezindheid en liefde. Zij betreffen ook andere onderwerpen, de trouwe Liefde vooral, en dragen blijk, dat een edel, deugdzaam hart de pen der waardige Schrijfster bestuurde. Deze gedachten zijn ingeweven in de geschiedenis van Frederik Bornstein, den held van het verhaal, en eenen held in den eigenlijken zin, die het voorbeeld is van een leven naar meest zedelijke grondbeginselen en standvastige deugd, welke dan ook eindelijk belooning vindt in de armen eener waardige geliefde. Bornstein's persoon en geschiedenis is in aanraking met een aantal andere deugdzame menschen, welker waarde te sterker uitkomt door dezen en genen ondeugenden; en hier en daar neemt men bij de lezing zoo hartelijk deel in de omstandigheden der handelende of lijdende personen, dat het hart tot tranen geroerd wordt.
Op het kunstmatige valt hier of daar wel iets te zeggen, hetgeen men echter gaarne over het hoofd ziet. Het 28ste hoofdstuk bevat eene episode van 40 bladzijden, betreffende eenen Franschen Emigrant, zoo weinig met het overige des

{==41==} {>>pagina-aanduiding<<}
verhaals verbonden, dat men dezelve missen kon; men kan dezelve echter ook met genoegen lezen. In één woord, deze vaderlandsche roman behaagt ons; hij geeft aangenaam onderhoud, en stemt het hart tot edele neigingen. Mejufvrouw moens moge hare landgenooten nog dikwerf onthalen op zoodanige vruchten van haren geest, den Nederlandschen naam handhaven, en veel goeds stichten!

De Maagd van Orleans; of Lotgevallen van Jeanne d'Arc, de beruchte (liever: vermaarde) Heldin. III Deelen. Uit het Fransch. Te Amsterdam, bij J.C. van Kesteren. 1823. In gr. 8vo. Te zamen 970 Bl. f 9-:-:

De heldin is bekend. Hare onopgesmukte geschiedenis levert ons het voorbeeld van hooge geestdrift, edelmoedige dapperheid en moed, en tevens beminnelijke vrouwelijke deugd. Zij heeft Frankrijk gered, en werd het slagtoffer van ondankbare veronachtzaming, de wreedaardigste wraak en het kwaadaardigst bijgeloof. Zij levert alzoo uitmuntende stof voor een hoogstbelangrijk verhaal. De keuze van het onderwerp is dus boven alle berisping, en de uitvoering sierlijk en hier en daar aandoenlijk genoeg. De te groote uitvoerigheid heeft ons echter doorgaans bij de lezing gehinderd, en bovenal de gedurige herinnering, dat de geschiedenis vervalscht is. De herhaalde verklaring, hier en daar aan den voet der bladzijden, ‘historische waarheid,’ bevestigde de overtuiging der vervalsching van het overige, en beneemt alzoo aan de illusie alle kracht. Op die wijze geschiedenissen in eenen roman te verkleeden, draagt onze goedkeuring geenszins weg; liever hebben wij dan een geheel verzierd verhaal.
De Maagd van Orleans speelt in de geschiedenis van Frankrijk, en ook in die der menschheid, eene hoogstmerkwaardige rol. Wij zien, wat geestdrift, door goede beginselen opgewekt en telkens op nieuw bezield, en ook door eene bekwame hand geleid, kan uitregten. En jeanne's echte geschiedenis toont bij de proef de ondankbaarheid van eene diepgezoukene natie en een verdorven hof. Wij konden den lach niet terughouden bij de herschepping van het eenvoudige landmeisje in eene Vorstin, en bij de moeite, die zich de Schrijver geeft, om dit in het voorberigt te doen voorkomen als geschiedkundige waarheid. Trouwens, ja! zoo iets

{==42==} {>>pagina-aanduiding<<}
is aan de orde van den dag. Zij, die zoo veel heeft uitgeregt, en zoo waardiglijk een leger aanvoeren kon, moest immers wel uit ander bloed, dan dat van gewone menschen, uit Koninklijk bloed, gesproten zijn!...
Wij zijn juist geene groote voorstanders van de bijzitten eens Konings; echter is hier aan agnes sorel geen regt geschied: de geschiedenis doet haar niet zamenspannen met de vijanden der Maagd.
Wij loopen alzoo niet zeer hoog met dit werk. Ware intusschen de Maagd niet uit de geschiedenis bekend, en lazen wij dit werk enkel als roman, dan ware welligt ons oordeel gunstiger. Nu, echter, zien wij liever de herinnering opgeroepen aan haar zoo als zij was, en de verzierde inkleeding hinderde ons bijna overal.

Huisboekje voor Verloofden en pas-Gehuwden, en voor dezulken, die eenmaal den Huwelijkenstaat zullen omhelzen. Naar het Hoogduitsch. Te Amsterdam, bij J.C. van Kesteren. 1823. In kl. 8vo. 153 Bl. f 1-5-:

Voor hoogere standen is in dezen smaak van onzen martinet, van ewald, ehrenberg, en wie nog al meer? het een en ander voorhanden; maar voor den burgerstand ontbrak zoo iets nog. In dit gebrek wordt door het tegenwoordige boekje voorzien, waarin men het meest belangrijke bijeenvindt. In eenen beschaafden toon, echter duidelijk genoeg, worden de pligten van het huwelijk behandeld, en de wijze, de hartelijke schrijfwijze, maakt indruk. Huisselijk geluk staat op den voorgrond; en wordt aangewezen, hoe het huwelijk gesloten en geleid worden moet, opdat daaruit het huisselijk geluk voortvloeije. De bijzondere waarde van den Godsdienst wordt ten dezen aangedrongen, en eene zuivere, edele, blijvende liefde beschouwd als het hoogste geluk. De met het huwelijk verbondene bezwaren, de noodzakelijkheid van een werkzaam en huishoudelijk leven, en de opvoeding der kinderen, geven verder de stof voor dit nuttige boekje, hetwelk met verstandige en roerende woorden van eene goede moeder aan hare pasgehuwde dochter en eenen regtschapen vader aan zijnen pasgehuwden zoon wordt besloten. Moge dit werkje veel gelezen, maar ook veel beoefend worden! Het huwelijk worde wederom, of liever het blijve, de waar-
{==43==} {>>pagina-aanduiding<<}
borg der maatschappelijke orde en ware levensvreugde! De heilige band van den echt knelle niemand door eigene dwaasheid; en, hetgeen de jonge mensch voor den hoogsten wensch zijns levens houdt, worde zóó door hem geleid en genoten, dat het hem ieder genot verhooge en iedere kwelling verzoete!
Er zijn vele ongelukkige huwelijken; dan, wee hem, die zich daarom van het huwelijk terughoudt! Men volge des Schrijvers verstandigen en godvruchtigen raad; en men zal bevinden, dat men den goeden Schepper niet genoeg daarvoor danken kan, dat Hij niet gewild heeft, dat de mensch alleen zou zijn.




Rekenkunde, of Handleiding ter meerdere uitbreiding der Arithmetica; voorzien met een' regel van vieren op de praktijk: door M.N. de Vries. (Voor rekening van den Schrijver.) Te Groningen, bij R. van Groenenberg. 1822. In kl. 8vo. 88 Bl. f :-15-:

Bij een weinig nadenken is deze Handleiding verstaanbaar genoeg, en kan ieder onderwijzer dezelve met vrucht gebruiken. De Rekenkunst wordt van den grond opgehaald, en alzoo leert men oordeelkundig cijferen. Het werkje is natuurlijk voor geen uittreksel vatbaar. De naamlijst der Inteekenaren is bewijs, dat de Schrijver met lof bekend is, en in de algemeene achting deelt. Moge hij zich tot verderen arbeid aangemoedigd zien!




Nederland werd dikwerf opmerkelijk beschermd en gered, door de krachten der Natuur. Een Leesboekje voor alle Ouders en Kinderen, die de Geschiedenis des Vaderlands hoogschatten, door A. van Zutphen. Met Plaatjes. Te Gorinchem, bij J. Noorduyn. In kl. 8vo. 87 Bl. f :-6-:

Het oogmerk van dit boekje wordt op den titel duidelijk aangewezen, en wij herinneren ons soortgelijke opmerkingen uit onzen vroegeren leeftijd. Het is wel waar, dat eene werkzame Voorzienigheid ook in de beveiliging en uitredding van andere volken en staten tastbaar is; dit neemt echter niet weg, dat wij in onze geschiedenis de Goddelijke bewaring en redding dankbaar opmerken. Eene bevoorregte natie, - een bevoorregt volk, - een partijdig God! neen, dit leert

{==44==} {>>pagina-aanduiding<<}
ons de wereldgeschiedenis niet. Wij prijzen dit boekje intusschen aan, tot dankbare vereering van Hem, die ook ons vaderland nimmer vergat. Onder de 26 opschriften zouden wij No. 10: De Remonstrantsche Predikanten vlugten uit Loevestein, en No. 22: bernhard nieuwentijd komt tot ernstig nadenken, uitmonsteren, als minder de redding des vaderlands door de krachten der Natuur aanwijzende. Voor het overige laten wij alles, ook de houtsneêplaatjes, doorgaan; het is een kinderboekje, en wij willen dan ook zoo naauw niet zien.




De kleine Robinson, of de Lotgevallen van Robinson Crusoé. Tot nut en vermaak der Jeugd. Naar den vijfden Druk uit het Fransch van H. Lemaire. Met Platen. Te Deventer, bij A.J. van den Sigtenhorst. 1823. In kl. 8vo. 213 Bl. f 1-8-:

Nieuwe Gedichtjes voor Kinderen. Door M. Westerman. Met Platen. Te Amsterdam, bij M. Westerman. In kl. 8vo. 68 Bl. f 1-2-:

De vermelding van deze boekjes strekke den Lezer tot bewijs, dat wij dezelve uit het gros der duizend-en-een, die ons dagelijks onder het oog komen, hebben uitgekipt, om er zijne aandacht meer bijzonder op te vestigen. En dit is ook alles, wat wij in dezen vermogen. De kleine Robinson van lemaire, op eene andere wijze dan die van campe bewerkt, moge dezen niet verdringen; maar dit zouden wij ook niet wenschen. Genoeg, dat zich dezelve met vermaak niet slechts, maar ook met nut laat lezen; en de vermaarde historie is rijk genoeg voor eene nieuwe, verschillende bewerking. Nog eens: het werkje laat zich met uitnemend genoegen lezen.
De Heer westerman is, blijkens deze nieuwe Gedichtjes, in het vorig bundeltje niet ongelukkig geslaagd; anders toch ware er geen tweede verscheenen. Hij oogste er genoegen en voordeel van!

Bibliotheek in miniatuur. Te Amsterdam, bij M. Westerman. 1823. f 4-16-:

Een allergelukkigste inval, waarvoor menig lezer in miniatuur

{==45==} {>>pagina-aanduiding<<}
den vinder danken zal. Ofschoon Kermis, St. Nicolaas en Nieuwjaar achter den rug zijn, het blijft te allen tijde een fraai geschenk voor de lieve Jeugd. Gewijde en Vaderlandsche Geschiedenis, Geographie, Mythologie, Natuurlijke Historie, Kruidkunde, Arabische Vertellingen, Zedelijke Verhalen, - ziet daar de rubrieken, waarin een tiental aardige, kleine, nette boekskens is verdeeld, versierd met geëtste prentjes, en besloten in een sierlijk werkdoosje, met een helder glas van boven, waarin zich dit Kinderbibliotheekje als spiegelt, en alzoo het bevallige met het nuttige hand aan hand gepaard doet gaan. Ouders, die uwe lieve kleinen wilt verblijden, koopt deze Bibliotheek in miniatuur, en (wij spreken bij ondervinding) gij zult er een genot voor smaken, dat noch Komedie, noch Concert, noch wat weelde en wereld op een' vlugtigen avond schitterends aanbieden, u kunnen verschaffen!

Grootvader St. Julien, onder zijne Kleinkinderen, en hunne Speelmakkers. Naar het Fransch. Met Platen. Te Amsterdam, bij G. Portielje. In 12mo 147 Bl. f 1-8-:

Dit werkje is gesteld in eenen goeden kindertoon, en klimt langzaam op. Grootvader weet zeer aardig te verhalen. Bij de uitgave intusschen van zoodanige werkjes in onze taal moest men toezien, dat men niets overbragt, hetgeen bij ons reeds voorhanden is. Wij vonden hier eenige oude bekenden. De Heer St. Julien deed wel eene goede keus bij zijne verzameling; maar onze vertaler deed minder goed, dat hij voetstoots alles opnam. De overbrenging der versjes komt ons voor wèl gelukt te zijn.

Democritische Tafelliedjes. Te Haarlem, bij V. Loosjes. 1822. In 12mo. 64 Bl. f 1-2-:

Een goed glas wijn en een vrolijk liedje zijn welkom aan den disch, in eenen vriendenkring; doch voor den wijn moge de gastheer beter zorgen, dan dit boekje voor het liedje! Zij zijn, ja, bruikbaar, maar meer toch niet, eene enkele misschien uitgezonderd. Maar, als de wijn voor het overige goed is, kan het er zoo mede door. Niets is er intusschen, dat het kiesch gevoel in eenen beschaafden kring hinderen zal; en dat is toch al veel.






{==46==} {>>pagina-aanduiding<<}

Nederlandsche Muzen-Almanak. 1824. Zesde Jaar. Te Rotterdam, bij J. Immerzeel, Jun. f 3-10-:

Almanak voor het Schoone en Goede. 1824. Te Amsterdam, bij G.J.A. Beijerinck. f 1-10-:

Jaarboekje, aan Bevalligheid, Deugd en Kunst gewijd. 1824. Te Amsterdam, bij M. Westerman. f 2-10-:

Almanak tot Nut en Vergenoeging, voor de onderscheidene Standen des Maatschappelijken Levens. Door J.A. Uilkens. 1824. Te Groningen, bij J. Oomkens. f :-6-:

Almanak voor het Verstand en Hart. 1824. Te Amsterdam, bij C. Schaares. f 1-10-:

Almanak der Akademie van Groningen. Twaalfde Jaargang. 1824. Te Groningen, bij J. Oomkens. f :-14-:-

Nuttige en aangename Tijdkorter in ledige oogenblikken, of Almanak voor het Schrikkeljaar 1824. Door A. Hazelhoff. Twaalfde Jaargang. Te Groningen, bij A. Hazelhoff. f :-5-:

Wij zouden, inderdaad, kunnen volstaan met de wederverschijning van al deze Jaarboekjes eenvoudig aan te kondigen, (en ook dit zelfs ware thans reeds overbodig) en daar dan bij te voegen, dat die alle zich nagenoeg zijn gelijk gebleven, en dus ruimschoots aanbeveling verdienen; hetgeen ook uitnemend zoude strooken met onze engbeperkte ruimte, bij de honderden nog te vermelden boekdeelen, die zich tot ontzettende hoogte bij ons ophoopen, en bij de breede plaats, die het geschrijf van den ultra-vromen en wijzen Dokter capadose ons als ontstal. Maar iets meer, dan dit algemeene, vordert toch wel de erkentelijkheid voor die mooije, netgecartonneerde en fijnvergulde boekskens, die ons menigen vriendelijken blik, ja menigen zoeten kus van vrouw en kinderen verwierven, in wier handen ze doorgaans, na eigene lezing, overgaan.
Inderdaad, ze worden met elk jaar al keuriger en zwieriger, en schijnen onzen hedendaagschen Jeremiassen toe te roepen:

Da costa-bilderdijk! ei, staak dat Eeuwverdoemen! 
Gij mogt haar, staart ge op ons, veeleer de gulden noemen. 

Wel dan! wij kunnen van alle, elk in zijne soort, zonder vleijerij, honorabele mentie maken.

{==47==} {>>pagina-aanduiding<<}

Misten wij ongaarne in den Muzen-Almanak ook nu weder eenige der schitterendste bloemen, het is alsof de hier ten toon gestelde haren glans en geur als 't ware verdubbelden, om ons voor dat gemis schadeloos te stellen. Vader feith, en loots, en spandaw, en zoo vele andere beroemde kweekers, wier namen de beste lofspraak zijn, verschijnen hier weder; maar ook andere minvermaarde droegen het hunne bij, om den luister van den bloemkrans te verhoogen, bij verscheidene van welke wij ons over de blijkbaarste verdubbeling van bevalligheid en geur en kleur mogten verblijden. - De plaatjes winnen het almede veelal nog van vorige; daarentegen hebben ons eenige in het oog vallende drukfouten meer dan weleer gehinderd, waarop wij, voor het vervolg, de attentie des uitgevers moeten vestigen, die ons van de aanwijzing verschoone.
Wanneer wij den wensch uiten, dat het Schoone en het Goede, ook in ons Vaderland, zich evenzeer uitbreide en verhooge als in het boeksken van dien naam, meenen wij eene even opregte als vleijende hulde toe te brengen aan den vervaardiger van hetzelve. Inderdaad, inhoud en uitvoering laten weinig of niets te wenschen over. De poëzij is, over het geheel, keurig; en de prozastukjes - kort, maar goed. Onder de eerste vonden wij een stukje, door tollens aan zijnen Vriend suringar toegeëigend, zoo roerend en troostrijk, dat wij het, door de opname alhier, wenschten toe te eigenen aan allen, wien de bitterste aller rampen mogt getroffen hebben!

	De moederlooze Kinderen aan hunnen Vader.
Wij komen en kussen voortaan u alleen, 
Want moeder, o Vader! want moeder is heen; 
Wis zond zij wel gaarn u een kus ook van haar, 
Maar hemel en aarde zijn ver van elkaâr. 
 
Och, Vaderlief! zie ons zoo treurig niet aan; 
Wij hebben u immers dat leed niet gedaan? 
Een ander (zoo hebt gij gezegd bij haar lijk) 
Nam enkel uit liefde haar op in zijn rijk. 
 
Maar zij ook dat rijk nog zoo heerlijk en schoon, 
En zweev' er nu moeder verheugd om Gods troon; 
Zij alles hier namaals veel blijder dan nu, 
Toch blijven wij, Vader! nog gaarne bij u. 

{==48==} {>>pagina-aanduiding<<}

Soms slaat gij naar boven zoo droevig het oog, 
Als zaagt gij en zocht gij naar moeder omhoog; 
Dan sluit gij weêr de armen op eens om ons heen, 
En noemt ons uw troost en uw alles alleen. 
 
Och, prang ons toch dikwijls zoo vast aan uw hart, 
Dat mindert, (wij zien het) dat balsemt uw smart. 
De Vader, die moeder daar boven vergeldt, 
Heeft ons hier tot troost in uw treuren gesteld. 
 
En is 't eens met treuren en troosten gedaan, 
En landen wij allen bij moeder eens aan, 
Dan hebben wij eeuwig en zalig haar weêr, 
En vreezen voor sterven en scheiden niet meer. 

Het boekje van Bevalligheid, Deugd en Kunst, moge opgeslagen zijn in prijs; het is ook toegenomen in bevalligheid. Ja kunst almede? Ja, lieve Lezer! dat is moeijelijk te beslissen. Het ziet er wèl uit, zoo wel van binnen als van buiten. De plaatjes zijn allerliefst. - Ééne aanmerking houde ons de uitgever ten goede. Wij wenschten voortaan de prentjes om de versjes, in stede van de versjes om de prentjes; waarbij zeker beide in oorspronkelijkheid zullen winnen.
Een woord op zijn pas van den braven uilkens ontleenen wij uit No. 4:
‘De Dissertatie, of hoe maakt men het best een' grooten naam? - A. Gaarne wilde ik wat bekend worden, en naam maken door mijne Dissertatie. Welk eene stof zou ik dus het best kiezen, Professor? B. Spreek een of ander groot en beroemd man tegen, of verklaar u tegen algemeen door verstandigen aangenomene gevoelens en ontwijfelbare waarheden, zoo zult gij bekend worden en naam maken! A. Dit is naar voorbeelden, die zoo wel in de XIXde eeuw, als vóór vele verloopene eeuwen, plaats hebben; maar ik verlang geen herostratus te zijn, dien men voor krankzinnig houdt of vloekt.’
Dan - ons schiet geene ruimte meer over, om van de drie laatstgenoemde Jaarboekjes in het bijzonder te spreken. Wij moeten ons dus vergenoegen met ook deze, die hunne betrekkelijke waarde volkomen handhaven, onzen Lezeren met ruimte aan te prijzen.


{==49==} {>>pagina-aanduiding<<}

Boekbeschouwing.

Zevental Leerredenen van J.B. Massillon, Bisschop van Clermont. Uit het Fransch vertaald. Te Rotterdam, bij J. Immerzeel, Jun. 1823. In gr. 8vo. X, 390 Bl. f 3-60 cents.

Met hartelijk genoegen zien wij, laat het zijn te spade, dan toch eindelijk in onzen leeftijd, een Zevental Leerredenen van den grooten massillon uitgegeven in onze moedertaal, en wel onder Priesterlijke Goedkeuring, 't geen wij vooral voor onze Roomschgezinde Lezers en Medechristenen hier aanteekenen. Voor velen uit die Kerk, Priesters zoo wel als Leeken, mag het misschien nuttig zijn, door de Voorrede nader onderrigt aangaande den vermaarden Bisschop van Clermont te bekomen, of derwaarts hen te verwijzen; voor anderen achten wij zulks overtollig: en in het algemeen is het genoeg voor Protestanten, het getuigenis van onzen van der palm aangaande massillon hier te herhalen, om hen begeerig te maken naar het kanselwerk van eenen Redenaar, door hem vereerd met den titel van ‘den Franschen cicero.’ Wij mogen ons dus, met den Voorredenaar, wel eenigzins daarover verwonderen, dat de arbeid van een zoo welsprekend man, uit de Eeuw en van het Hof van lodewijk XIV, tot dusverre onvertaald bleef; terwijl menigte van laffe liefdesgeschiedenissen, het hart en de driften ontstekende Romans, en andere schriften van luttel waarde, gretig in onze tale overgebragt en door de Leesgezelschappen als verslonden werden. En echter, schoon wij ons hierover meermalen beklaagd hebben en nog bedroeven, wij beschouwen dit niet als de éénige of zelfs voorname reden, waarom massillon en andere voorname werken van uitheemsche Letterkunde langer dan eene Eeuw onvertaald bleven. Eerder zouden wij aan den godsdienstigen smaak en denkwijze, zoo als die hier te lande

{==50==} {>>pagina-aanduiding<<}
was tot aan de jongstverloopene jaren, veel toeschrijven, en de moeijelijke taak, om dien cicero in onze taal te doen spreken, niet over het hoofd willen zien. Ook houden wij het daarvoor, dat, zoo waarlijk ‘de wansmaak van een niet onaanmerkelijk deel der lezende wereld aanleiding geeft tot het dagelijks aanwasschen (aanwassen) van den hooggeklommen vloed der vertaalde romantische schriften,’ die wansmaak wel het minst te zoeken is bij de leden van Protestantsche Kerkgenootschappen. Want, schoon wij geenszins de Protestanten van gedachten beuzelgeest geheel vrijkennen, het ontbreekt onder hen niet aan eenen rijken voorraad van godsdienstige en zedekundige boeken; en worden er vele Leesgezelschappen gevonden, waar Leerredenen en de arbeid ter stichtinge niet zijn uitgesloten, ja boven Romans en vaak langwijlige Reisverhalen verlangd worden. Wat hiervan zij, daar wij ons ten volle overtuigd houden van de moeite en zorgen, aan deze vertaling besteed, en wij over het geheel aan de uitvoering derzelve onze goedkeuring niet mogen weigeren, vleijen wij ons tevens, dat dit boekdeel, zoo bij Roomschen als Onroomschen, een gunstig onthaal bejegenen, en alzoo deszelfs aftrek tot voortzetting van dezen verdienstelijken arbeid zal aanmoedigen. Allezins belangrijk toch is, bijzonder voor den Roomschgezinde, de inhoud van dit zevental Leetredenen, welke, gelijk bekend is, alle voor den Koning en deszelfs Hof, met Christelijke vrijmoedigheid en hartelijken ernst, door den rijkbegaafden Bisschop zijn uitgesproken. Ziet hier de lijst denzelven: I. Op het Feest van alleheiligen: over het geluk der Regtvaardigen. II. Op allerzielendag: de dood van den Zondaar en de dood van den Regtvaardigen. III. Op den eersten Zondag van den advent: over den algemeenen Oordeelsdag. IV. Op den tweeden Zondag van den advent:
over de Rampen en Smarten. V. Op den Feestdag der ontvangenis van de H. maagd maria. VI. Op den derden Zondag van den advent: over het uitstel der Bekeering. VII. Op den vierden Zondag van den advent: over de

{==51==} {>>pagina-aanduiding<<}
zielsgesteldheid, om ter Tafel des Heeren te gaan. Over de meeste dezer onderwerpen, vertrouwen wij, zullen jonge en oudere Protestantsche Leeraars (zoo hun de toegang tot het oorsponkelijke niet openstaat) eenen massillon volgaarne lezen, en, ondanks verschil van denkwijze, zijne uitstekende voordragt bewonderen, ja, hetgeen bij ons zeker is, met vrucht bij hem ter schole gaan. Immers, in kracht en bevalligheid van zeggen, in hoogen (doch, onzes inziens, vaak overdrevenen of al te strengen) ernst, ware zalving, duidelijkheid en welgekozene orde, munt hij uit als Kanselredenaar, en er is in hem eene rijke belezenheid en velerlei toepassing op te merken van de H. Schrift en Kerkvaderen; alhoewel wij het oordeel van la harpe, die zegt, ‘dat hij van beide het gelukkigst gebruik maakte,’ niet ten volle beamen kunnen, bijzonder niet omtrent den Bijbel. Maar onze Roomschgezinde Landgenooten, wien het tot hiertoe, in eigene moedertale, aan waarlijk stichtende, en voor de behoefte van onzen tijd en smaak berekende Godsdienstige Leesboeken te zeer ontbrak, moeten wij vooral noodigen, om dit kostelijk Sieraad der Fransch-Katholijke Kerk niet te veronachtzamen, maar tot opbouw in Christelijke zeden zorgvuldig aan te leggen. Wij houden ons van alle verdere beoordeeling dezer Leerredenen daarom te meer ontslagen, dewijl dewijl dezelve ons gevoelens en uitdrukkingen kon doen afkeuren, waaraan de Kerk van Rome alsnog eene te hooge waarde hecht, om met koele bedaardheid daarover den twijfel in een Protestantsch Maandschrift te lezen. Eenmaal, misschien eerlang, zullen die menschenvonden, menschenstelsels en menschengevoelens, ook in het godsdienstige, verdwijnen; want de poorten der helle overweldigen nimmer de waarheid, die in Christus is; maar het eenvoudig schoon, de heldere glans van deze zal, bij den voortgang der
verlichting, steeds beter gezien, duidelijker gekend worden. Liever, om hetgene van ons over massillon gezegd is te staven, bieden wij des onzen Lezeren eene proeve aan, om daaraan te toetsen, tot hoeverre deszelfs welsprekendheid

{==52==} {>>pagina-aanduiding<<}
uit de vertaling, die voor ons ligt, kennelijk zij. Wij verkiezen daartoe de uiterste oogenblikken van het sterven eens zondaars; want geheel dat uitvoerig bewerkt tafereel van zijnen dood hier op te nemen, verbiedt ons bestek: ‘Niets meer vindende in de herinnering van het verledene dan martelende wroegingen; in alles, wat zich aan zijn oog opdoet, niets dan voorwerpen van bedroeving; in de voorstelling van de toekomst, niets dan schrikbeelden; niet langer wetende, waartoe zijne toevlugt te nemen, noch tot de schepselen, die zich verwijderen, noch tot de wereld, die verdwijnt, noch tot de menschen, die hem niet van den dood kunnen vrijkoopen, noch tot den regtvaardigen God, dien hij als zijn' verklaarden vijand beschouwt, worstelt derhalve de stervende zondaar met zijne eigene benaauwdheden; hij foltert zichzelven; hij woelt en tobt om den dood te ontwijken, die hem aangrijpt, of om althans zichzelven te ontwijken; uit zijne brekende oogen vonkt iets akeligs, iets woests, dat den verschrikkelijken toestand van zijne ziel aanduidt; uit de diepte zijner droefheid wellen door zuchten afgebroken woorden op, die maar ten halve verstaanbaar zijn; hij werpt op het beeld van den Gekruisten ijsselijke blikken, twijfelachtig, of het vrees of hoop, haat of liefde is, die zij uitdrukken; nu grijpen hem benaauwdheden aan, die onzekerheid laten, of zijn ligchaam zich ontbindt, of wel de ziel de aannadering van haren Regter bespeurt; hij slaakt diepe zuchten, en men weet niet, of het de herinnering zijner zonden is, die hem deze zuchten afdwingt, of de wanhoop over het verlies van het leven. Te midden dezer akelige worstelingen verstarren eindelijk zijne oogen, zijne trekken veranderen, zijn gelaat wordt misvormd, zijn verbleekte mond opent zich van zelve, geheel zijn ligchaam trilt; en onder deze laatste stuiptrekking ontwijkt als met weêrzin zijne rampzalige ziel haar leemen omkleedsel, reist henen naar God, en vindt zich alleen voor zijnen geduchten
regterstoel. - Zoo, M.B., sterven de genen, die God vergeten hebben gedurende hun leven; ook zoo zult gij sterven,

{==53==} {>>pagina-aanduiding<<}
als uwe zonden u vergezellen tot in dit laatste oogenblik. Alles zal voor uwe oogen veranderen, en gij zult u zelven niet veranderen. Gij zult sterven, en gij zult zondaar sterven, zoo als gij geleefd hebt, en uw dood zal gelijk zijn aan uw leven.’ - Meer te zeggen tot lof en aanprijzing van massillon, reeds vóór onze geboorte vermaard over geheel Europa, is, op zijn minst, overbodig. Maar noode zouden wij van den welsprekenden en waardigen Bisschop afscheid nemen, zoo ons de hoop niet streelde van hem weldra op nieuw in een vaderlandsch gewaad bij onze ongeletterde Landgenooten te zullen mogen aanmelden. Op den titel van dit boekdeel vindt men een schoon en welgepast vignet, voorstellende het Christelijk Geloof, dat de beeldtenis van massillon ten Hemel opvoert.




Twaalftal Leerredenen van G. Benthem Reddingius, Th. Dr. en Predikant te Assen. Te Groningen, bij W. Zuidema. 1822. In gr. 8vo. 213 Bl. f 1-80.

Het is waar, dat het aan geene goede leerredenen ontbreekt, en dat men met de uitgave van alledaagsche en middelmatige thans vrij wat waagt. Dit begreep ook de Eerw. reddingius, die zijne opstellen niet hooger dan alledaagsche en populaire aanslaat. Wij wenschen echter zeer, dat men overal en altijd op deze wijze hoore prediken, en meenen, dat ook de meer kundige toehoorder daarbij allezins kan tevreden zijn. Goede keuze van het onderwerp, geregelde verdeeling, duidelijke opheldering en ontwikkeling, en zuivere, welmeenende aandrang tot deugd, - waarlijk, wij moesten dit in iedere leerrede vinden; dan, zoo lang dit nog het geval niet is, mag het ook geen kwaad, dat zoodanige leerredenen nu en dan het licht zien; zij stichten door het goede voorbeeld nut, en zullen wel altijd hunne lezers vinden. Wij zijn het eens met den vriend, die tot de uitgave dezer leerrede-
{==54==} {>>pagina-aanduiding<<}
nen aanraadde: ‘zij zullen aan velen, om hare gemakkelijkheid, bevallen;’ en wij verklaren gaarne, dat wij dezelve met genoegen lazen, en den uitgever dank verschuldigd zijn. Beknoptheid prijst dezelve vooral ook aan. Ziet hier den inhoud: 1) 1 Kor. III:9c. Alwat wij zijn en worden, hebben wij aan God te danken. 2) Jud. 12. Overdenkingen over het menschelijk leven, van den herfst ontleend. 3) 1 Thess. V:18. Wij moeten God voor alles danken, wat Hij ons doet overkomen. 4) 1 Kor. XV:32b. 33. Waarschuwing tegen het loszinnig denken en spreken van de eeuwigheid. 5) Ps. VIII:10. Gods majesteit op aarde alom zigtbaar. 6) Pred. VII:10. Onze leeftijd is de beste. 7) Matt. XII:46-50. Over het onderscheid in de
waarde en duurzaamheid onzer betrekkingen. 8) Luk. XVI:1-13. Het beste gebruik van de aardsche goederen. 9) Spreuk. X:1. Het groot belang eener verstandige opvoeding van kinderen. 10) Gen. III:5. Het nadeelige en dwaze van meer te willen weten, dan God geopenbaard heeft. 11) Spreuk. XXII:24, 25. Waarschuwing tegen oploopendheid en den omgang met driftige menschen. 12) Ps. XXXIX:6b. Het nuttige van het verstandig denken aan de sterfelijkheid van onszelven en van de onzen.
Ons oog valt op de zesde leerrede, waarvan wij het beloop willen aanstippen: I. Het geloof, dat het menschdom over het geheel van tijd tot tijd beter wordt, verdient verre de voorkeur boven het geloof aan eene toenemende verergering: want 1) het strekt tot eer van God; 2) het komt overeen met de geschiedenissen, en 3) met de beloften Gods; 4) het steunt op de ondervinding van onzen leeftijd; 5) het leidt ons tot menschenliefde, 6) en wekt ons op tot zelfverbetering. Met eenvoudige, maar krachtige toespraak aan ten dezen anders denkenden wordt dit stuk besloten. In een IIde deel worden, als hulpmiddelen om tot dit geloof te komen, of in de beoefening daarvan te volharden, opgegeven en aangedrongen: 1) het gedurig bedenken, hoe slecht en nadeelig het tegenovergestelde geloof aan eene toenemende verer-
{==55==} {>>pagina-aanduiding<<}
gering van het menschdom zij; 2) het veel werk maken van het onderzoek van Gods woord; 3) ons wachten voor ontevredenheid en eigenwijsheid; 4) meer achtgeven op het goede onder onze medemenschen; 5) onszelven met alle de onzen gestadig zoeken te verbeteren.
Inderdaad, in dit een en ander is toch meerdere en nuttigere wijsheid, dan in al da costa's geschrijf. En de Heer reddingius is toch ook Doctor; dat zegt: Leeraar. Is 't zoo niet, Mijnheer bilderdijk?
De Eerw. reddingius stichte nog lang, met mond en pen, veel nut, bij geletterden en ongeletterden!




Proeve eener opheldering en verdediging van het Bijbelsche verhaal aangaande de Schepping der Wereld, benevens Aanmerkingen omtrent den Watervloed ten tijde van Noach. Door P. Brouwer, Pz. Predikant te Blija en Hoogebeintum. Te Leeuwarden, bij J.W. Brouwer. In gr. 8vo. 100 Bl. f 1-:

Onder meer bewijzen der onbekrompene, liberale manier van Bijbelverklaring, vrij van alle menschelijk gezag, die thans de Hervormde Kerk in ons Vaderland zoo loffelijk boven vroegere tijden onderscheidt, kan ook dit boekje dienen. Men weet, dat de groote Geologische ontdekkingen der vorige Eeuw bij sommigen verdenking tegen het gezag van mozes deden ontstaan, en hetzelve rangschikken onder de mythen der aloude Volken. Reeds vóór 50 jaren hield de godvruchtige en kundige Abt jerusalem het denkbeeld eener vernieuwing der Aarde voor de beste oplossing, die men van de (sedert nog veel vermeerderde) bewijzen eener hooge oudheid des Aardbols konde geven. Andere Godgeleerden dachten liever aan lange tijdperken, die mozes dagen zou hebben genoemd. Tot het laatste gevoelen schijnt onze groote Bijbeluitlegger van der palm over te hellen; althans hij spreekt daarvan niet ongunstig, in zijnen Bijbel voor de Jeugd. De Eerw. brouwer, het Scheppingsverhaal opzette-
{==56==} {>>pagina-aanduiding<<}
lijk behandelende, om deszelfs inhoud ook met de bekende wetten en daadzaken uit het gebied der Natuurkunde volkomen te doen strooken, slaat eenen anderen en in velerlei opzigten hem geheel eigenen weg in. Vooreerst ontveinst hij, na den lof, aan de Scheppingsgeschiedenis toekomende, die zoo ver boven alle andere mythische of wijsgeerige droomen uitsteekt, geenszins de zwarigheden, welke dezelve drukken. Ter beantwoording daarvan onderscheidt hij vooreerst (op het voetspoor van bijkans alle hedendaagsche Uitleggers) Gen. I-II:3 van het volgende, als een geheel op zichzelve staande stuk. Gen. II:4 en verv. is, volgens hem, de vrucht der overlevering van het Goddelijk onderwijs aan het nog kinderlijke Menschdom, en dus ook in een' kinderlijken toon gesteld; Gen. I-II:3
daarentegen, veel verhevener, klaarder en treffender, is eene stellige en onmiddellijke Openbaring van God, aan mozes gedaan, ten einde, bij de aanstaande Wetgeving, het Volk een klaar denkbeeld van de Almagt huns Beschermgods, als van den onafhankelijken Wereldschepper, te geven. Deze Openbaring nu heeft, volgens onzen Schrijver, mozes niet in duidelijke woorden, niet door ingeving, maar in een gezigt ontvangen. De bewijzen, hier tegen de beide eerste wijzen van Openbaring bijgebragt, schijnen ons wel zwak voorgedragen; maar wij kunnen niet ontveinzen, dat wij, het Scheppingsverhaal nog eens met opmerking in de onderstelling des Schrijvers lezende, hetzelve nog meer bewonderd hebben, om deszelfs treffende eenheid. Dit gezigt (hetwelk men zich verbeelden kan, dat mozes gedurende zijn veertigdaagsch verblijf op Sinaï gehad hebbe) moest als ter inleiding dienen van de nieuwe huishouding, waarin de ruste des Sabbats, van den zevenden dag, als het feest der Wereldschepping, werd ingesteld. Immers vóór dien tijd, meent onze Schrijver, was de viering van dien dag aan het Menschdom, zelfs aan de Aartsvaders, geheel onbekend; en wij vinden er inderdaad, vóór de Sinaïtische Wetgeving, geene sporen van. Mozes heeft nu geenszins de oorspronkelijke schepping van dezen Aard-
{==57==} {>>pagina-aanduiding<<}
bol, maar deszelfs vernieuwing, na eene omkeering, die de vroegere bewoners verdelgd had, gezien en geschilderd. Hij meent dit te kunnen bewijzen, althans waarschijnlijk te maken, uit 2 Petr. III:5, 6, welke plaats hij geenszins van den Zondvloed, (dit woord beteekent slechts eene zware overstrooming in 't algemeen) maar van de vroegere omkeering en verwoesting der Aarde door het water verstaat, en er dan de latere, nog toekomende, door het vuur, zekerlijk met meer juistheid tegenoverstelt,
dan deze tegen den Zondvloed, die slechts (en dit tracht de Schrijver nu uitvoerig te betoogen) eene plaatselijke overstrooming was van dat gedeelte der Aarde, waar de menschen zich toen ophielden. Immers het blijkt, naar eene schrandere opmerking, uit de geslachtregisters, dat de voortteling der menschen vóór den vloed in geheel geene evenredigheid stond tot die van deze tijden. Noach was 600 jaren oud, toen hij slechts drie zonen had. Nu wordt, uit het verhaal zelve, en uit natuurkundige gronden, betoogd, dat de Noachische overstrooming de geheele Aarde niet heeft bedekt, en waarschijnlijk niet eens de hooge bergen van Azië. Dan gaat de Schrijver, na de bijbelsche, over tot de natuurkundige gronden voor de herschepping der Aarde, en derzelver hoogeren ouderdom, dan van zesduizend jaren. De tegenwoordige drooge grond is eenmaal bodem der zee geweest, blijkens de schelpdieren op de hooge bergen; die bodem heeft nog vroeger andere soorten van thans vergane planten en dieren gekweekt (den Mastodonte, en de vele diersoorten, door cuvier ontdekt); en eindelijk, de overgeblevene sporen geven bewijs, dat de Aarde langen tijd regelmatig door het water is bedekt geweest; geene lagen schelpdieren, zoo als vele der thans aanwezige, konden in die geregelde orde liggen, wanneer eene eensklaps opgezette zee, met woedenden storm vergezeld, die dieren daarheen had gevoerd. Even min konden de steenkoolbeddingen in den korten tijd van den Zondvloed gevormd zijn.
Nu gaat de Schrijver over, om, naar de gelegde gronden, het Scheppingsverhaal te ontwikkelen. Het is een

{==58==} {>>pagina-aanduiding<<}
gezigt, aan mozes vertoond, van de opdrooging, herstelling, vruchtbaarmaking en bezieling van den tot doodsche woestheid vervallen' Aardbol. Eene duistere zee, geheel met nevelen bedekt, rustte op de Aarde. Den geest Gods (niet een' sterken wind) ziet mozes, in de gedaante misschien van eene lichtende heerlijkheid, daarover heen zweven. Hij spreekt, en het tooneel heldert op; men ziet de duisternis in een oogenblik verdwijnen; doch eerst den volgenden dag zijn alle nevelen weggevaagd, en de wolken gevormd. Den derden dag is het drooge land uit het water verrezen; den vierden scheurt het wolkgordijn; het azuur des Hemels vertoont zich aan het bewonderend oog des aanschouwers, en met nog meer bewondering ziet hij de Zon, en na een' wolkeloozen dag de Maan; hemellichten, met wier tijdverdeelende, meer dan met hare koesterende, eigenschap de voorzigtige Wetgever de tot Afgoderij overhellende Israëliten bekend maakt. Reeds was de Aarde, eer men nog de zonneschijf zag, met allerlei planten bedekt; nu komen ook de dieren, en eindelijk de mensch, de kroon der schepping, te voorschijn. - Vatten wij zóó het verhaal op, dan behoeven wij ook aan geene groote tijdperken, aan geene Aeonen in plaats van dagen, eigenlijke dagen van 24 uren, te denken, waarop de zeer bepaalde uitdrukkingen des Schrijvers van avond en morgen ons heenwijzen. Ook vindt de Schrijver (een verklaarde Neptunist) de uitbarstingen der vuurbergen niet voldoende, om het Aardrijk te vormen; terwijl ook de schepping van planten en dieren door geene natuurwetten, maar door Gods onmiddellijken wil (en dus zoo goed in eenen dag als in duizend jaren) te verklaren is.
Zie daar het beloop van dit kleine, maar belangrijke werkje, hetwelk wij ter behartiging aan alle Godgeleerden en tot onderzoek aan Natuurkundigen aanbevelen.





{==59==} {>>pagina-aanduiding<<}

De Psalmen, kortelijk opgehelderd, en tot stichting van Christenen bewerkt. IIde Stukje, 1ste Gedeelte, Psalm XXII-XXIII; benevens eene Redevoering bij de inwijding van het nieuwe Orgel in de Kerk te Jellum. Door T.E. Mebius, Predikant te Beers en Jellum. Te Leeuwarden, bij J.W. Brouwer. 1823. In gr. 8vo. VI en 296 Bl. f 2-20.

In onze Letteroeff. van 1821 hebben wij van de bewerking der eenentwintig eerste Psalmen door den Eerw. mebius het noodige verslag gegeven, en daarin opgemerkt, dat wij wel hadden gewenscht, de kortheid en bondigheid, over het geheel genomen, meer betracht te zien. Wij herhalen dezen wensch, bij de aankondiging van dit stukje; en dit is de voornaamste reden, waarom wij het ten spoedigste aankondigen, opdat dus de Schrijver, wil hij zijn werk volkomen ten einde brengen en het vertier van hetzelve bevorderen, zich toch voortaan meer op de kortheid toelegge. Het eerste stukje bestaat uit 235, en het onderhavige uit 274 bladzijden, waarin slechts twaalf Psalmen behandeld worden. De uitlegging en de stichtelijke aanwending konden, behoudens de klaarheid, en moesten veel korter zijn, en al hetgeen weinig of niets ter zake doet, behoorde vermijd te worden. Wil men zich op den duur met genoegen laten lezen, dan moet men zich de moeite geven, om, zoo veel mogelijk, niets te zeggen, dan hetgeen te pas komt en van belang kan gerekend worden. Op den predikstoel kan alles niet zoo afgepast zijn; maar, als een Predikant voor het publiek schrijft, moet hij, in onze dagen, zich bevlijtigen, om zijn werk smakelijk te maken, en daardoor deszelfs nut te bevorderen.
Wij keuren wel niet af, dat eene Redevoering, bij de inwijding van een nieuw Orgel gehouden, op de begeerte van sommigen, gedrukt worde; doch vonden het minder gepast, om dit bij de verklaring der Psalmen te doen,

{==60==} {>>pagina-aanduiding<<}
hoezeer de Heer mebius gepoogd heeft dit bijvoegsel te pas te brengen, en in den 33sten Psalm daartoe eene geschikte gelegenheid meende te vinden, zoodat hij, om die reden, in dit stukje niet meer Psalmen geven, en hetzelve ten spoedigste het licht wilde doen zien.
Wat de reden zij, waarom het eerste stuk te Groningen en dit te Leeuwarden is uitgekomen, meldt de Schrijver niet. Wij wenschen intusschen, dat de uitgave nu vervolgens te Leeuwarden blijve voortgaan; anders zou men welligt op het vermoeden komen, dat het gering vertier de oorzaak van die gedurige verandering zij, en beginnen te vreezen, dat het werk, bij gebrek van een' drukker, zou blijven steken. Eene betere, zorgvuldigere en kortere behandeling zou, bij ons althans, zoodanige vrees, dien wij nu reeds niet geheel onderdrukken kunnen, doen verdwijnen.

Helon's Bedevaart naar Jeruzalem. Door F. Strauss. Uit het Hoogduitsch. IIIde en IVde Deel. Te Amsterdam, bij J. van der Hey. In gr. 8vo. 276 en 255 Bl. f 6-20.

Nadat wij in de jaren 1821 en 1822 een afzonderlijk verslag van de beide eerste deelen des onderhavigen werks gegeven hebben, voegen wij ons verslag over de twee laatste deelen bijeen, zoo wel om de kortheid te betrachten omtrent een werk, dat reeds algemeen bekend en in zeer vele handen is, als ook omdat deze beide laatste deelen in één jaar uitgekomen zijn. Het geheele werk nu in onze moedertaal uitgegeven zijnde, kan men beter over deszelfs inrigting en des Schrijvers oogmerk oordeelen. Het geeft dan, inderdaad, een zeer belangrijk overzigt over den toestand der Joodsche natie ten tijde van Hyrkanus, zoo wel met opzigt tot het burgerlijke als tot het godsdienstige; en, ofschoon omtrent het laatste oogpunt het door den Schrijver opgehangene tafereel hier en daar mogelijk wat te gunstig zou kunnen schijnen, kan men ech-
{==61==} {>>pagina-aanduiding<<}
ter de goede karakters in deze verzierde geschiedenis niet overdreven of gedwongen noemen, vooral daar er zelfs in de meer bedorvene tijden van Jezus nog Nathanaëls en Simeons gevonden werden. Wat nu het hoofdoogmerk van dit werk betreft: de Autheur wilde den toestand der Joodsche natie, niet lang vóór de komst van den Messias, zoo afschilderen, dat het belang van het geloof aan dezen beloofden en verwacht wordenden persoon in het schoonste daglicht gesteld werd. Hiertoe moest dan Helon, de held van het verhaal, strekken. ‘Een jonge, in de toenmalige Grieksche wijsheid onderwezen en alzoo gevormde Jood (zegt hij in de voorrede van het Iste Deel, bl. XVI, XVII) is hier op een der hoogere keerpunten des levens tot de wet van Jehova teruggekeerd. Hij wil nu de wet volkomenlijk vervullen; en, dewijl hij gelooft, dat hem dit slechts in het land zijner vaderen, voor den Altaar van Jehova, gelukken kan, reist hij van Alexandrië, waar hij geboren en opgevoed was, met zijnen oom naar Jeruzalem, houdt zich dat half jaar, waarin de hooge Feesten invallen, in het beloofde Land op, wordt Priester en
Echtgenoot, en komt, door onderscheidene leidingen en ondervindingen, tot de overtuiging, dat de vrede der ziel slechts in het geloof aan den beloofden Troost van Israël te vinden is.’ Dit vernuftig en tevens voor den Christen stichtelijk denkbeeld wordt langzamerhand zeer wel ontwikkeld en uitgevoerd, zoodat Helon eindelijk op zijne terugreis naar Egypte, welke hij op een Phenicisch schip deed, aan zijne vrienden en medgezellen verklaarde, (bl. 204-206 van het laatste Deel) hoe het bij hem innerlijk, in het thans geëindigde jaar, en op de Bedevaart, gegaan was, en hoe Jehova hem den waren vrede had leeren zoeken en vinden. ‘Vrienden! zeide hij onder anderen, die hemelhooge ceder van trotsche eigengeregtigheid is gevallen; den langen gang ben ik doorgewandeld, en de Star is mij verschenen, die mij door het leven leidt. Dat weet ik, dat ik zalig ben door het geloof!’ Nadat hij uitgesproken had, zonk hij, als ware het, weg in het zalige gevoel der toe-
{==62==} {>>pagina-aanduiding<<}
komst. Allen, die rondom hem zaten, zwegen; want de kracht zijns geloofs scheen zich aan allen met eene onuitsprekelijke uitwerking mede te deelen. - Nu scheen de Schrijver, na dit vermeld te hebben, zijne taak te hebben afgewerkt. Maar, wat nu verder met Helon en zijne vrouw gedaan? Het vindingrijk vernuft des Schrijvers doet spoedig een' storm opkomen, die het schip tegen eene rots verplettert; en, schoon hij niet uitdrukkelijk verhaalt, dat Helon ook omkwam, schijnt toch de zamenhang het aan te duiden. Waarom niet liever Helon met zijne vrouw behouden laten aankomen in de stad zijner geboorte, hem aldaar dat zelfde geloof laten prediken, en aan zijne kinderen op zijn sterfbed aanbevelen? Dan, dit voor rekening van den Schrijver latende, die plotseling schijnt te hebben willen eindigen, voegen wij hierbij de aanteekening op de laatste bladzijde: ‘Ontkwam Helon nog aan het lijfsgevaar? of verzonk hij in de golven, zoo als de geheele oude Godsdienstinrigting, bij de
komst van den Messias, op wien hij hoopte, vergaan zou?’ Wat dunkt u, Lezer! van deze allegorische speling?

Leesboek voor het eerste onderwijs in de Wijsbegeerte, door F.W.D. Snell, gewoon Hoogleeraar in de Wijsbegeerte te Giessen. II Deelen. Naar den zesden verbeterden Druk, uit het Hoogduitsch vertaald, door A.J. Atzema. Te Winschoten, bij H.V. Huisingh. In gr. 8vo. Te zamen 366 Bl. f 3-:-:

Dit Leesboek is voor lagere en hoogere scholen ingerigt, en heeft ten doel, een overzigt te geven over het geheel ontwerp der wijsgeerige wetenschappen. Zielkunde door ervaring heeft den eersten rang; daarop volgt de Logica, of Redekunst; voorts de Bovennatuurkunde, de wezenkunde, de wereld- en de zielkunde door sluitredenen; en met de wetenschap van het schoone wordt het

{==63==} {>>pagina-aanduiding<<}
eerste Deel gesloten. Het tweede behandelt de zedelijke Wijsbegeerte, het Natuurregt, en de zedelijke Godsdienstleer. Bij zulk eenen rijkdom van inhoud volgt van zelf, dat alles hier slechts kort behandeld is. Trouwens het is een leerboek, waarvan zich de Leeraar bij het onderwijs bedienen kan. Te regt heeft echter de Schrijver hetzelve een leesboek genoemd; want ieder, die niet geheelenal in deze wetenschappen vreemd is, bevat alles, wat hier voorkomt, gemakkelijk, en zonder nader onderrigt. Van de geschiedenis der wijsbegeerte wordt weinig of niets gezegd; de kundige Schrijver oordeelde te regt, dit te moeten overlaten voor het hooger onderrigt.
Wij hebben dit geschrift met groot genoegen gelezen, en oordeelen, dat het vooral den Schoolonderwijzer welkom wezen moet. Behalve het overzigt van hetgeen de wijsbegeerte behandelt, ontvangt hij hier, in geregelde orde, aanwijzing van hetgeen algemeen bruikbaar en nuttig is, en, bij een weinig nadenken, genoegzame aanleiding tot opheldering en uitweiding, waartoe overvloedige bronnen voorhanden zijn.
Wij beleven (dit zeiden wij onder het lezen dezer handleiding) gelukkige dagen, daar de wetenschappen, tot het gemeene leven teruggeleid, toegankelijk worden gemaakt voor allen, en wij behoeven noch dorre en geleerde onderzoekingen, noch kunsttermen, om derzelver bruikbare vruchten in het gemeene leven te genieten. Geleerdheid en studie behouden echter hare waarde, en er zal nog altijd genoeg moeijelijks en donkers over zijn tot wetenschappelijke nasporing en onderzoek. De lichtere punten komen genoegzaam uit, en de nijvere burger, ja ambachtsman, is niet langer vreemd met hetgeen hem zoo nuttig is; het nader onderzoek en het meer donkere is voor den geletterden, die het verder bearbeiden en bruikbaar maken kan. Alzoo voorbereid met nuttige kennis, ziet zich de jongeling de baan geopend, en hij zal te ijveriger werkzaam zijn, naarmate hij gevoelt, dat hij meerder behoeft, om den ongeletterden vooruit te zijn. Moge slechts zoodanige beoefenaar niet in het meer algemeene

{==64==} {>>pagina-aanduiding<<}
berusten! - Natuurlijk is dit werk noch voor uittreksel, noch voor het mededeelen van eenige proeve vatbaar. Het verdient intusschen allezins lof.




Specimen medicum inaugurale de Iodio, quod - defendet Jacobus Brouwer Starck, Lugd. Batavus, ad diem XXI Junii 1823. Lugd. Bat. apud C.C. van der Hoek.

De verdienstelijke en geleerde aegidius de wit heeft met regt de navolgende stelling, in zijne op denzelfden dag aan eene andere Hoogeschool openlijk en met luister verdedigde Dissertatie, (de Machina atmica, Trajecti ad Rhenum ex offic. Joh. Altheer, 1823.) onder meer andere opgenomen: ‘Het Iodium, het eerst uit de loog der soda verkregen, (ex lixirio matris vilioris sodae extractum) leert met een luisterrijk voorbeeld, van hoe veel belang het zij, door een naauwkeurig onderzoek na te gaan, hetgeen bij verschillende scheikundige bewerkingen overblijft, en dikwijls voor onnut wordt weggeworpen.’ Het zal derhalve van belang zijn, dat, door dit voorbeeld geleerd, men dergelijke nasporingen zal herhalen; wij intusschen verblijden ons, op zoodanige wijze tot kennis van het Iodium gekomen te zijn; een geneesmiddel, wel nog maar korteling ontdekt, doch van welks goede werking men reeds belangrijke uitkomsten heeft gezien.
Van hoe korteren tijd echter de aanwending eens geneesmiddels dagteekent, van zoo veel te geringeren omvang zal al datgene zijn, hetwelk tot deszelfs aanwending, werking, en wat dies meer zij, betrekking heeft. Het kan alzoo niet anders, of de Geneeskunde bezit tot nog toe slechts enkele waarnemingen omtrent het Iodium, die ook slechts hier en daar in derzelver jaarboeken worden aangetroffen. Hoe meer zich de waarnemingen over hetzelve vermenigvuldigen, hoe wenschelijker het wordt, dat men de verschillende waarnemingen verzamele, opdat

{==65==} {>>pagina-aanduiding<<}
de Geneesheer te bekwamer overzigt erlange, en tevens de gelegenheid verkrijge, over het oogenblikkelijk nut en de voortdurende waarde van zoodanig middel te kunnen oordeelen.
Spoediger, dan dit anders wel het geval is, zien wij dezen wensch vervuld, doordien het den Heere starck, Zoon van den zeer verdienstelijken Haagschen Geneesheer j.g. starck, behaagd heeft, zijne Inwijdingsverhandeling voor de geneeskundige loopbaan aan deze stof toe te wijden. Aangenaam is het, deze Dissertatie op onzen bodem te zien verschijnen, terwijl er buitenlands nog zoo weinig of liever geen afzonderlijke geschriften over het Iodium bestaan, en zij, op dezen tijd in het licht verschenen zijnde, kan wedijveren met de eenigzins vroeger uitgekomene Verhandeling van Dr. c.a. knispel, (de Iodio, Diss. inaug. med. Berol. 9 Maart 1823. p. 65.) van welke onze Schrijver geene kennis schijnt gedragen te hebben; hetgeen ook zelden het geval is van zulke geschriften, die, buiten dit Rijk geschreven, niet in den boekhandel komen, en eerst door den tijd kunnen bekend worden.
De Heer starck, om ter zake te komen, wilde opzettelijk het Iodium behandelen, omdat, hetgeen reeds over hetzelve elders is geschreven, nog te zeer verspreid is, en wij slechts ééne bijdrage, en wel in de Hollandsche taal, door den geleerden van rossum te Amsterdam medegedeeld, bezitten. De Verhandeling is in vijf Hoofdstukken verdeeld: 1o. De scheikundige bestanddeelen van het Iodium. 2o. Deszelfs werking op het dierlijk ligchaam. 3o. Een ontleed- en natuurkundig onderzoek der glandula thyroidea. 4o. Over het gebruik van het Iodium en deszelfs bereidingen in het zoogenoemd kropgezwel en andere gebreken. 5o. Eenige waarnemingen, met hetzelve gedaan.
Deze afdeelingen doorloopende, verneemt men eerst de toevallige ontdekking van het Iodium door courtois in het jaar 1813; hoe men het sedert verder heeft nagespoord; in welke planten het gevonden is; hoe het ver-
{==66==} {>>pagina-aanduiding<<}
kregen kan worden; terwijl verder wordt medegedeeld, hetgeen door de voornaamste Scheikundigen is waargenomen over de werking van andere ligchamen op het Iodium, en de verbindtenissen, welke het met deze aangaat; terwijl dit Hoofdstuk wordt besloten met de optelling van eenige reagentia, waardoor deszelfs tegenwoordigheid kan ontdekt worden.
Het IIde Hoofdstuk begint met eene waarschuwing omtrent het gebruik van dit middel, en niet ten onregte, want het schijnt tot de vermogende te behooren, en wij kennen deszelfs uitwerking, vooral die van eenigen duur, nog niet volkomen. Proeven, op gezonde en ziekelijke gestellen genomen, en derzelver werking, worden opgegeven. Wanneer men, uitgaande van hetgeen de waarnemers verhalen, van het Iodium kan zeggen, dat het zijne werking tot de bloed- en watervaten en het zenuwgestel uitstrekt, zoo mag het wel onder de veelvermogende middelen geteld worden. Wij twijfelen dus niet, of de Heer starck zal in het vervolg zijne proeven met dezelfde omzigtigheid doen, met welke hij, over het geheel, over de aanwending van dit middel oordeelt. Van deze zijde vooral is deze Verhandeling den jongen Geneesheer aan te prijzen; zij getuigt van zekere bezadigdheid, het sieraad zoo wel van den jongeren als meer bejaarden Arts.
Wij zullen ons bij het IIIde Hoofdstuk niet ophouden. De Schrijver deelt daarin kortelijk het een en ander mede, dat waardig is geweten te worden, zoo wel van het ontleedkundig maaksel der glandula thyroidea, als van derzelver verrigting; besluitende echter met zijne voorgangers, en laatstelijk wel met hedenus, dat er nog veel duisters ten opzigte dezer klier bestaat, en wij omtrent derzelver verrigting niet meer kunnen doen, dan - gissen. De Schrijver houde ons ten goede, dat wij ook zijne uitspraak niet kunnen bijvallen, en wel het minst, wanneer hij dezer klier zoo veel toekent omtrent den omloop van het bloed naar het hoofd.
Belangrijk is het IVde Hoofdstuk door de beschrijving

{==67==} {>>pagina-aanduiding<<}
der werking van het Iodium op de ontaardingen der genoemde klier, in sommige landen zoo menigvuldig voorkomende onder den naam van kropgezwel.
Wij mogen, om niet te uitvoerig te worden, niet bij het ziektekundige stilstaan, en zwijgen daarom over de vermoedelijke oorzaken enz.; ook omtrent de geneeskundige bereidingen kunnen wij niet in bijzonderheden treden: het wetenswaardige wordt medegedeeld; over het doelmatige en zekere van derzelver aanwending zal de ondervinding verder moeten beslissen, ook over de zamenstellingen, die nog verder zullen uitgedacht worden. Wij vernemen tevens uit dit Hoofdstuk, dat het Iodium, eens met nut in het kropgezwel aangewend zijnde, men ook is te rade geworden, hetzelve in ziekten van eenen overeenstemmenden aard voor te schrijven. Ook tegen andere kliergezwellen aangeprezen, zal de ondervinding dit nader moeten bevestigen. - Bij de optelling van hetgeen reeds van het Iodium is gezien, voegen wij den wensch, dat dit middel wederom niet te onbepaald zal worden aangeprezen. Als middel om algemeen aangewend te worden, zal het nimmer kunnen gelden; te onbeperkt gebruikt, mislukt al dra de werking, het komt in minachting, en de bijzondere goede diensten worden vergeten, hetwelk reeds met meer andere, deugdzame middelen het geval is geweest.
Deze waarlijk belangrijke Verhandeling wordt besloten met eenige, den Schrijver vriendelijk medegedeelde, waarnemingen van den zoo geleerden als kundigen Geneesheer en Lijfchirurgijn des Konings, wachter; zij getuigen van 's mans belangstelling in alles, wat de volmaking der kunst betreft. Van niet weinig gewigts is mede de waarneming van den geleerden scheidler, ook met roem te 's Gravenhage de Geneeskunde uitoefenende, zijnen jeugdigen vriend verstrekt; zij behelst de verbeteringen, welke een der verharde eijernesten door het gebruik van het Iodium heeft ondergaan. Wij hopen voor het belang der kunst en tot heil der lijderes, dat de begon-
{==68==} {>>pagina-aanduiding<<}
nen verbetering door eene duurzame herstelling moge gevolgd worden.
Ten slotte wenschen wij hartelijk, dat zoo veel goede aanleg voor de beoefening der Geneeskunde der verdere volkomenheid moge te gemoet streven, onder de leiding van eenen Vader, even hoog te achten om uitnemendheid van inborst, als om erkende verdiensten omtrent de kunst, en tevens zoo verdienstelijk omtrent het Vaderland, hetwelk hij gedurende vele jaren in meer dan ééne betrekking van nut is geweest, en op welks erkentenis hij eene regtmatige aanspraak heeft. Geene openbare onderscheiding moge tot hiertoe van zijne verdiensten getuigen, zij worden erkend van elk, die edel denkt en wèl gevoelt. Algemeene hoogachting en huisselijk geluk zij en blijve voor hem op den duur bewaard!





Nagelatene Verhandelingen en Redevoeringen van Mr. H.C. Cras, voorafgegaan door eene Lijkrede op denzelven, door Mr. J.M. Kemper. In twee Deelen. Iste Deel. Te Amsterdam, bij J. van der Hey. 1823. In gr. 8vo. 392 Bl. f 3-90.

De naam van cras zal lang onder ons in zegening blijven. Een man, die genoegzaam vijftig jaren aan het onderwijs wijdde, - aan een onderwijs, hetwelk mannen als een' kemper, van wesele scholten, d.j. van lennep, j.d. meijer, r.h. arntzenius, a.r. falck en nog zoo vele anderen vormde; een man, die, te midden van alle de staatkundige stormen en opgewekte hartstogten, altijd getrouw bleef aan gematigdheid, bedaarde vrijheidsliefde en praktische wijsbegeerte, - die de eer des Hollandschen naams ophield door de vermelding des lofs van de groot, bij eene vreemde Maatschappij uitgeschreven, - wiens diepe geleerdheid nimmer met norschheid of trotschheid gepaard ging, maar die, naar plato's voorschrift, veelvuldig aan de Gratiën offerde, zoodat zijn tachtigjarige ouder-
{==69==} {>>pagina-aanduiding<<}
dom, in minzaamheid, spraakzaamheid en gulle levensvreugde, vele jonge lieden beschaamde, en het zonderling vooroordeel des vreemdelings wegens het Hollandsche phlegma logenstrafte: zulk een man verdiende een' Lofredenaar, gelijk hij zelf op de groot was geweest. En hij heeft er een' gevonden in een' zijner uitstekendste leerlingen, den en als Regtsgeleerde en als Staatsman beroemden Hoogleeraar kemper.
Deze Lijkrede, die der verdiensten van cras volkomen regt doet, begint treffend. De Spreker, naauwelijks meester van zijne aandoeningen, ziet in cras den laatsten zijner onmiddellijke Leermeesters aan deze Aarde ontrukt. ‘Het is mijn laatst vaarwel,’ zegt hij, ‘aan het geslacht, dat mij is voorgegaan. Ja - allen zijn zij geweest! Zoo lang nog één hunner leefde, plaatste de betrekking zelve van leerling mij als in het tweede lid der aanwezige geslachten. Hun aftreden wijst mij mijne tegenwoordige plaats.’ - Hetgeen verder volgt, zij nog verre af!
Aan dezen leerling en vriend was dan ook best de uitgave der achtergelatene werken van den overledene toevertrouwd. Men ziet daaruit, (hetgeen trouwens ook vroeger aan het Publiek was gebleken, door de uitgave van verscheidene Redevoeringen van cras in het Algemeen Magazijn van Wetenschap, Kunst en Smaak) dat cras, hoewel zich in geleerde onderwerpen altijd aan de Latijnsche taal houdende, toch ook in de Moedertaal zuiver, klaar, bevallig en populair wist te schrijven. Daar cras zoo min een doctor umbraticus als een uitsluitend stelselminnaar was, zoo zijn deze Redevoeringen, die veeltijds over onderwerpen uit het gebied des gemeenen levens handelen, voor iedereen verstaanbaar, en, schoon geenszins oppervlakkig of onbelangrijk, nogtans niet met zulk een' toestel van geleerdheid of belezenheid overladen, als men wel eens in stukken van dezen aard aantreft. De onderwerpen zijn ten deele van dien aard, als voor ieder beschaafd Publiek van belang zijn, anderdeels dezulke, die meer bijzonder voor zijne hoorders in eene koopstad geschikt waren. De twee eerstbedoelde zijn over het schoone

{==70==} {>>pagina-aanduiding<<}
in de Natuur en Kunsten, en over de verdeeling van de pligten der Menschen.
Die over het schoon is verreweg de uitgebreidste. Zij heeft ons, wegens geleidelijkheid, scherpzinnige onderscheiding, juistheid van vele bedenkingen, en schranderheid in de oplossing van tegenwerpingen, zeer bevallen; hoewel de verdeeling van het schoon in soorten, de splitsing der volmaaktheid in vereischten, toegepast op het schoon, misschien wat al te verre vervolgd en te fijn uitgeplozen is. Dit gevoel voor het schoon toch, hetwelk in ons binnenste huisvest, laat zich, naar ons denkbeeld, niet zoo verre vervolgen, zoo veelzins analyseren. De slotsom nogtans van het onderzoek is zeer zinrijk: ‘De volmaaktheid is de bron, de uitwerkende oorzaak van het goede en het genoegen in het gemeen, en de zinnelijk besefte volmaaktheid is de bron en grondslag van het schoone en deszelfs behagen, gelijk dan ook integendeel de onvolmaaktheid de oorzaak van het kwade en het verdriet, en de zinnelijk besefte onvolmaaktheid de oorzaak van het leelijke en deszelfs mishagen is.’ (Bl. 145.) Men zou echter kunnen vragen, waar, volgens deze stelling, de plaats is voor het genoegen, 't welk ons het verhevene, en voor het mishagen, 't welk ons het kleine en poppige veroorzaakt. Men kan toch eene stormende zee, een onweder, een' hoogen ijsberg, den starrenhemel, met de schijnbaar verwarde starrenbeelden, niet zoo eigenlijk schoon noemen, zoo min als de daad van den stervenden cato of otho: er ontbreekt die Harmonie, die volmaakte ronding aan, welke het schoone kenschetst. En toch zal niemand ontkennen, dat alle deze voorwerpen verheven zijn, en aan de ziel eene nog hoogere aandoening schenken, dan
het bekoorlijkste landschap, of het uitstekendste kunstwerk. Kant heeft dit fraai uiteengezet, en aan het schoone en verhevene beide regt laten wedervaren. Eene enkele herhaling hebben wij ook aangetroffen: op bl. 186: ‘Het brandende Troje (behaagt) meer dan eene brandende stad, en de schoone magdalena van guido in het Paleis Colonna te Rome meer dan een onbekend

{==71==} {>>pagina-aanduiding<<}
vrouwebeeld;’ en bl. 192, 193: ‘Eene brandende stad in het algemeen... behaagt minder dan een in vuur en vlam staande Troje. Een schoon geschilderd vrouwebeeld zal behagen; maar... eene berouwhebbende magdalena van den grooten guido zal verrukken.’
De Verhandeling, behelzende bedenkingen ‘omtrent de algemeen aangenomene verdeeling van de pligten der Menschen, in die tot God, tot zichzelven, en tot anderen, met een kort onderzoek, of er ook pligten en regten omtrent de redelooze dieren kunnen plaats hebben,’ begint met een' lof der Zedekunde, en eene verontschuldiging, dat de Spreker een onderwerp uit dezelve in het Departement Letterkunde van Felix Meritis behandelde. Zulk eene verontschuldiging zou tegenwoordig wel noodeloos zijn. Bij de behandeling der pligten omtrent het Opperwezen voegt men een overzigt der bewijzen voor hetzelve, hetwelk ons overtollig voorkomt. De vraag, of er ook eene vierde klasse van pligten, die omtrent de dieren, bestaat, wordt, in weerwil der ontkenning van sommigen, toestemmend beantwoord. Bij de gewigtige tegenwerping, dat wij dan ook geen regt hebben, om de dieren tot ons deksel en voedsel te dooden, wordt de oplossing uit de stelling, dat alles tot 's menschen nut is geschapen, op bl. 330 afgekeurd, maar op bl. 334 met andere woorden aangenomen; namelijk, ‘dat wij in vele gedierten geene andere bekwaamheid, geen ander oogmerk ontdekken, dan dat zij ons tot voedsel, of ook tot dienst en verligting van velerlei arbeid kunnen strekken. Dit wettigt ons, om van die bekwaamheden der dieren volgens die oogmerken gebruik te maken.’ In 't algemeen komt ons deze Redevoering als de zwakste van alle voor.
De twee overige stukken, meer bijzonder aan Koophandel en Zeevaart gewijd, en dus ook in het Departement Koophandel der Maatschappij Felix Meritis voorgelezen, loopen, de eene over het Strandregt, de andere over het verval van den Koophandel (in 1791.) In de

{==72==} {>>pagina-aanduiding<<}
eerste vernemen wij veel wetenswaardigs nopens de behandeling van gestrande personen en goederen, vooral in vroegere tijden. Wij zien op het onbetwistbaarst het Regt gestaafd, dat, volgens de eenvoudigste uitspraken van het gezond verstand, de schipbreukeling bezit op hetgeen hij nog kan redden, en daar tegenover dan de handelwijze der Volken gesteld, vooral in die Middeleeuwen, welke de kabaal van het Despotismus en der domheid tegenwoordig zoo onmatig verheft. Toen was niet het welzijn des Volks, maar het bezit van den grond, het beginsel en de Regtsgrond der heerschappij. De groote meerderheid des volks was gelijk aardkluiten aan dien bodem verbonden (attachés à la glèbe.) Alles, wat daarop viel, was goede prijs, zoo de bezittingen van vreemdelingen (droit d'aubaine), als de aanwas des lands door de rivieren, en alles, wat de zee op het strand dier Polyphemen opwierp, hetzij menschen, hetzij goederen. Dit noemde men Regalia, of Koninklijke Regten. Het ging zoo ver, dat de kleine Despoten aan hunne onderzaten vrijheid gaven, om den wind te gebruiken. Bijgeloof voegde zich daarbij, zoodat men wel eens in de kerken hoorde bidden, dat God het Strandregt (dat is, de schipbreuken en daarop volgende plundering) mogt zegenen! De verzachting en eindelijke afschaffing van dit heillooze Regt hebben wij, volgens onzen Schrijver, aan de invoering van het Romeinsche Regt, gedeeltelijk zelfs aan het Kanonieke, te danken. Onze Graven hebben daarvan ook niet zeer lang gebruik gemaakt. De verlichting, in de 15de en 16de Eeuwen aangebroken, deed het overige, zoodat eindelijk deze vlek op Christen-Natiën werd uitgewischt. Zoo nog langen tijd de Regering zelve de goederen aansloeg en, meest binnen jaar en dag, aan
de wettige eigenaren teruggaf, zoo werd, eerst door karel den stouten en zijne Dochter maria, daarna door de Staten bij het Plakkaat van 1638, bepaald, dat de eigenaren zelve hunne gestrande goederen zouden mogen bergen.
De laatste Verhandeling, over het verval des Handels, bevat vele behartigenswaardige aanmerkingen over dit hoogst-
{==73==} {>>pagina-aanduiding<<}
gewigtig stuk. Het is wel waar, dat sedert, door de Fransche Omwenteling en hare gevolgen, de handel onmetelijk geleden heeft en vervallen is; maar men ziet toch, dat ook in 1791 de kooplieden reeds klaagden; dat de klagten algemeen en bekommerend waren; dat, volgens cras, ‘het verval van den koophandel eene waarheid was, zoo blijkbaar, dat het onmogelijk en nutteloos zou zijn, dezelve te willen verbloemen.’ Nog meer: reeds in 1750 waren de klagten over verval zoo algemeen, dat de goede en volklievende Prins willem IV eene onbepaalde vrijheid aan den koophandel wilde geven, ten einde, zoo mogelijk, verderen teruggang te weren. Men moet zich dus nog verwonderen, dat, na zoo vele ontzettende rampen, die sedert 1793 ons Vaderland getroffen hebben, er zoo veel welvaart nog is overgebleven. Zeer juist, naar ons oordeel, en ook wel degelijk op onze tijden toepasselijk, zijn de oorzaken van het verval, door den Redenaar opgegeven. 1) De minachting voor den handel, in vroegere tijden bij onderscheidene Volken betoond, waardoor het in een groot gedeelte van Europa voor schandelijk gold, indien zich althans de Adel met den koophandel moeide. Dit bespottelijk vooroordeel (hetwelk ook, in een' hoogen graad, de Ouden koesterden) is thans grootendeels verdwenen: adeltrots van buitendien overtollige wezens alleen houdt het nog hier en daar staande. De Nederlanders, reeds zeer vroeg van die vooroordeelen vrij, maakten zich meester van de markt tusschen het Zuiden en Noorden. Dit was zoo veel te gemakkelijker, daar er 2) de bijzondere godsdienstige verdraagzaamheid in ons land, en 3) de centrale ligging van hetzelve tusschen de Middellandsche en
Oost-zeeën bij kwam. Ook deze beide oorzaken zijn vervallen; men vervolgt nu weinig meer om den Godsdienst, en ieder Volk haalt zijne goederen onmiddellijk, zonder vrachtvaarders of Commissiehandelaars te bezigen. Doch 4) deed de nijvere, werkzame en zuinige aard onzer Natie nog meer af. Deze is grootendeels verbasterd: de weelde heeft de spaarzaamheid, eene menigte uitspanningen, onbekend bij ons voorgeslacht, de beminnelijke huisselijkheid onzer Vaderen vervangen. Scherp wordt het gedeelte onzer jongelingschap, 't welk toen reeds de ledigheid en verstrooijing, met verzuim, ja verachting van het vaderlijk bedrijf, najaagde, uit zucht tot verstrooijing ongehuwd bleef, en liever rentenierde dan werkte, doorgestreken. Deze billijke klagten zijn in dien tijd niet verhol-
{==74==} {>>pagina-aanduiding<<}
pen; integendeel, de stof daartoe is vermeerderd, en het is nu niet bij een langzaam verloop uit zich zelve gebleven; eene gewelddadige verlegging heeft zoo vele bronnen gestopt, verbodswetten en hooge regten hebben den smokkelhandel zoo algemeen gemaakt, de zucht tot verstrooijing heeft zoo zeer veld gewonnen, dat, hetgeen toen bij vermindering bleef, thans tot wezenlijk verval is overgegaan, en eindelijk, zonder onverwachte gebeurtenissen of krachtige maatregelen, met volslagenen ondergang van den koophandel dreigt.
Dit eerste Deel is nog, behalve de Lofrede van kemper, met een Lijkvers van den thans ook reeds ontslapenen r.h. arntzenius, en met een fraai Portret van cras, voorzien.





Appuleii Opera omnia, cum notis integris P. Colvii etc. imprimis cum animadversionibus hucusque ineditis Fr. Oudendorpii, Tom. II, continens Florida et Opera philosophica: accedunt Apologia et Fragmenta, cum notis integris tum reliquorum Interpretum, cum Isaaci Casauboni, quibus suas adjecit Johannes Bosscha. Lugduni Bat. apud S. et J. Luchtmans. 1823. 4o. X. p. 614.

Appuleii Oudendorpiani Tom. III. sive Appendix appuleiana, continens Ph. Beroaldi et Jo. Pricaei ad Metam. libros commentarios, excerpta ex Jani Gruteri suspicionum libris ineditis, Jo. Pricaei Comm. ad Apologiam, Sc. Gentilis notas selectas ad Apologiam, Joannis Bosscha Disputationem de Appuleii Vita, scriptis, codicibus MSS. et editionibus, et Indices necessarios. Lugduni Bat. apud S. et J. Luchtmans. 4o. p. 730. - Tom. II et III. f 20-50.

Dertig jaren lang heeft oudendorp aan eene nieuwe uitgaaf van appulejus gearbeid, doch zag er geen enkel blad van gedrukt; dertig jaren lang hield de uitgave van livius drakenborg bezig, en hij genoot den roem niet, dien zijn werk verdiende; dertig jaren arbeidde te water aan den Kerkvader arnobius; en men zou bijna denken, juist niet dat het dertigtal noodlottig moet zijn, maar dat het eene groote zelfopoffering kost, eene taak op zich te

{==75==} {>>pagina-aanduiding<<}
nemen, wier voltooijing hoogst onzeker is, en wier verdienste het nageslacht eerst zal erkennen: de tijdgenooten van oudendorp ten minste deden hem geen regt wedervaren; hij kon geenen drukker voor zijnen appulejus vinden. ‘Hij zou zijn werk hebben kunnen in het licht geven,’ zegt ruhnkenius in de praefatie voor het eerste deel, ‘zoo niet de boekverkoopers de zaak uitgesteld en op de lange baan geschoven hadden, omdat zij twijfelden, of, bij eene uitgaaf van appulejus, hunne winst zoo vet en gereed zou zijn, als bij die van andere Schrijvers, welke dagelijks in de scholen en collegiën behandeld worden.’ Welke reden ruhnkenius mag gehad hebben, om dit gezegde, dat wel eenigzins scherp is, ter neder te stellen, laten wij daar; doch dezelfde groote man trok zich de zaak van oudendorp na deszelfs dood aan, van wiens zoon, cornelis oudendorp, hij verlof kreeg, om den appulejus in het licht te geven. Wie heeft, sedert dien tijd, het eerste deel niet leeren kennen, verschenen in 1786, en de praefatie van ruhnkenius, qua quidem laudatarum praefationum numerum item auctum esse, affirmare non dubitamus, volgens wytt. Bibl. Gr. IX. 111. Maar wie verwondert zich niet tevens, dat dit eerste deel zestien jaren ter perse kon liggen? Ook hiervan wordt de schuld geheel aan den boekverkooper geweten; maar zouden misschien tusschenkomende drukke bezigheden en een weinig verveling aan de zijde van den uitgever mede in het spel gekomen zijn? Want twee drijfveren, die anders, bij het uitgeven van nagelatene schriften, soms krachtig werkzaam zijn, ontbraken hier geheel: met zulke weerbarstige en onwillige boekverkoopers zal de winst voor den uitgever zoo vet en gereed
niet geweest zijn, en waarschijnlijk lag deze bovendien geheel buiten de berekening van den edelen ruhnkenius: en hij had den naam van oudendorp, hoe beroemd anders, niet noodig, om daarmede in genootschap op den titel te prijken en onsterfelijk te worden: dat immers dit gevoel bestaan kan, leert villemain, in zijn Discours prél. voor zijne uitgave van cicero de Rep. ‘J'ai achevé une difficile entreprise, soutenu par la satisfaction de m'associer aux pensées d'un grand homme, et peut-être aussi par l'espérance, que mes faibles efforts, en s'attachant à un monument désormais indestructible, deviendraient moins périssables, et laisseraient une fois quelque souvenir. - Et

{==76==} {>>pagina-aanduiding<<}
moi, qui ne suis ici qu'un copiste et qu'un imitateur, j'aurai cependant le même privilège que cet artiste d'Athènes, qui, ayant travaillé à la statue de Minerve, grava son nom dans un coin de l'immortel ouvrage, sous le bouclier de la Déesse.’ Zulk eene taal is zeker opregt en voor de vuist; maar er bestaat ook een bloote lust om nuttig te zijn, om de eer en den roem onzer voorouderen te handhaven, niet door geschreeuw en declamatiën, maar door handen aan het werk te slaan, en, wat zij onvoltooid lieten, te voleindigen.
Wat hier ook van zij, sedert 1786 kwam niets meer van den appulejus in het licht, en wytte nbach schreef in het Vita ruhnk. p. 193: Reliqua appuleii pars adhuc in scriniis continetur: et est sane idonea materia, in qua tractanda ac prodenda doctus aliquis juvenis doctrinae fructum laudemque consequatur. De wensch van wyttenbach, en van alle beminnaars onzer echte Filologie, is vervuld; Heeren Curatoren der Leydsche Akademie hebben dien schat niet onder verzegelde bewaring teruggehouden; maar hier is meer dan een jongeling werkzaam geweest, en dit was noodig, zou de uitgave voltooid worden, zoo als zij thans het licht ziet. Het moet een labor improbus geweest zijn voor den Heer bosscha, de noten van petrus colvius, joannes woiserius, godeschalcus stewechius en geverhartus elmenhorstius te schikken, hier en daar te besnoeijen, met die van oudendorp in verband te brengen, en, de Hemel weet het! misschien gedeeltelijk over te schrijven. Weinigen weten, wat het is, drie volledige registers te maken op tekst en noten, over drie kwartijnen loopende; doch had zich hierbij de taak van den uitgever bepaald, men zoude zeggen: het is een werkzaam man, en er bij denken, wat gewoonlijk bij die uitspraak gedacht wordt. Nu vinden wij in het tweede deel, op vele plaatsen, bijvoegsels van bosscha: de vergelijking der handschriften, de onderlinge tegenspraak der verschillende uitgevers, of zijn eigen onafhankelijk inzigt in eene of andere plaats, brengen hem op gissingen of toelichtingen, die niet verwerpelijk zijn. Het zoogenoemde constitueren van den tekst lag geheel voor zijne rekening: en, voor zoo verre wij tot nu toe gezien hebben, heeft bosscha
getoond, dat hij uit den grooten voorraad van critische bouwstoffen, welke te zijner beschikking was, met verstand en oordeel eene lectio legitima wist daar te stellen.

{==77==} {>>pagina-aanduiding<<}

Op het laatste gedeelte der schriften van appulejus, zijne Apologia, bestonden noten van verschillende Geleerden; maar oudendorp had ze nog onaangeroerd gelaten: de apparatus leverde evenwel eenen schat van collatiën en kantteekeningen op; en, hiermede arbeidende, heeft de Heer bosscha aanmerkingen op dit laatste geschrift geleverd, die minder geleerd zijn dan die van oudendorp, maar misschien door dezen, zoo hij leefde, niet afgekeurd zouden worden. Bij het behandelen van eenen Schrijver als appulejus, is het voor bosscha niet onvoordeelig geweest, zoo naauwkeurig met plautus en de andere Comici bekend te zijn, als hij in der tijd getoond heeft te wezen.
Voorts is bosscha bekend geworden met de onuitgegeven libri suspicionum van j. gruterus in de Bibliotheek der Remonstranten te Amsterdam. Zij zijn hem ten gebruike toegestaan door den Heer stuart, en hij heeft daaruit overgenomen al hetgeen op appulejus betrekking heeft. - Eindelijk levert de uitgever eene bij uitstek volledige en doorwerkte verhandeling van 80 pag. over het leven, de schriften, de handschriften en de uitgaven van appulejus; hij heeft hier de praefatiën van de voornaamste uitgevers ingelascht, en ze tot eene volledige historia literaria van zijnen Schrijver dienstbaar gemaakt.
In zijne praefatie geeft bosscha verslag van de lotgevallen dezer Editie: hij betuigt zijnen dank aan allen, die hem in zijnen arbeid nuttig geweest zijn, vooral aan den Hoogleeraar van lennep, wiens bijstand, in moeijelijke gevallen, hem niet nutteloos geweest is. Hij beklaagt zich, dat de latiniteit zijner eigene noten eenigzins de kleur gekregen heeft van die zijner voorgangers, welke hem zoo lang voor de oogen gezweefd hebben: zoo veel te beter voor de uniformiteit, zouden wij zeggen, indien wij hier durfden kortswijlen; maar uit den geheelen toon dezer eenvoudig en aangenaam geschrevene praefatie meenen wij bosscha een' diepen zucht te hooren lozen, een' zucht, die de voleindiging eener taaije taak aankondigt; wij sympathiseren met hem, en durven hem tot troost verzekeren, dat, zoo het gewaad van zijn notenlatijn eenigzins donker en besmet was, hij in zijne voorrede positis novus exuviis nitidusque juventa weder voor den dag komt.
Aan de Heeren luchtmans wordt de welverdiende lof der vlijt, naauwkeurigheid en belangeloosheid geschonken.

{==78==} {>>pagina-aanduiding<<}
Wie zal hier zijn zegel niet aan hechten, voor wien de roem hunner drukkerij niet vreemd is, en die met de kunde en den ijver bekend is, waarmede zij tegenwoordig bestuurd wordt?
Zullen wij nu zeggen, dat hiermede deze twee boekdeelen gerecenseerd zijn, en de belofte volbragt is, die wyttenbach omtrent het eerste deel gedaan, maar niet vervuld heeft? - Zoo wij al de kracht daartoe hadden, deze plaats zou er ongeschikt toe zijn, en het tijdstip te vroeg, om een meer dan onbekookt oordeel te vellen over den dertigjarigen arbeid van eenen onzer groote Letterhelden, en het vijfjarig zwoegen van den geleerden bosscha, om den roem van oudendorp te handhaven. Wij noemen dit eene bloote aankondiging, eene relatio brevior, op onze wijze. Gelijk men zegt, dat een hoog Geregtshof noodig is, om personen van een' hoogen rang te oordeelen, zoo ware het te wenschen, dat wij eene Bibliotheca Critica, of eenig tribunaal in dien smaak, bezaten. Maar zoo dit ooit opgerigt wordt, en deze twee boekdeelen daarvoor verschijnen, dan zal het toch wel blijken, dat het werk van oudendorp te goed was, om, met hoe veel zorg dan ook tegen worm en mot verdedigd, voor altijd in eene kast der Leydsche Bibliotheek weggesloten te blijven, en tevens, (dit vermoeden wij) dat de naam van bosscha eene plaats op den titel verdiende, en met dien van oudendorp mogt vereenigd worden.
J.G.




Gedichten van R.H. van Someren. IIde Deel. Te Amsterdam, bij J. van der Hey. 1822. In gr. 8vo. XII en 164 Bl. f 4-50.

Zoo voordeelig en bevorderlijk als het, in de meeste opzigten, voor de ontwikkeling der talenten eens jongen Dichters is, dat hij in de nabijheid van eenen beroemden Meester leve, en door denzelven met raad en teregtwijzing vereerd worde, even gevaarlijk is dit van eene andere zijde. De dagelijksche omgang met den grooten man, tegen wien hij hoog opziet; de zucht, om deszelfs lessen en wenken, te regt als eene groote gunst beschouwd, zoo stipt mogelijk op te volgen, en de gestadige beoefening van deszelfs dichtwer-
{==79==} {>>pagina-aanduiding<<}
ken, boeijen den jongeling, als 't ware, binnen den kring, in welken de Meester zelf zich beweegt. In het eerst durft hij denzelven niet overschrijden; want, zoo al niet de afkeuring, ten minste de minder kwistige lof des Meesters straft hem voor den gewaagden buitensprong: het ligt toch in onzen aard, dat wij onze leerlingen gaarne zoo gelijkvormig mogelijk aan onszelven zien; en zoo wordt weldra datgene eene gewoonte, wat in den beginne slechts dwang was, en de manier des ten voorbeeld gekozenen grooten Zangers de toovercirkel, binnen welken de tot man gerijpte jongeling staat vastgebannen. Dan volgt hij stiptelijk de door denzelven gebruikte vormen; want deze, gelijk sommige lievelingsuitdrukkingen en dikwijls gebezigde kunstgrepen, kan men zich het gemakkelijkst eigen maken; maar het genie, dat deze vormen schiep, en zoo heerlijk in dezelve doorblonk, juist omdat zij onwillekeurig door hetzelve geschapen waren, dit kan de leerling zoo maar niet overnemen; en datgene wordt voor hem een prangend keurslijf, wat voor den Meester een los en natuurlijk gewaad was; alle oorspronkelijkheid gaat verloren, en, in plaats van Poëet, dat is schepper, wordt men Kopist. Op deze verleidelijke en toch zoo gevaarlijke klip zijn reeds velen van onze jongere Dichters gestrand, en vooral zij, wien een ongunstig lot den toegang tot de rijke bronnen van het klassieke kunstschoon geweigerd heeft. Hij toch, die vlijtig
de Grieksche en Latijnsche Dichters beoefent, vindt daar niet alleen de beste modellen, maar tevens de rijkste verscheidenheid. Hij leert de getrouwe navolging der natuur van homerus, de schildering der hartstogten van sophocles, de grootstmogelijke keurigheid der uitdrukking van virgilius, den smeltenden toon der weemoedige liefde van tibullus, enz.; en op deze wijs wordt hij bewaard voor de eenzijdigheid en het gemanierde, dat anders meestal het gevolg moet zijn, wanneer hij zich eenen levenden beroemden Zanger ten voorbeeld kiest, zonder in staat te zijn, deszelfs al te grooten invloed, door het tegenwigt van eenen door de oudheid gevormden smaak, onschadelijk te maken.
Deze aanmerkingen, welke misschien niet geheel nutteloos zijn in eenen tijd, in welken men dagelijks hoort uitroepen: dat is in den smaak van tollens! dat is echt bilderdijkiaansch! enz., moesten ons van het hart, en kunnen tevens tot eene gepaste inleiding dienen voor onze beoordeeling

{==80==} {>>pagina-aanduiding<<}
der Gedichten van van someren; want deze hebben de thans vrij zeldzame verdienste van aan dit euvel ten minste niet mank te gaan. Hoewel te Rotterdam opgevoed en woonachtig, behoort deze Zanger in geenen deele tot de school van tollens, ofschoon dan ook in sommige kleinere stukjes de invloed niet geheel onmerkbaar is, welken deze groote man, onwillekeurig, op hem uitoefende; en wij zeggen het openhartig, dat juist deze onafhankelijkheid van geest ons gunstig voor den Dichter inneemt: want daardoor bewijst hij, dat niet de Kunst alleen, maar ook de Natuur hem tot Dichter gemaakt heeft; en dit is in deze eeuw der rijmers waarlijk al zeer veel! Wij hoorden het dus zeer gaarne, wanneer hij, in de Opdragt van dit tweede deel zijner Gedichten, de volgende regels aan jeronimo de vries toezingt:

Neen, alles wat mijn nimf op 't heilig altaar legt, 
Is aangeboren schat, met waarde en met gebreken: 
Wat achtloos zij haar krans geslingerd door de vlecht, 
Maar nooit heeft zij haar tooi aan andren afgekeken: 
Meer schoon blinkt in haar oog de versche wilgenkroon, 
Die zij zich zelve breidde uit eigen hofgebladert, 
Dan 't krakend lauwrenloof gestrengeld door de Goôn, 
En kruipend aan hun' voet door de onmagt opgegaderd. 

Ofschoon ons de laatste uitdrukkingen minder bevallen, daar het toch onder alle uitleggers der fabelkunde eene uitgemaakte zaak is, dat apollo met den krakenden lauwerkrans geenszins de Midasooren der rijmende onmagt omschaduwt. Doch dit in het voorbijgaan; het was ons hier alleen om het denkbeeld en niet om de uitvoering te doen, en het denkbeeld begrijpen wij.
Deze voorzang stemde ons gunstig, en wij bleven in deze stemming, ook na het herhaalde doorlezen des bundels; want overal vonden wij spranken, ja zelfs dikwijls vlammen, van echte poëzij, welke echter niet ongestoord en niet gestadig in eenen zachten, helderen gloed voortbranden, maar soms door eenen windstoot wel eens uit de ware rigting geblazen, of door eene regenvlaag van prozaïsche regels half uitgebluscht, of eindelijk door den rook van verkeerde beeldspraak en slechte taalronding overwalmd worden. Na eene beknopte opgave van de onderwerpen en de behandelingswijze der voornaamste dichtstukken in dezen bundel, zullen wij dit oordeel door eenige aanhalingen staven.

{==81==} {>>pagina-aanduiding<<}

De Heer van someren is zeer gelukkig geweest in het winnen der eereprijzen, welke door onze zuidelijke broeders, met een edel doel, wat al te kwistig worden uitgeloofd. Drie bekroonde dichtstukken, alle in deftige Alexandrijnen, openen den bundel. Het eerste is een Lofdicht ter eere van simon stevyn, in twee zangen, dat, eenige prozaïsche regels uitgezonderd, vele verdiensten bezit, bijzonder in de kunstige behandeling van onderwerpen, die minder voor de poëzij geschikt schijnen, b.v. de beschrijving der Rekenkunde op bl. 9. Doch in de overgangen vindt men eene zekere hardheid, welke zeker moeijelijk te vermijden was, daar stevyn in zoo vele en zoo zeer verschillende opzigten, als taalbouwer, waterloopkundige, rekenkundige, geleerde, krijgsheld en staatsman, moest bezongen worden. Vanhier dan ook de verdeeling in twee zangen, welke echter niet belet, dat ook iedere zang slechts zeer los verbondene brokstukken behelst. Het ware te wenschen geweest, dat de Dichter één gronddenkbeeld, ééne hoofdbron mogt gevonden hebben, uit welke hij deze hoedanigheden als zoo vele voortvloeijende spranken afleidde, en dus beter de eenheid, het moeijelijkste en voornaamste in stukken van dezen aard, had bewaard.
Beter is dit vereischte in het oog gehouden in het tweede prijsvers, een Lofdicht op den ook door nierstrasz bezongenen rubens, in wien zich ook verscheidene ongelijksoortige hoedanigheden vereenigden. Doch in andere opzigten is dit stuk op verre na niet zoo uitgewerkt als het vorige; en hierover verwonderen wij ons te meer, daar het onderwerp oneindig geschikter was voor eene dichterlijke behandeling.
De Herstelling der Moedertaal in de Zuidelijke Nederlanden, het derde prijsvers, is vol kracht en leven; de gloeijendste vaderlandsliefde schijnt hier elken regel te hebben ingegeven. Hier heerscht ook niet die anders te dikwijls voorkomende ongelijkmatigheid van toon, welke nu tot het gezwollene opklimt, en dan weder valt tot het plat prozaïsche; maar alles is waardig, edel en krachtig. Dit stuk houden wij voor een der beste uit de geheele verzameling.
Om het gelijksoortige der wijze van behandeling laten wij hier volgen, de Dood van stefanus, en, de Lof van erasmus, beide insgelijks uitgebreidere dichtstukken in Alexandrijnen. Het eerste is eene welgeslaagde proeve van

{==82==} {>>pagina-aanduiding<<}
gewijde poëzij, geheel gestoffeerd met beelden en uitdrukkingen uit de heilige oorkonde der Christenen; doch de poëtische ftijl is hier zeer ongelijk, nu zeer gezwollen, dan laag, zelfs verre beneden het veredeld proza; b.v.

Toen zegt men dat een straal, gedaald van 't Englendom, 
Op ééns zijn aangezigt met blinkend licht omgloorde. 
Maar 't woedend Moordrot, dat aan 't wonder zich niet stoorde, 
Riep luider - stopte 't oor, en, tierende te meer, 
Viel 't op hem aan - sloot hem in boei - trok hem omveer, enz. 

Op den Lof van erasmus hebben wij eene aanmerking van anderen aard: de inleiding tot den lof is veel grooter dan de lof zelf; zij bevat eene zeer gerekte schildering van den toestand des menschdoms op het oogenblik, dat erasmus het wereldtooneel betrad; de verdiensten, daarentegen, van dezen grooten man, welker vermelding altijd hoofdzaak blijven moest, zijn zeer weinig uitgewerkt. Eigenlijk bepaalt zich alles, wat van dezelve gezegd wordt, tot deze regels, welke wij tevens tot een staaltje van des Dichters fikschen trant uitschrijven:

Ja, Hem-alléén is de aard haar volgend middaglicht, 
Hem, eerste [eerst'] ontginner, al haar' laatren bloei verpligt! 
'k Schat, Wijzen! die ná hem het nachtrijk hebt besprongen, 
'k Schat u naar waarde hoog; - van millioenen tongen 
Stroome eeuwiglijk uw lof: gij, Eedlen, gij waart groot! 
Maar grooter was de held die eerst uw boei ontsloot - 
De schel van voor uw oog deed vallen: met zijn wenken, [???] 
Die vonken zijner ziel! u leerde om zelf te denken: 
Zijn scherp gepunte pen in 't hart der zotheid stak, 
En 't nachtgespuis verstomde als zijn orakel sprak: 
Die 't langste pad verkoos om 't zekerst doel te winnen: 
Al 't geen hervorming vroeg hervormen ging van binnen - 
Hervormen slechts, niet sloopte of neêrsloeg met geweld, 
Wat mooglijk door den tijd van-zelf zou zijn geveld: 
Die met Gods Heilig Woord, die Lamp in zijne vingren, 
De zwarte vlekken wees der snoode zielendwingren, 
En waar het waarheid gold noch Paus ontzag noch vorst, 
Maar schat en rang versmaadde en 't purper weigren dorst. 

Wij erkennen het, wij vinden hier treffende denkbeelden en

{==83==} {>>pagina-aanduiding<<}
sommige gespierde regels, want er zijn ook nog wel een paar gerekte onder; doch is dit niet te weinig voor den aanleg van een dichtstuk, in hetwelk het bijwerk negen bladzijden beslaat, en voor een onderwerp, van hetwelk zoo veel meer te zeggen viel?
Van deze uitgebreide en deftige stukken gaan wij over tot de Romances, van welke er ons drie worden aangeboden. Zwarte Jan is een vaderlandsch stukje, dat wel iets heeft van de manier van tollens, en dat door eene fiksche behandeling aan eene weinigbeteekenende gebeurtenis gloed en leven bijzet. Nog veel beter, echter, beviel ons Eginhard en Emma, in welk gedichtje de naïve en ongemaakt eenvoudige verhaaltrant zoo uitnemend geschikt is voor het roerende des onderwerps. Van someren wordt dikwijls, en niet geheel ten onregte, van gezwollenheid en bombast, even als helmers, beschuldigd; doch hier bewijst hij, dat dit gebrek hem niet aangeboren, maar slechts aangewend is; en wij hebben dus te meer regt, om van hem de inachtneming te vorderen der spreuk: De eenvoudigheid is de stempel van het schoone. In dezen zelfden lieven trant is ook de barmhartige Samaritaan; men hoore slechts het eerste couplet:

Niet hij, die zich nooit in het weldoen verheugt, 
Aan vrienden of vreemden om 't even: 
Wel mild is met beden voor 's evenmensch deugd, (*) 
Maar karig in 't helpen en geven; 
Niet hij, die daar prevelt: ‘Mijn Heer en mijn God!’ 
Als hellig zich toont voor de scharen: 
Maar liefde des naasten, dat groote gebod, 
Vergeet bij den dienst der altaren, 
Het innigst verzuimt van de zaligste leer; 
Niet hij - neen, niet hij! - is een kind van den Heer. 

Doch niet overal is de maat even vloeijend, de uitdrukking even zuiver; b.v.


{== afbeelding 
	==} {>>afbeelding<<}
    


Wis balsemt die leeraar van 't liefdegebod 
Des lijdenden wonden en zeeren. 


{==84==} {>>pagina-aanduiding<<}

Dit laatste, vieze woord is ons tot nog toe nergens elders voorgekomen.

En reinigt met olie de kerven, 
En balsemt gewrichten en nerven. 

Beide deze eindrijmen zijn waarlijk niet fraai: kerf, voor wond, kan er nog eenigzins door; doch hoe men zenuwen (want nerven mag toch niets anders beteekenen) balsemt, betuigen wij niet te begrijpen, of het moest geschieden per mikroskoop.
Niet minder schoon, doch in eenen geheel anderen trant, is het keurige en krachtige stukje aan de Noord- en Zuid-Nederlanders, en, als de plaats ons niet ontbrak, deelden wij gaarne het grootste gedeelte van hetzelve mede. Waar de pligt tot en het belang van verbroedering zoo treffend wordt aangewezen en aangedrongen, geeft de Kunstregter niet alleen zijnen bijval en houdt eene geringe aanmerking gaarne terug, maar reikt ook de Vaderlander met dankbaarheid en liefde de hand aan den Dichter.
Minder beviel ons de Poëzij, een Lierzang vol vuur en verheffing, maar in welke men geene andere dan reeds honderd en meer malen geuite denkbeelden aantreft; en in een' Lierzang wil men toch zoo gaarne nieuwheid van beelden en uitdrukkingen. Het derde couplet bevat eenen onvoleindigden volzin: soms kan dit fraai zijn, gelijk met het Quos ego.... van virgilius; maar hier heeft het afgebrokene de verdienste der kortheid niet. Van someren heeft het in dit stuk schrikkelijk geladen op de Theoretici, hier zeer bevallig ezeldrijvers genaamd, die met hunne dwaze regels en wetten den Dichter willen beperken, en roept uit:

Alleen het schoon strekt haar ten baken! 

Maar die ezeldrijvers beweren immers, dat zij door eene vlijtige beschouwing van dat schoone in de meesterstukken der Ouden en modernen sommige regels hebben geabstraheerd, welke de noodzakelijke bedingingen van het ware schoon zijn; en wanneer het soms zoo met de zaak gelegen mogt zijn, dan doet men best met op die arme zielen niet zoo vreesselijk te schelden, maar liever eens bedaard aan te hooren, wat zij te zeggen hebben; dan zal men het misschien

{==85==} {>>pagina-aanduiding<<}
leeren inzien, dat de onbeschaafde natuurlijke aanleg den Dichter wel eens op dwaalpaden leidt, voor welke die theoretische regels, mits niet te kleingeestig, maar cum grano salis, dat is met verstand, toegepast, hem het best zouden waarschuwen.
Onder de overige kleinere stukjes bekoorde ons bijzonder de Lof van den Kus, een puikjuweel van bevalligheid en godsdienstige en zedelijke gezindheid. In hetzelve scheen ons eene enkele uitdrukking onnatuurlijk op bl. 81, waar gesproken wordt van kussen,

Die, door mannentrouw gestameld, 
En vervuldigd vroeg en spà, 
Van de lippen eener gâ 
Woekrend worden ingezameld. 

Janus secundus heeft, gedachtig aan het Mille modi Veneris van ovidius, een aantal kusmanieren bezongen; maar tot het stamelen heeft hij het nog niet gebragt.
Het stukje, Vadervreugde getiteld, is, gelijk men in elken regel zien kan, uit een hart, door een aantal aandoeningen geschokt, voortgevloeid. Die wildheid, welke in hetzelve heerscht, en zich nu hier dan daar henenwendt, om uittogt te zoeken voor den stroom der verschillendste aandoeningen, benevens het eenigzins ongevijlde der poëtische uitdrukking, getuigen zulks; en het is in onze oogen daarom des te schooner. Bij zulke gelegenheden moet alleen het gevoel spreken en de kunst geheel zwijgen. Van de twee verzen voor de Aalmoezeniers Weezen geven wij het laatste en kleinste verre den voorrang, wijl de kindertoon zoo gelukkig in hetzelve getroffen is, en het ons bij al die eenvoudigheid toch nog een' traan uit het oog lokte. Bij het eerste schijnt reeds de vorm van Cantate minder gepast, en ook de toon is niet kinderlijk genoeg; daarenboven zijn regels als deze:

De storm ontwortelt eiken meest, 
Het kreupel trekt hij over. 

zelfs voor sommige volwassenen onbegrijpelijk, voordat men hun verklaard heeft, dat, door eene dichterlijke losbandigheid, het kreupelbosch hier, kort af, het kreupel genoemd wordt.
Zietdaar dan eene beredeneerde opgave van hetgeen in dezen bundel te vinden is. Uit dezelve blijkt, onzes inziens,

{==86==} {>>pagina-aanduiding<<}
dat de Heer van someren eenen voortreffelijken natuurlijken aanleg bezit, welke nog heerlijker vruchten zoude dragen, indien de zachte hand eener veredelende beschaving de waterloten hier en daar hadde weggesneden, en de welige en vruchtbare takken overal meer gelijkmatig henengeleid. Daarom bevallen ons, over het geheel, de kleinere stukjes beter dan de grootere verzen, al zijn dezelve dan ook met goud en zilver bekroond: de eerste zijn uitstortingen van een oogenblikkelijk dichterlijk gevoel; maar bij de laatste moeten verstandige ordening en geoefende kunstzin den Dichter ter zijde staan, of zij blijven schoone brokstukken, en worden nimmer een schoon geheel. Daarbij is het zeer moeijelijk, in stukken van langeren adem, den aangeheven' toon tot aan het einde vol te houden. De kunst, welke boileau aan racine leerde, de kunst om langzaam en moeijelijk te dichten, is hier de beste helpster; en wij kunnen dezelve niet genoeg aan van someren aanbevelen. Deze zal hem influisteren, dat dergelijke regels, als:

De schrandre geesten en verhevene verstanden 
Ontstaken, wreven zich door al de vrije Landen. (bl. 5.) 
 
Vriend van Oranje, en Hooft, de Groot, en meerdre grooten, 
Was hij de ziel en lust de Leydsche kunstgenooten. - 
De Wiskunst was 't vooral die 't alomvattend brein 
Bij iedere oefning koos ten onbedrieglijk sein: 
Niet die ijskoude leer van cirklen en van hoeken, 
Werktuiglijk zaamgelijmd uit stroeve, dorre boeken, 
Maar zonder geest, of ziel, of kennelijk verband, 
En nutloos bij 't gebruik in hoogren levensstand. (bl. 8.) 

geenszins die dichterlijke houding bezitten, welke wij tegenwoordig het regt hebben om in de poëzij te vorderen. Dan zal hij hardheden vermijden, als:

T
{== afbeelding 	==} {>>afbeelding<<}
    
t wāar Duīnke
{== afbeelding 	==} {>>afbeelding<<}
    
' zijn' voet gaat in de Noordzee wasschen. (bl. 41.) 

en onleesbare regels, als:

Tot waar zich de Alp-rug 't sneeuwend Noorden tegenkant. (bl. 144.) 

Dan zal hij waken tegen eenen leoninus als op bl. 111:

Dit speet den Farizeër en sloeg zijn' trots ter neêr. 


{==87==} {>>pagina-aanduiding<<}

en tegen het bezigen van woorden, welke, daar zij de smelting in hun midden doen plaats grijpen, voor onze poëzij niet geschikt zijn; b. v:

Zijn paden geëffend, en de hoop die hij verkondde. 

of van soortgelijke als de volgende:

Natuur prijkt dubbel schoon in keur van zomerdossen. (bl. 4.) 

met welk woord van someren veel schijnt op te hebben; hij gebruikt het ook van stefanus:

uit hij in stillen dos - 
.... zijn antwoord. 

Wij meenden altijd, dat dos kleeding, en wel sierlijke kleeding, beteekende, en hebben nooit gehoord, dat het op de houding, den stand werd overgedragen.
Doch genoeg, misschien te veel; maar het is eenmaal zoo, wij houden niet van het toezwaaijen van onbedingden lof, en zouden oordeelen onzen pligt te kort te doen, indien wij niet even onbewimpeld de gebreken aanwezen, als wij gaarne de schoonheden doen uitkomen. Alleen hierdoor kan een Recensent eenig nut stichten, zoo al niet bij den beoordeelden zelven, ten minste bij andere aankomende Dichters. Mogten deze, mogt van someren zelf de aangewezene gebreken zoo veel mogelijk vermijden, en alles even heerlijk zijn als de volgende meesterlijke regels!

Ja, schoone Moedertaal! dat zijt - dat blijft gij waard, 
Gij, schoonste Zuster van de Schoonen dezer aard! 
Gij, scherp en rond naar 't past, wegslepend in uw vallen, 
En rijk tot kwistens toe in al uw woordentallen: 
Nu, dondrend als de storm die op de rotsen breekt, 
Dan, lieflijk als de taal die 't westenwindje spreekt: 
Vol hoogen, heilgen ernst, als gij de Godheid huldigt: 
Vol mannelijken klem, als gij de deugd ontschuldigt: 
Ontzettend in den krijg, als gij triomf gebiedt.... 
Maar, streelend, als gij vleit in 't dartend minnelied: 
Wellustig, als gij lokt en liefde gaat betuigen: 
Verteedrend, als gij smeekt bij 't needrig kniënbuigen: 
Met laagheid nooit besmet, niet laf - niet wulpsch van toon.... 
Ja, dierbre Moedertaal! waarachtig, gij zijt schoon! - 






{==88==} {>>pagina-aanduiding<<}

Geschiedenis der Grieken. Een Leesboek voor de Jeugd, door A. Zacharia. Uit het Hoogduitsch. II Stukjes. Te Zutphen, bij H.C.A. Thieme. In kl. 8vo. Te zamen 226 Bl. f :-80

Kort, klaar en zakelijk, ziet daar den lof, dien wij van goeder harte aan dit werkje mogen geven, hetwelk ons ter ordelijke en aangename herinnering strekte van de oude Grieksche geschiedenis, en der jeugd de merkwaardige voorvallen aanwijst op dien belangrijken grond. Wij hebben hier niets van aanbelang gemist. Eeniglijk zou het niet kwaad geweest zijn, bijaldien de jaartallen der gebeurtenissen doorgaans waren opgegeven, daar een minkundige nu wel eens twijfelen zal, of hij zich vóór of na de Christelijke jaartelling plaatsen moet. Het werkje is inmiddels onderhoudend en leerzaam.




Aan den zich noemenden protestant, die onlangs, te Leyden, bij L. Herdingh en zoon, een prulschrift aan de Roomsch-katholijken dezer dagen heeft uitgegeven. (*)

Heer protestant!

Tusschen ons geene complimenten! - Ik geef u den naam van Heer, niet als een eertitel, dewijl ik u geenen waardig acht, maar omdat dat zoo de gewoonte is, en gij Heer zijt van het uwe, zoo gij iets zoodanigs bezit; en ik heet u Protestant, niet alsof ik u erkende voor een lid der Protestantsche, dat is tegen alle beperking van Christelijke vrijheid protesterende kerk, want deze verzaakt gij, terwijl gij alleen voor eene voormalige Sekte ijvert, welke gij nog tot schande strekt, en al het overig Protestantendom doemt en lastert;

{==89==} {>>pagina-aanduiding<<}
maar Protestant noem ik u, omdat gij, voor uzelven, sedert lang protesteert tegen al, wat waarachtig, eerlijk, regtvaardig, rein, liefelijk, deugdzaam en loffelijk is, en daarom tegen allen, die dit voorstaan, verachtelijk overstaat. Nu dan, Heer Protestant in dezen zin! waarom u van dezen titel bediend en uwen naam verborgen, daar gij toch wel weet, dat gij voor niemand, die iets van uwe schandschriften in de laatste jaren gelezen heeft, onbekend kunt blijven? Is het, omdat gij u eindelijk zelf wegens die schandschriften begint te schamen, en echter uwe schrijfjeukte niet beteugelen kunt? Maar neen, voor schaamte zijt gij niet vatbaar. - Is het dan, omdat u de geeselslagen, die u van alle kanten, zoo talrijk als welverdiend, sedert eenigen tijd worden toegediend, wat zeer beginnen te doen, en gij die gaarne, onder een vreemd masker, ontwijken zoudt? Dan zult gij u jammerlijk bedrogen vinden, daar geen masker in de wereld in staat is, om u, in uwe gedrogtelijke mismaaktheid, genoegzaam onkenbaar te maken. Dit schrijven moge u daarvan overtuigen. - Maar zacht! Ik weet waarachtig niet, of ik er wel mede voort moet gaan. Ik heb daar uw jongste vod gelezen, en, na ernstige overdenking, weet ik naar mijn genoegen niet te beslissen, of gij nog wèl bij uw hoofd, dan of gij alreede bijsterzinnig geworden zijt, zoo als ik, reeds vóór jaar en dag, voorspeld heb, dat teleurgestelde en vernederde hoogmoed u, in weerwil van alle uwe lomp en dom gehuichelde nederigheid, gewis eenmaal, zoo gij in het leven bleeft, maken zou. Zoo ik wist, dat dit laatste reeds werkelijk het geval was, ik zou de pen met verontwaardiging wegsmijten, en mijzelven gestreng veroordeelen over alle neiging, om eenen krankzinnigen, die voor zijne daden niet meer verantwoordelijk is, daarover hard
aan te spreken. Maar gij hebt reeds sedert zoo lang in velen geraaskald, en u echter in anderen wèl bij uw verstand getoond, dat ik, vooralsnog, geene andere onderstelling kan maken: en, derhalve, tast ik hierin mis, dan worde deze als nooit geschreven aangemerkt, en zoo niet, dan moogt gij hem voor goede munt aannemen. Zie hier dan, wat ik u te zeggen heb.
Gij hebt nu jaren lang uwe gal uitgestort over de Remonstranten en derzelver Genootschap, in alle de tijdperken van deszelfs bestaan, maar vooral tegen deszelfs eerste stichters, schoon de allerminste onder hen duizendmaal waardiger was dan gij; gij hebt niet opgehouden hen te beliegen, te laste-
{==90==} {>>pagina-aanduiding<<}
ren, te schelden en te verdoemen; en men heeft uw razen niet, dan met een verachtend stilzwijgen, beantwoord. Ik heb dat goedgekeurd, en heb hetzelfde ook gedaan. Geen enkel woord is, tot hiertoe, tegen u aan mijne pen ontslipt, tot welke hoogte gij mijne verontwaardiging ook dikwijls hebt gaande gemaakt: maar eindelijk heeft uwe toomelooze kwaadaardigheid mijn geduld overwonnen, en wil ik u niet langer straffeloos de heiligen laten schenden, voor wier braafheid mijn hart den diepsten eerbied voedt. Zwijge langer, wie wil, en meent, dat hij het, zonder lafheid, kan verantwoorden; mijn zwijgen, daar deze heiligen zoo aanhoudend en zoo tergend door u mishandeld worden, gedoogen de verwijten van mijn geweten niet, hetwelk mij luid de verpligting verkondigt, om hen, die voor zichzelven niet meer spreken kunnen, en die zich bij de geheele wereld, welke godsdienstige vrijheid, verdraagzaamheid en verlichting hoogschat, verdienstelijk gemaakt hebben, in hunne eer te handhaven. Schoon gij bij geene der zaken kundige en eerlijke lieden één aasje crediet hebt, om deze voortreffelijke mannen eenigzins te kunnen benadeelen, en gij hun bij zulken niet de minste smet kunt aanwrijven, dit is het geval niet bij eenvoudige en onkundige lieden, die ligtelijk, gelijk uwe scurrile bedoeling is, door uwe schaamtelooze verzekeringen zouden kunnen vervoerd worden, omdat zij geen denkbeeld hebben van zulke rekelachtige driestheid, welke, zonder eenig het minst bewijs, de verachtelijkste laagheden en snoodste misdrijven, waarvoor zijzelve alleen vatbaar is, opdicht aan onschuldigen. Ik wil u daarom, ten dienste van zoodanigen, en om u ook bij hen allen invloed te
benemen, voor hetgeen gij zijt, dat is voor eenen eerloozen leugenaar, lasteraar, en hoe men u al verder met kwade namen zou mogen benoemen, ten toon stellen, door u, gelijk ik doe bij dezen, openlijk uit te dagen, om te bewijzen, hetgeen gij nu weder, in uw bovengenoemd prulschrift, op bl. 26, hebt uitgesmeten. ‘De nieuw opgestane geweldenaars (lastert gij daar) verkoren de ballingschap voor een stil burgerlijk leven in het vaderland, dat zij zoo schendig beroerd en verdrukt hadden. En wat werd van hun? Bij menigte vielen zij de Roomsche kerk toe, waar tegen zij zich altijd zoo hevig verzet hadden, en de hevigsten, en (ik durf zeggen) de oprechtsten in 't Arminiaansch geloof gingen tot deze kerk over.’ - Wie zijn hier bij u die nieuw opgestane geweldenaars, die de ballingschap verkoren voor een stil burgerlijk

{==91==} {>>pagina-aanduiding<<}
leven in het vaderland? - Geene anderen, dan de wetteloos afgezette Remonstrantsche Leeraars, welke, met gadeloozen moed, de zoogenoemde Akte van Stilstand weigerden te teekenen, en zich daarom ballingschap getroostten, voor zoo veel zij niet, met nog meerderen moed, boven ban en boete, en spijt het gevaar des eeuwigen kerkers, die aan ettelijken met de daad te beurt viel, in het vaderland terugkwamen, en er de gemeenten, van welken men hen verjaagd had, onder het kruis dienden. Deze braven, deze helden des Christendoms, voor welken al, wie edel denkt, al verschilt hij hemelsbreedte van hen in godsdienstige gevoelens, niet dan eerbied en achting voeden kan, - met andere woorden, deze afgezette en gebannene Remonstrantsche leeraars (want anderen zijn er toen niet gebannen) vielen, zegt gij, bij menigte de Roomsche kerk toe; en, omdat gij wist, dat gij het loogt, voegdet gij er, om uwe lezers te bedriegen, en te doen denken, dat gij die overloopers naar de Roomsche kerk zeer wel kendet, met eene onbeschaamdheid, waarvan ik geene wederga weet, bij, dat zij de hevigsten, en, (gelijk gij durfdet verzekeren) de oprechtsten in 't Arminiaansch geloof geweest waren. - Nu! ik daag u, zeg ik, openlijk uit, om te bewijzen hetgeen gij hier hebt geschreven, dat de opgenoemde Remonstrantsche Leeraars bij menigte de Roomsche kerk zijn toegevallen. - Indien gij aan deze uitdaging niet voldoet, zoo zink dan, ook bij die opregte eenvoudigen, welken gij thans alleen nog kondet hopen te bedriegen, in die verachting weg, waarin alle brave verstandigen u, sinds lang, hebben nedergestooten! Zoo gij het echter wagen durft hierop te antwoorden, zoo neem u in acht, en zie wel toe: want men zal uw schrijven ziften, dat zweer ik u!

Een remonstrant.
10 Januarij, 1824.





Den Heere Redacteur der Vaderlandsche Letteroefeningen.

Mijn Heer!

Het is UEd. ongetwijfeld bekend, dat ik eenen voorloopigen Brief aan Dr. a. capadose door den druk gemeen gemaakt heb, en dat op denzelven, eenige weken geleden, een Antwoord is verschenen. Dat antwoord is, zoo wel wat deszelfs vorm als inhoud aangaat, mij voorgekomen van dien

{==92==} {>>pagina-aanduiding<<}
aard te zijn, dat een wederantwoord van mijne zijde ondoelmatig en voor de zaak zelve zonder eenig nuttig gevolg zijn zoude, te meer daar ik mij ongaarne in eenen theologischen twist zoude wikkelen, waarin de zaak der Vaccine dan al ligt zoude ontaarden. Daarenboven komt het mij voor, dat de Schrijver van hetzelve het eigenlijke hoofdzakelijke punt, de ervaring, welke ik eeniglijk tot scheids- en schutsvrouwe gemeend had te moeten aanvoeren, onaangeroerd gelaten heeft. En, geloof mij, zij alleen, op echte, noch van hypothesen, noch van a priori ontleende meeningen uitgaande, waarnemingen gegrond en door deze gerugsteund, zal hier de baak kunnen zijn, waarop wij eeniglijk hebben af te gaan. Ik zal dus niet weder antwoorden. Dit alleen wenschte ik, door dezen, den Heere capadose kenbaar te doen worden, dat ik steeds van meening was, dat de woorden van een eerlijk, opregt man, die altijd spreekt zoo als hij denkt, niet anders zijn kunnen dan de verstaanbare taal van hetgene hij gevoelt, van datgene, wat zijn hart gevoelt; dat ik dus de beoordeeling van de uitdrukkingen in mijne Lofrede op jenner, die door hem met mijnen naam in dat antwoord herhaald zijn, beschouw als veroordeeling van mijn hart, welks oordeel ik in mijnen brief zeide, dat alleen aan God toekomt; terwijl ik dezelve, al noemde hij ze tienmalen gruwelen, en als trotserende de Majesteit Gods in hoogmoedige taal, even dikwijls zoude blijven herhalen, en hij dan toch aan mij zal dienen over te laten de uitlegging of verklaring, welke ik vermeene, dat aan dezelve behoort gegeven te worden.
Ik herhaal het dus, dat ik niet op dat antwoord zal wederantwoorden, het onverschillig achtende, of dit stilzwijgen door den Heer capadose voor een bewijs gehouden worde, dat ik mijne stelling blindelings vasthoude; maar hem daarbij ernstig en gemoedelijk verzekerende, (het is mijn hart, dat in deze woorden zich uitdrukt) dat dit stilzwijgen in geenen deele een bewijs oplevert, dat ik ‘van het ongeoorloofde en verderfelijke der Vaccine ten volle overtuigd ben.’
Met de plaatsing van dezen brief in uw geacht Tijdschrift zult gij verpligten hem, die de eer heeft zich met achting te teekenen,
Mijn Heer!
UEd. dienstvaardigen

f. van der breggen, cornz.
Med. Doct. en Professor.
Amsterdam,
10 Januarij, 1824.





{==93==} {>>pagina-aanduiding<<}

Boekbeschouwing.

Aan de Roomsch-katholijken dezer dagen. (Door een Protestant.) Te Leyden, bij L. Herdingh en Zoon. 1823. In gr. 8vo. 32 Bl. f :-35.

Al had de Heer Mr. w. bilderdijk zich niet, in openbare aankondigingen, als Schrijver van dit boekje genoemd, toch zouden geest en toon en stijl en spelling hem als zoodanig genoegzaam kenschetsen. Nogtans moet men dit boekje niet met zijne onlangs uitgekomene Toelichting gelijk stellen. Veel hebben dezelve, ja wel, met elkander gemeen; maar de op andersdenkenden scheldende en razende toon, die in de Toelichting van het eene tot het andere einde heerscht, regeert hier slechts nu en dan en bij vlagen. Er is meer logica in, hoewel de Schrijver somtijds ook hier wonderlijke sprongen maakt. Hij schermt wel ook hier, gelijk st. antonius in de woestijn, met den Duivel; maar het is reeds zeer veel in hem, dat hij (op bl. 18) erkent, dat niet alle dwaling van den Booze komt. Er heerscht over 't algemeen de zonderlingste mengeling van goed en kwaad, van waar en valsch in dit boekje, waarvan wij ons geene reden hebben kunnen geven, dan door de beschouwing van het karakter en de individuéle denkwijze des Schrijvers. Wij zullen aan onze Lezers den sleutel, dien wij meenen gevonden te hebben, op dit en meer andere godsdienstige en staatkundige geschriften van bilderdijk, in handen geven. Zij mogen zien, of het slot bij hen daarmede opengaat.
De Schrijver dan van het voor ons liggende werkje, een man van een cholerisch-melancholisch temperament, eene hooge mate van zelfgevoel, door loftuitingen sedert zijn twintigste jaar kitteloorig geworden, in het staatkundige van kindsbeen af aan het monarchale gedeelte onzer oude Constitutie gehecht, daarvoor met mond

{==94==} {>>pagina-aanduiding<<}
en penne geijverd hebbende, en tevens ten strengste verkleefd aan de Dordsche Kerkleer, moet ten gevolge der staatkundige gebeurtenissen zijn Vaderland verlaten. Dit prikkelt den ingekankerden haat (die in zijn gestel voedsel vindt) tegen alles, wat door hem nieuwigheid genoemd wordt, tegen alle vrijheid in Staat en Godsdienst, nog meer. In Duitschland ziet hij weinig van de eerste, maar des te meer van de tweede. Daardoor nog meer geergerd en verbitterd, komt hij in Nederland terug. Daar is, in het Staatkundige, alles nieuw geworden; de oude Constitutie is afgebroken, en door één ondeelbaar Gemeenebest, met geheel vernieuwde inrigtingen, vervangen. In het Godsdienstige is men ver van de stoutheid der Duitschers; maar men begint er zich hoe langs zoo meer uitsluitend aan het woord van God, in plaats van aan de Canones Synodi Dordraceni, te houden. Dit is hem een gruwel. De instelling van het Koningrijk Holland geeft hem eenige hoop op de vervulling zijner wenschen; maar dit bestuur wordt door het Fransche vervangen, waarbij hij zich geheel verwaarloosd ziet; en ook de instelling van het Koningrijk der Nederlanden vervult zijnen wensch - de herstelling van al het oude, en niets dan het oude - volstrekt niet. Daarbij komen personéle teleurstellingen, het ontsnappen van een' post, waarvan hij meende zeker te zijn, enz. Dit alles vervult nu zijne buitendien reeds met het Menschdom ontevredene ziel met den bittersten menschenhaat, haat vooral tegen alle voortgangen in licht, kennis, en gevoel van menschenwaarde en menschenregten. Wat den Godsdienst betreft, is hij een gestreng voorstander van calvijn en gomarus, en haat de Remonstranten tweezins, als voorstanders eener liberale denkwijze in den Godsdienst, en als aanklevers
der gewezene Staatspartij, welke het meest tegen de eenhoofdige Regering was. Hij is een Protestant, en tegen de Roomsche kerk; maar niet zoo zeer op gronden van Evangelische vrijheid, als van het verschil der Roomsche en Hervormde kerkleer. Het hindert hem meer, dat de Roomschgezinden op het spoor

{==95==} {>>pagina-aanduiding<<}
van molina) in de gestrenge begrippen van augustinus over de genade en voorbeschikking eenigzins rekkelijk zijn, dan dat de domheden der Middeleeuwen in Frankrijk en Duitschland weder schaamteloos het hoofd dreigen te verheffen, en dat in het Zuiden van Frankrijk tweeduizend Protestanten als slagtoffers van geloofshaat gevallen zijn. Zijne geheele ziel helt eigenlijk, door de liefde tot een beslissend gezag, meer over tot het Roomsche dan tot het Protestantsche beginsel (het laatste is het Apostolische voorschrift: Beproeft alle dingen, en behoudt het goede); maar de afwijking der Roomschgezinden van de Predestinatieleer, op het voetspoor der Jezuiten, maakt hem van die kerk afkeerig, en vandaar zijn motto, uit den zoo bij uitstek liberalen Brief van paulus aan de Galaten ontleend: Een weinig zuurdeesem verzuurt het gcheele deeg. (Gal. V:9.) Doch laten wij het boekje geregeld doorloopen.
De Schrijver begint met de stelling, dat de vlugt der Grieken naar Europa, kort vóór de verovering van Konstantinopel, de Hervorming onvermijdelijk maakte, door de Heidensche denkbeelden en zeden, die deze gebeurtenis te midden van het Christendom zou hebben overgeplant. Overdreven, zeer overdreven is wel dit gestelde, daar juist de grootste vrienden en beoefenaars der klassische letterkunde in vroegere eeuwen, dante en petrarca, tevens het sterkst voor verbetering der Heidensche gruwelen van Nieuw Rome ijverden, hetwelk petrarca met zoo vele woorden een Babylon noemde; - het is onjuist, daar erasmus tevens de voorlooper der klassische geleerdheid en der Hervorming, en de voortreffelijke Hervormer melanchton zelfs een der eerste Philologen en Letterkundigen van zijnen tijd was: - doch het valt, aan den anderen kant, niet te ontkennen, dat de zedeloosheid en ongodsdienstigheid, ja praktikaal Atheïsmus, wel nimmer zulk eene hoogte bereikt hebben als in Italië, toen cesar borgia verraderlijk moordde, machiavelli meineed en verraad verdedigde, een Kardinaal de onnatuurlijke misdaad prees,

{==96==} {>>pagina-aanduiding<<}
en de goddelooze aretinus schreef en lof verwierf. Zoo toen niet luther en zwingli waren opgetreden, het stond geschapen, dat, onder de vormen des Christendoms, een nieuw Heidendom den hoofdzetel der Kerk zou hebben vermeesterd; en daarmede strookte de diepe onkunde der Geestelijkheid aan den Bijbel, vooral aan het Nieuwe Testament, wonder wel. Men zou allengs den Bijbel verdrongen, en dan de Heiligen als Ondergoden, god als jupiter, christus misschien als apollo hebben aangebeden. De dichttrant dier tijden helde reeds zeer daartoe over. Maar de Voorzienigheid, die de tijden van het Heidensche bijgeloof voorbijzag, en eerst toen het ongeloof van epicurus algemeen werd, en zich met het bijgeloof slechts bekleedde, zijnen Zoon op Aarde zond, verwekte ook de Hervormers niet in den dikken nacht van bijgeloof der Middeleeuwen, maar toen de vormen van dat bijgeloof slechts tot voertuig aan het ongeloof dienden. In zoo verre heeft de Schrijver dus gelijk, wanneer hij het Deïsmus met de Roomsche Kerk als naauwer verwant beschouwt, dan met het Protestantismus. (Bl. 13.) Immers de uitersten raken aan elkander, en het getal der Ongeloovigen, b.v., in Frankrijk is veel grooter, dan in Engeland. Waarom? Men beschouwt de statige Roomsche plegtigheden spoedig slechts als plegtigheden; en de denkende man, die de ongerijmdheid der leeringen inziet, en wien de Bijbel onthouden wordt, vervalt tot het uiterste van, op zijn best, God uit de Natuur alleen te erkennen, en eene Openbaring te loochenen, die hij in hare eenvoudige schoonheid niet kent.
De Heer bilderdijk tast alsdan kortelijk, maar op zegevierende gronden, de onfcilbaarheid der Roomsche kerk aan, welke, door die kerk als bewijsgrond aangevoerd, inderdaad niets anders is, dan eene getuigenis in hare eigene zaak. Hij maakt een zeer geschikt gebruik van eene uitdrukking van le maistre, die, gedrongen misschien en in het naauw gebragt door tegenwerpingen, of zoekende (op zijn bossuets) de Protes-
{==97==} {>>pagina-aanduiding<<}
tanten door bedriegelijke voorstellingen te mompen, het gezag der Kerk slechts aan dat eener geregelde Oppermagt gelijk stelt, die voorschrijft en het zwijgen oplegt, zonder te beslissen, wat waar of valsch is: het zou dus niet meer zijn, dan eene staatkundige inrigting, om rust en eenigheid in de Kerk te bewaren. Deze uitlegging bevalt onzen Schrijver zeer; maar hij merkt met reden aan, dat deze huisselijke inrigtingen dan ook de genen, die buiten de Roomsche kerk zijn, niets aangaan, en hen tot niets verpligten. ‘Dat grof geschut waar men bij de Roomschen altijd een uiterste toevlucht in vond, zoo niet om zijn tegenstrevers ter neêr te slaan, ten minste om hun in den damp en 't geraas die het van zich gaf, uit de handen te ontsnappen, is dan nu voortaan in alle geschilvoering tegen Protestanten, vernageld.’
Daarop volgt een betoog, dat het Deïsmus, de gemeene vijand tegen het Christendom opgestaan, in de Roomsche kerk eerst het hoofd opgestoken heeft. Doch hiervoor ontbreekt het bewijs, daar men deszelfs oorsprong in het Protestantsch geworden Engeland zoekt. Waarom niet liever op het vorige verwezen, en gezegd, dat Italië, het Pauselijk Italië, onder alexander VI en leo X, de wieg van het Deïsmus, ja van het Atheïsmus was? Ook de Fransche Encyclopedisten met de school van voltaire bekomen rijkelijk hun deel. Maar het is snoode laster, die aan bilderdijk nieuwe titels tot verachting bij alle weldenkenden geeft, wanneer hij zegt, dat Amerika, waar nog zoo veel zedelijkheid, deugd en godsvrucht (zelfs methodistische godsvrucht) heerschen, ‘van zijn Koning als van zijn God is afgevallen;’ wanneer hij zegt, dat ‘benden van bedorven Duitschers de zedeloosheid bij ons zaaiden en voortplantten; tot ze eindelijk zich van het openbaar onderwijs meester maakten, en het opkomend geslacht ten verderve voerden.’ Deze stelling, verfoeijelijk, indien zij niet belagchelijk ware, beweert dus, dat onze voortreffelijke, in gcheel Europa geroemde, Schoolinrigtingen tot zedeloosheid en Deïsmus geleiden! Het zou overbodig zijn,

{==98==} {>>pagina-aanduiding<<}
iets hierop te antwoorden. Wil de Heer bilderdijk niet behooren tot de genen, die lasteren hetgeen zij niet verstaan, (2 petr. II:12) zoo bezoeke hij zelf onze scholen, en zie dáár, of er geene Christelijke zedeleer, geene liefde tot God en den Naasten wordt onderwezen. De Heidelbergsche Catechismus wordt wel niet meer aan alle kinderen ingeprent, en... hinc illae lachrymae! De Schrijver geraakt zelfs zoo in woede, dat hij van dwang spreekt, dien het geboefte zich tegen den Godsdienst der Vaderen aanmatigt. Wie is dit geboefte? Waar is in Nederland zelfs een schijn van dwang? Bilderdijk zegt, dat men in Roomsche landen het Protestantendom niet kent: dit is waar; maar even weinig kent Mr. willem bilderdijk alles, wat tot het Schoolonderwijs in ons Vaderland behoort, en oordeelt daarover als een blinde over de kleuren; zoo wij niet moeten besluiten, dat hij ze kent, maar uit louter duivelsche kwaadaardigheid en zucht tot tegenspraak zijnen zwadder daarop uitstort. Liefst gelooven wij het laatste nog niet.
Eene der zonderlinge stellingen van onzen Schrijver is het verband tusschen Jezuitismus en Vrijmetselarij. De laatste kennen wij niet, en willen dus niet over dezelve oordeelen; maar het boezemt ons een zeer gunstig denkbeeld van haar in, dat zij de eere geniet van gehaat en vervolgd te worden door de kinderen der duisternis onzer Eeuwe; dat Tirannendienaars en Despotenknechten er eene eere in stellen, de onregtvaardige bevelen hunner Meesters tegen deze Orde met den meesten ijver te voltrekken; ja dat thans ook in Spanje alles, wat braaf is, wat het tegenwoordig heerschende beulenrot verfoeit, onder den naam van Vrijmetselaar moet lijden. Nog eens: wij kennen de Vrijmetselaars en hunne bedoelingen niet; maar, volgens de uitspraak des Zaligmakers: aan hunne vruchten zult gij ze kennen, mogen wij de stichters van het Blinden-Instituut en van zoo menige andere weldadige inrigting, die zoo mild zijn in het ondersteunen van nuttige inrigtingen en hunner behoeftige broederen, niet veroordeelen. Maar de Jezuiten? Dezen kennen wij zoo veel te beter.

{==99==} {>>pagina-aanduiding<<}
Hier doen zich aan onzen geest op de moordenaars van onzen willem I, van hendrik IV van Frankrijk, van jozef I van Portugal, de aanstokers van het Buskruidverraad en van den dertigjarigen Oorlog, van het bloedbad te Thorn, de burgeroorlogen in Zweden, en den dood van vele duizende Christenen in Japan. Hen, die bedervers en verbasteraars der zedewet, deze duisterlingen, door den grooten pascal zoo wèl ontmaskerd, stelt bilderdijk, te regt, als gevaarlijk voor de zedelijkheid en het Christendom voor. Maar hoe hij aan een verbond tusschen hen en de Vrijmetselaars denken kan, begrijpen wij niet. De laatsten begunstigen doorgaans de zaak van verlichting en volksvrijheid; de eersten werken die uit alle krachten-tegen. De laatsten worden (buiten de Constitutionele Staten) overal vervolgd; de eersten door de nachtvogels van alle landen ingeroepen, geëerd, en met het onderwijs der jeugd belast. Ongetwijfeld zouden de Jezuiten in de gunst onzes Schrijvers, die zij door overeenkomst van hoofdbedoeling zoo wèl verdienen, aanmerkelijk hooger staan, indien zij niet ongelukkig in de leer der Voorbeschikking van hem verschilden. Doch hiervan straks nader. Nogtans wordt een en ander hier gezegd, dat behartiging verdient. Te regt klaagt hij over de reeds vroege verbastering des Christendoms door de spitsvondigheden der Wijsgeeren. Ook zegt hij van de Conciliën: ‘Maar deze beslissingen-zelven, in de vroeger eeuwen juist en met kennelijken invloed van den Geest Gods gedaan, werden al steeds meer door menschlijke bewegingen, door inzichten van tijdelijk belang en van drift of partijzucht bepaald, en ten laatste tot bloote resultaten van convenientie of Staatzucht; ja somwijlen was 't een
dwingende overmacht die ze afperste, of eene overheersching van een filozosisch systema over 't Heilig woord Gods.’ Waarlijk! elke blik op de Kerkgeschiedenis bevestigt deze uitspraak. Men denke aan Nicea, Ephesus, Chalcedon, Konstantinopel, Trente en Dordrecht!
De voorgaande beschonwingen waren enkel inleiding,

{==100==} {>>pagina-aanduiding<<}
om tot het groote punt te komen, om de Roomschgezinden tegen het Pelagianismus, tegen het stelsel van den vrijen wil te waarschuwen. Er zijn namelijk, volgens bilderlijk, eenige wijzen van zien, waaromtrent de Christenen veilig van elkander kunnen verschillen. Hier konden wij naauwelijks onze oogen gelooven, zoo tolerant is de man! Wij lazen met verwondering en vreugde, ‘dat niet alle dwaling uit te roeien is; dat wij dwalende menschen zijn, noodwendig aan dwalingen vast; dat wij dus ook den dwalende moeten liefhebben en dragen, enz.’ (bl. 17, 18.) Wij hoopten waarlijk, dat de geest van Christendom en Protestantismus hier eene der grootste, maar ook moeijelijkste overwinningen behaald had; maar - wij hadden ons te vroeg verheugd. Alle die goddelooze Pelagianen, Arminianen, of hoe zij heeten mogen, die het wagen durven te gelooven, dat de mensch vrij is, en dat er buiten die vrijheid voor hem geene verantwoordelijkheid zou bestaan, - deze koesteren de duivelenzucht om hun eigen lot te maken, en vinden bij den Schrijver zoo min, als, volgens hem, bij God, genade. Neen! de mensch is niet vrij, zoo min als een vallende steen (bl. 20). Er is slechts één volstrekte vrije wil, die van God (bl. 21). (En het zedelijk kwaad dan? dit is dus de wil van God? Welk eene lastering! Om niet te zeggen, dat alle zedelijkheid, alle aanspraak van God op zulke vallende, door Hem vallende steenen dan ophoudt.) De waarde van den mensch is eene Godtergende inbeelding. Daar nu de Roomsche kerk de vrijheid van den wil leert, (wij herinneren ons eene voortreffelijke plaats van den grooten fenelon daaromtrent) - daar zij het gevoelen van den kettermaker augustinus van
lieverlede heeft verlaten, (een nieuw hoofdstuk tot de geschiedenis harer variatiën) en daar althans de Jezuiten meer overhellen tot het stelsel van pelagius, eenen der verlichtste, kundigste en braafste mannen van zijnen tijd, zoo is deze kerk uit dien hoofde geheel bij onzen Schrijver in ongenade gevallen. De mensch heeft, volgens Vader augustinus, van 't zijne niets dan zonde en logen (bl.

{==101==} {>>pagina-aanduiding<<}
24). Dus zal ook wel de Heer bilderdijk van dit lot der menschheid niet zijn uitgesloten, en het volgende geeft daarvan de sprekendste bewijzen. De edele, echt Christelijke dirk volkertsz. (niet j.d.) koornhert wordt een geleerde woelgeest genoemd; de verdrukte, vervolgde Remonstranten, die Gode liever gehoorzamen wilden dan de menschen, die weigerden, den vijand van een Vaderland, dat hen snood mishandeld en uitgeworpen had, ook in het allergeringste ten dienste te staan, heeten nieuw opgestane geweldenaars, die het Vaderland schendig beroerd en verdrukt hadden. De geest der zonde en der logen bereikt den hoogsten top in bilderdijk, wanneer hij, om zijne stelling beter te doen uitkomen, zegt, dat de Remonstranten bij menigte de Roomsche kerk toevielen, waartoe de hevigsten en oprechtsten hunner overgingen. Wie, behalve bertius, waarvoor bijzondere redenen waren, wie der Remonstranten van naam is dan tot de Roomsche kerk overgegaan? Bilderdijk lastert in algemeene termen, veiligheidshalve, omdat bijzonderheden hem zouden beschamen. - Na nog eenige declamatiën tegen de Heidensche deugden, die, volgens augustinus, blinkende misdaden genoemd worden, en het wijzen der Roomschgezinden op hunne nederige Heiligen, (o! waren de boosaardige cyrillus, de walgelijke franciscus, de brandstichter dominicus zoo edel, zoo nuttig aan het menschdom geweest, als sokrates, epaminondas, phocion of cicero!) - na deze uitboezemingen volgt het slot, waarbij de Roomschgezinden tegen den hoogmoed (het stelsel van den vrijen wil) worden gewaarschuwd, en gezegd, dat,
wanneer dit punt eenmaal gevonden is, het andere wel schikken zal.
Ziet daar een getrouw verslag van dit zonderlinge voortbrengsel, waarin men den Schrijver geheel kan herkennen; schoon, gelijk wij boven zagen, de kracht der waarheid hem ook veel goeds en veel waars heeft doen zeggen. Hiertoe behoort ook de waarschuwing tegen het Deïsmus in Duitschland. Immers het Rationalismus ver-
{==102==} {>>pagina-aanduiding<<}
dient naauwelijks eenen anderen naam, wanneer het alle stellige bovennatuurlijke Openbaring ontkent, en dus het Christendom - men zegge, wat men wil - niet hooger stelt dan een stelsel van Wijsbegeerte. Het is waar, deze zucht is niet meer zoo geweldig als vóór ruim 20 jaren: wanneer men echter nog in de stad, waar lavater en hess het Evangelische Christendom met mond en pen verdedigden, in Zurich, eenen schulthess alle onmiddellijke Openbaring, en dus alle zekerheid van geluk voor den zwakken mensch, onbewimpeld ziet loochenen, en pogingen doen, om het Christendom op zijne wijze tot eenen Godsdienst der Rede te vervormen, en hem in geachte tijdschriften in het Noorden van Duitschland ziet toejuichen, dan mogen wij, met bilderdijk, wel zeggen, dat het Deïsmus de gemeene vijand is van alle Christengezindten. Maar het is wreed, liefdeloos en onchristelijk, ééne eenige gezindte in ons Vaderland daarmede gelijk te stellen; het is ongerijmd of kwaadaardig, Pelagianismus en Deïsmus te verwarren; het is verfoeijelijk, eenen uitenbogaard, de groot, of kamphuizen, met het Deïsmus ook slechts van verre in aanraking te brengen. Zulke strijders, bezield met den geest van wrok en vervolging, behoeft de zaak van God, die van het Christendom, niet.
De stijl is niet fraai. De volzinnen zijn hier en daar gebrekkig.

Annales Academiae Lovaniensis primi et secundi anni, inde a die VII a idus Octobris anni MDCCCXVII ad diem V a nonas Octobr. MDCCCXIX.

Annales &c. anni tertii, inde a die IV a nonas Octobr. anni MDCCCXIX ad diem VI a idus Octobr. MDCCCXX.

Annales &c. anni quarti, inde a die II a nonas Octobr. anni MDCCCXX ad diem I a idus Octobr. MDCCCXXI. Lovanii apud P.J. de Mat. 4to maj.

Het is voor den regtschapen Nederlander, die zich in

{==103==} {>>pagina-aanduiding<<}
de welvaart van zijn vaderland dankbaar verheugt, eene streelende gedachte, dat de noordelijke en zuidelijke provinciën niet slechts in een staatkundig opzigt hereenigd en tot een onverdeeld geheel verbonden zijn, maar dat deze vereeniging ook de opleiding en vorming van het aankomend geslacht omvat; eene vereeniging, welke het verblijdend vooruitzigt opent, dat de echt liberale geest, in de verordeningen van 's lands bestuur op het hooger en lager onderwijs doorstralende, zich eerlang algemeen verspreiden, en overal de weldadigste vruchten voortbrengen zal. Verschillende redenen werkten eertijds ongetwijfeld mede, om aan het akademisch onderwijs in het Noorden en het Zuiden van ons rijk eene bijzondere strekking te geven; doch dit verschil moet in onze dagen ganschelijk wegvallen, daar de gemelde verordeningen die gewenschte eenheid allerwegen bevorderen, voor zoo verre de eigenaardige behoeften van elk gewest zulks gedoogen.
Van de heilzame uitwerking, welke de bemoeijingen van 's lands bestuur omtrent het hooger onderwijs in het Zuiden reeds gehad hebben, geven de voor ons liggende Jaarboeken der Leuvensche Akademie een treffelijk blijk. Zij bewijzen, dat deze Hoogeschool, eens de kweekhof van eenen erasmus en zoo vele andere groote mannen, haren alouden roem van geleerdheid ook in onze dagen weet te handhaven, en in de rij harer Zuid- en Noord-Nederlandsche zusteren met waardigheid kan pronken. Wanneer men de jaartallen van de uitgave dezer Annalen (1821-1822) met het tijdstip vergelijkt, waarop de Akademie te Leuven hersteld is (1817), zou men intusschen ligtelijk op het denkbeeld kunnen geraken, alsof hier de ijver ontbroken had, welke de Noord-Nederlandsche Hoogescholen, blijkens de veel vroegere uitgave van derzelver Annalen, zoo voordeelig onderscheidt; doch men behoort hierbij vooral in het oog te houden, dat het gemakkelijker is, op een reeds lang gebaand pad voort te gaan, dan eene geheel nieuwe baan te openen, en de veelvuldige hinderpalen uit den weg te ruimen, die zich gewoonlijk daarbij opdoen. De welgeschrevene korte Voorrede van

{==104==} {>>pagina-aanduiding<<}
den Hoogleeraar dumbeck voor het eerste deel vermeldt de zwarigheden, waarmede de Raad der Leuvensche Akademie bij de uitgave van deze Jaarboeken te worstelen had; en de hier bijgebragte redenen zijn zoo voldoende, dat geen onpartijdige de gemelde vertraging aan ijver- of werkeloosheid wijten zal. Doch, hoewel wij het gegronde van deze redenen erkennen, moeten wij evenwel ons leedwezen betuigen, dat wij daardoor van het genoegen verstoken zijn, om Intreêredevoeringen van die Geleerden te lezen, aan wie, van de herstelling der Akademie af aan, het onderwijs werd toevertrouwd. Plaatselijke omstandigheden maakten het noodzakelijk, dat de Hoogleeraren, bij die herstelling beroepen, van de gewone verpligting, om hunnen post met zulk eene Redevoering te aanvaarden, ontslagen, en dat de naderhand te beroepene alleen daartoe gehouden werden; en hierdoor missen wij die belangrijke bijdragen tot de kennis van den geest, welke het onderwijs aan eene geleerde stichting bezielt.
Bij dit wezenlijk gemis moeten wij ons vergenoegen met hetgeen wij hier vinden, om de Leuvensche Hoogeschool wat nader te leeren kennen. En dit alles is zekerlijk van dien aard, dat het ons niet dan goede gedachten inboezemt omtrent de wijze, waarop de wetenschappen aldaar behandeld en voorgedragen worden, gelijk uit de volgende opgave van den inhoud dezer Annalen blijken zal.
Behalve de Koninklijke besluiten en verordeningen betrekkelijk de herstelling der Akademie, de gewone lijst der lessen en der verdedigde Dissertatiën, de prijsuitschrijvingen, de beoordeelingen der ingekomene verhandelingen, en meer andere huishoudelijke schikkingen, vinden wij in het eerste en tweede deel een Discours, prononcé le 6 Octobre 1817, jour de l'installation de l' Université de Louvain, par M. harbaur, nommé Recteur magnifique pour la premiere année, en van denzelfden Hoogleeraar een Discours, prononcé le 5 Juin 1818, à l'occasion de l'ouverture des salles cliniques, eene Oratio publice dicta, cum d. III Oct. 1818 Rectoris magnifici munus denuo in se reciperet, alsmede eene Oratio publice habita die 24

{==105==} {>>pagina-aanduiding<<}
Aprilis 1820, quum Rectoris magnifici munus deponeret. Deze twee laatste Latijnsche Oratiën behandelen geen bepaald onderwerp, maar de eerste schetst den toestand, waarin de Akademie zich op dat tijdstip bevond, terwijl de laatste een verslag van het gebeurde in het afgeloopen jaar behelst; eene bijzonderheid, waarover de Hoogleeraar zich, in een afzonderlijk monitum ad Lectorem, door het aanvoeren van voldoende redenen, verdedigt. Het eerste deel behelst nog eene Prolusio van den Hoogleeraar dumbeck, primae lectionum seriei praefixa, waarin hij, na eenen blik op den lotwissel der jongstverlopene jaren geworpen, en de herstelling der Leuvensche Akademie met blijdschap vermeld te hebben, een overzigt of eene Encyclopedie van de wetenschappen geeft, tot welker beoefening hij de studerende jongelingschap opwekt. De bekroonde Prijsverhandelingen, welke in het tweede deel gevonden worden, behooren tot het vak der Regtsgeleerdheid, der Natuurkunde en der fraaije Letteren. De eerste, van den Heer van den dale, behandelt het onderwerp: Quid sit traditio? Quonam jure et quibus datis casibus ad dominium transferendum requiratur? Quaenam praeter eam alia sint requisita? Quid denique circa ea jure hodierno constitutum? De tweede, van den Heer motte, loopt over de vraag: Quid in corporibus generatim sumtis possimus cognoscere, quid non possimus? Et quis proinde sit scopus, quem physices studiosus sibi propositum habere debeat? Terwijl de Heer imbert, in de derde, eene geographiam geeft pagorum illarum vetustae Germaniae regionum, quae inter Scaldis et Mosae flumina sitae fuere?
In het derde deel vinden wij eene Oratie van den Hoogleeraar sentelet, publice dicta, cum die X Octobr. 1820 Rectoris magnifici munus deponeret. Uit de inleiding van deze Redevoering moeten wij opmaken, dat de studie der Natuurkunde, waarvan het onderwijs gemelden Hoogleeraar is aanbevolen, op de Leuvensche Akademie, als minder nuttig of noodzakelijk, eenigzins verwaarloosd werd, en dat zulks hem aanleiding gegeven heeft, om de

{==106==} {>>pagina-aanduiding<<}
jongelingen tot het beoefenen van die wetenschap op te wekken, als een belangrijk middel ter bevordering van algemeen welzijn en van bijzonder geluk.
De bekroonde Prijsverhandelingen in dit deel loopen over de navolgende onderwerpen. Die van den Heer motte behandelt de vraag: Quae est origo verisimilior electricitatis in columna electrica, et qua ratione compositio et decompositio corporum hujus ope obtinentur? In die van den Heer de saint moulin disseritur de plantarum structura, et enucleantur ex physiologicis et chemicis praeceptis processus vegetationis capita maxime memoranda. De Heer van der ton explicat et e Graecis potissimum fontibus illustrat ciceronis librum, qui Cato major, sive de Senectuti inscribitur. De Heer schollaert beantwoordt de vraag: Quid sit possessio? Quotuplux? Quomodo acquiratur, retineatur et amittatur? En de Heer cohen khonraad levert een antwoord op het voorstel: Quid sunt affectus animi? Undenam oriuntur? Qui sunt corum in corpus humanum essectus? An medicus interdum in aegris eos excitare debet et quomodo?
Het vierde deel behelst, in de eerste plaats, de Intreêredevoeringen van twee nieuwberoepene Hoogleeraren, t.w. van den Heer van solingen en baud, waarvan de eerste handelt de adminiculorum ferreorum abusu pernicioso, corundemque usu saluberrimo, in arte obstetricia factitanda, en de tweede de laudibus, quibus efferri potest memoria h.j. rega, Med. Doct., quondam in universitate Lovaniensi professoris primarii; vervolgens eene Oratie van den Hoogleeraar de coster, de transitione a statu naturali ad statum civilem, gehouden den 8 Oct. 1821, bij deszelfs aftreding als Rector magnificus, en eindelijk zes bekroonde Prijsverhandelingen.
Ex juris publici principiis demonstretur legem non verbis, sed voluntate, cujus verba signa sunt, constare. Dein variae proponantur regulae, quae verbis dubiis, in investiganda voluntate adhiberi possint, singulaeque exemplis illustrentur etc. Op deze vraag vinden wij een

{==107==} {>>pagina-aanduiding<<}
antwoord van den Heer van der ton. Colligantur, disponantur et illustrentur fragmenta chrysippi philosophi stoici etc. Aan dit voorstel heeft de Heer baguet voldaan door eene ongemeen uitvoerige Verhandeling. Quaeritur functionis hepatis expositio etc. Op dit stuk heeft de Heer nihoul den prijs behaald. Datus sit radius sphaerae, cui singula corpora solida, quorum hedrac sunt polygona duplicis generis regularia, anguli solidi aequales vel symmetrici, inscripta sunt. Quaerantur valores generales, qui praebent quantitatem etc. Op deze vraag heeft de Heer kumps het eermetaal weggedragen. De vraag uit het vak der Natuurkunde: Quaenam sint corpora permanenter aëriformia sive quae gaza dicuntur? Quaenam sint singuli usus et proprietates? In quibus generatim differant a vaporibus? is door den Heer reypens beantwoord; terwijl de Heer hensmans eene gevraagde historiam naturalem, technicam et chemicam opii ejusque succedaneorum levert.
Eene eigenlijke beoordeeling der bovengemelde stukken komt uit den aard der zake hier niet te pas. Wij besluiten daarom met de betuiging van het genoegen, waarmede wij deze Jaarboeken der Leuvensche Hoogeschool hebben doorgeloopen, en voegen er onzen wensch nevens, dat de studerende Jongelingschap op dien zetel van geleerdheid op den duur zulke doorslaande blijken geven moge van ijver en grondige kennis, als de aangekondigde boekdeelen bevatten.




Antiquitas Hebraica breviter descripta, auctore J.H. Pareau, editio altera, indicibus aucta. 1823. 8vo. f 4-90.

Antiquitatis Hebraicae breviter descriptae appendix, sive alterius editionis praefatio et indices, auctore J.H. Pareau. Traj. ad Rhen. typis J. Altheer. 1823. 8vo. f :-90.

Van de eerste uitgaaf der Hebreeuwsche Oudheden door

{==108==} {>>pagina-aanduiding<<}
den Hoogleeraar pareau, in 1817 gedrukt, hebben wij, in de Letteroefeningen van hetzelfde jaar, een uitvoerig verslag gegeven, en in hetzelve onzen wensch geuit, dat genoegzame Registers het nuttig gebruik van dit werk bevorderen mogten. Aan dezen wensch is in de nieuwe uitgave voldaan, welke, voor een Latijnsch werk, vrij spoedig op de eerste is gevolgd. Dit goed vertier heeft voorzeker den Schrijver opgewekt en aangespoord, om zich de moeite te geven van Registers op hetzelve te vervaardigen. Deze zijn 102 bladzijden groot, en ook, met een' afzonderlijken Titel en de nieuwe Voorrede, te bekomen voor de bezitters der eerste uitgaaf. De Schrijver, namelijk, heeft, zoo als hij in deze korte Voorrede zegt, zich den lastigen pligt opgelegd, om de gelijkvormigheid der bladzijden in de beide uitgaven te behouden. Dit moet hem inderdaad zeer veel moeite gekost hebben. Trouwens in deze tweede uitgaaf is nog al het een en ander veranderd en bijgekomen. Dan, gelijk de Hoogleeraar zelf verklaart, hem is volstrekt geene genoegzame reden, bij het naauwkeurig overzien van zijn werk, voorgekomen, om hetzelve zoodanig te veranderen, dat de eerste uitgaaf daardoor bijna van geen gebruik meer zou kunnen gerekend worden. Hoezeer hij hierin zich onderscheide van vele, vooral Duitsche, Schrijvers, zegt hij natuurlijk niet, en behoeft Recensent ook niet te zeggen; dit onderscheid kan, door ieder bevoegd regter, gemakkelijk opgemaakt worden. Althans wij zijn reeds in de gelegenheid geweest, om te vernemen, dat bezitters der eerste uitgaaf zich verblijden over de inrigting, die door den Heer pareau gevolgd is. De beide uitgaven hebben dus 477 bladzijden, behalve het voorwerk, en de Registers zijn met afzonderlijke bladzijden gedrukt. De uitvoering is vooral niet minder keurig en schoon, dan bij de eerste uitgaaf, en drukker en uitgever hebben er waarlijk eer van.


{==109==} {>>pagina-aanduiding<<}

Tableau Synoptique &c. Synoptische Tafel, aantoonende de rangschikking der 39 Metalen naar aanleiding hunner kenschetsende eigenschappen, verdeeld in zes afdeelingen volgens Thenard en anderen. Te Zutphen, bij H.C.A. Thieme. (Zonder jaartal.) 2 Plano vellen. f :-40.

De ongenoemde opsteller van deze Tafel, die wij hier in twee talen ontvangen, heeft aan de beoefenaars der Scheikunde zeker geen' ondienst gedaan, door hun hier in het kort, in verschillende kolommen, de algemeene eigenschappen van alle metalen, de verdeelingen van thenard en derzelver karakters, de namen der metaalsoorten, den toestand, in welken dezelve gevonden worden, hun aanzien, specifieke zwaarte, smeltbaarheid en ontdekkers te doen kennen. Het verwonderde ons intusschen, dat de drie nieuwe metalen, het Lithium namelijk, waarvan het oxydum, de Lithine, door arfredron in 1818 ontdekt werd, het Selenium, hetwelk den beroemden berzelius tot ontdekker heeft (1817), en het Cadmium, door stromeijer in 1818 gevonden, hier geheel onvermeld bleven. Ook ware het welligt beter, het Magnesiemetaal, hetwelk davy tot deszelfs metaaltoestand schijnt te hebben gebragt, en het Kieselmetaal, door denzelfden davy en anderen mede afgescheiden van zuurstof bekomen, uit de eerste afdeeling weg te laten en bij de tweede te voegen. Het Nickel behoorde ook in de vijfde klasse te staan, daar proust bevonden heeft, dat het protoxydum van dit metaal bij eene hevige warmte weder gedesoxygeneerd wordt, en dit is het karakter der vijfde afdeeling.
Synoptische Tafelen zijn van eene erkende nuttigheid in alle historische wetenschappen, niet zoo zeer om zich daaruit de wetenschap aan te leeren, maar om zich het reeds aangeleerde spoedig en met orde te herinneren. Ook heeft het in de Chemie aan zulke Tafels niet ontbroken.

{==110==} {>>pagina-aanduiding<<}
Die van fourcroy zijn bekend, doch thans niet meer toereikende. Wij hopen dus, dat de ongenoemde Schrijver moge voortgaan met deze Tafelen voor den ganschen omvang der Scheikunde, opdat ons land hierin het loffelijk voorbeeld volge van onze naburen. Tot deze onderneming, en tot alle andere pogingen, om kennis onder zijne landgenooten te verspreiden, wenschen wij den onbekenden Schrijver voortdurenden lust.





Reizen in Egypte en Nubië, door G. Belzoni. Uit het Fransch vertaald. IIIde Deel. Met eene Kaart van den loop des Nijls. Te Groningen, bij W. Wouters. 1823. In gr. 8vo. VIII en 316 Bl. f 3-50.

Zoo is dan het uitmuntend werk van den beroemden reiziger belzoni volledig in onze taal! Wij hebben nu iedere der drie reizen in zoo vele deelen afzonderlijk. Deze inrigting is beter in de vertaling, dan in het oorspronkelijke, waarin het geheele werk in twee deelen vervat is. Ook heeft de vertaler zeer wèl gedaan, met de aanteekeningen niet achteraan, zoo als in de Fransche uitgaaf, maar overal onder aan de bladzijden te plaatsen, alwaar zij behoorden.
Wij hebben dit deel met uitstekend genoegen gelezen, en de vlijt, de opmerkzaamheid, de naauwkeurigheid, de voorzigtigheid, en vooral den moed tevens en de onverschrokkenheid des reizigers gedurig bewonderd. Zijn geheel en nu volledig werk, en bijzonder dit derde deel, bevat een aantal zaken van het grootste belang voor de aardrijkskunde, de oudheidkunde, en, onder anderen ook, voor de menschkunde. Wij mogen niet twijfelen, of hetzelve zal door velen met graagte en nut gelezen worden. De stijl is, met eene behagelijke en ongekunstelde eenvoudigheid, die overal de grootste waarheidsliefde ademt, somtijds schilderachtig, zoo als bij de beschrijving van een' buitengewonen en in meer dan één opzigt rampvollen aanwas des Nijls, welke, zoo als de Schrijver bl. 29 zeer eigenaardig zegt, zoodanig was, dat niets ter wereld ons misschien een zoo goed denkbeeld

{==111==} {>>pagina-aanduiding<<}
van den Zondvloed geven kan, als de vallei des Nijls, zoo als hij en zijne reisgenooten dezelve thans voor oogen hadden. Ook heeft ons bijzonder getroffen zijne beschrijving van de dorheid der woestijnen en van de groote waarde des waters voor den reiziger in dezelve, bl. 92 en volgg. Van deszelfs onpartijdige waarheidsliefde getuigt, onder anderen, des bekenden reizigers bruce's verdediging, bl. 71 en 72: In het algemeen mag men rekenen, dat alles, wat men gezegd heeft, om dezen reiziger het vertrouwen te doen verliezen, alleen voortkomt uit de afgunst van andere reizigers, welke niet zoo veel, als hij, gezien hebben, of uit de vooringenomenheid van lieden, die genegen zijn, de waarheid te ontkennen van alle verhalen, welke niet overeenkomen met hunne gebrekkige kundigheden.
Hetgeen dit deel een bijzonder belang bijzet, is het bijvoegsel, of aanmerkingen en waarnemingen, getrokken uit het dagverhaal van Mevrouw belzoni, bl. 235 tot aan het einde. Zij had, namelijk, zoo veel hooren spreken van de Turken en Arabieren, dat zij begeerig was, de zeden der vrouwen van deze volken te leeren kennen. Deze zucht nu, die haar, als reisgenoote haars mans, bezielde, kenmerkt al aanstonds eene vrouw van geen' alledaagschen stempel, en van eenen, voor hare sekse, buitengewonen moed. Als zoodanige komt zij ook voor in hetgeen van hare aanteekeningen is uitgegeven; en men kan, naar alle waarheid, zeggen, dat hare inborst zeer veel overeenkomst had met die van haren echtgenoot. Dit gedeelte bevelen wij vooral der schoone sekse ter lezing aan. Onze vrouwen zullen er uit zien, hoe gelukkig zij zijn, in vergelijking der Oostersche en bijzonder Turksche vrouwen, die, in hare afzondering, veelal met minachting behandeld worden, en die, zoo als de Schrijfster het ondervond, zulk een gedrag van den kant der mannen verdienen. Zou dit echter niet voornamelijk het gevolg zijn van de onwaardige bejegening, welke haar de mannen van kindsbeen as doen ondergaan? - Dan, het is niet alleen met opzigt tot den toestand der Oostersche vrouwen,

{==112==} {>>pagina-aanduiding<<}
dat deze vrouwelijke aanmerkingen belangrijk zijn. Zij zijn het ook in andere opzigten. Zoo lezen wij b.v. over de Bijbelverspreiding in Egypte: Wil men het lezen van de overzetting des Bijbels inderdaad nuttig doen worden, zoo behoorde men eerst scholen op te rigten, gelijk in Indië, ten einde eene geheele hervorming in zeden en begrippen te bewerken. Van het moeijelijke der Bijbelverspreiding in Egypte spreekt ook belzoni, bl. 154.




Magazijn voor Wetenschappen, Kunsten en Letteren, behelzende: I. Wijsbegeerte des Levens. II. Geschiedenis. III. Aardrijks- en Volkenkunde. IV. Fraaije Letteren en Mengelwerk. Verzameld door N.G. van Kampen. Iste en IIde Deel, en IIIden Deels 1ste Stuk. Te Amsterdam, bij P. Meijer Warnars. 1822-23. In gr. 8vo. f 10-25.

Het Algemeen, Nieuw Algemeen en Vaderlandsch Magazijn van Wetenschap, Kunst en Smaak, hetwelk onafgebroken van 1785 tot 1812 heeft bestaan, is de verzamelaar bewogen, met eenige verandering der rubrieken, weêr voort te zetten. Dit, en wat de hooggeachte man verder omtrent deze verandering enz. zegt, is bij ondervinding reeds gebleken, daar nu al verscheidene stukken, meer dan twee deelen uitmakende, het licht zien. Het zou te veel van ons gevergd zijn, om daarvan telkens verslag te doen, en iedere verhandeling of bijdrage afzonderlijk te beoordeelen. Misschien ware zulks ook menigen schrijver niet aangenaam geweest, daar toch het plaatsen van een opstel in eenig mengelwerk nimmer met eene afzonderlijke en opzettelijke uitgave gelijk gesteld is geworden, en het monsteren zoo veler voortbrengsels van onderscheidene schrijvers vooral zijne zwarigheden heeft. Het werk in het algemeen, het Magazijn, hiermede hebben wij te doen, en daarvan moest natuurlijk een goed gedeelte het licht zien, eer wij over de algemeene en duurzame waarde eenig oordeel konden vellen.

{==113==} {>>pagina-aanduiding<<}

Het is waar, de goede uitslag der vroegere, deels genoemde, ondernemingen, en de naam des mans, die zich thans aan het hoofd heeft gesteld, deed iets degelijks verwachten. Maar, er had toch een stilstand van verscheidene jaren plaats gehad; het aantal Maandwerken, die allerlei opnemen, was vermeerderd, en Prof. tydeman ging met zijne Mnemosyne voort. Er was alzoo grond, om aan de gepastheid der hernieuwing te twijfelen; en beter van de gansche zaak geene melding gemaakt, dan met de ouden van dagen geweend over den tweeden tempel. Nu bestaat die vrees bij ons niet meer. De manier der uitgave bij kleine stukken, de verdeeling der stof in bepaalde rubrieken, de meerdere schifting (naar het ons voorkomt) onderscheiden het werkje niet ongunstig van de Leydsche verzameling. En, voor zoo verre wij ons inzonderheid het laatste gedeelte des Vaderlandschen Magazijns herinneren, behoeft het daarvoor althans in algemeene waarde niet te wijken. Onze eigene letterkunde is in niets zoo rijk, als in verhandelingen of redevoeringen, oorspronkelijk tot de voordragt in onderscheidene Maatschappijen bestemd, en de vermenigvuldiging der gelegenheden, om dezelve voor de geheugenis te bewaren, wordt niet ligt te groot; terwijl dit werk zekerlijk in zoo verre boven andere geschikt is tot dusdanig doel, als de geringere omslag, en vooral de verdeeling, het gemakkelijker voor den liefhebber maakt, om spoedig na te slaan en te vinden, wat hij wenscht. Doch dit bepaalde oogmerk der bewaring, tot duurzaam gebruik, maakt, naar ons oordeel, eene bijzondere kieschheid tot 's verzamelaars pligt; terwijl andere tijdschriften, om allerlei reden gelezen, en, binnen het bestek van weinige dagen of weken, door duizende handen gaande, ook het lossere, dat slechts voor het oogenblik genoegen doet en waarschijnlijk nut sticht, gerustelijk kunnen opnemen. Daarom zouden wij, bij voorbeeld, redevoeringen of verzen, bij de eene of andere min belangrijke
gelegenheid uitgesproken, slechts dan plaatsen, wanneer zij of eenig nieuw denkbeeld gelukkig ontwikkelden of allerbijzonderst uitmuntten. Zekerlijk

{==114==} {>>pagina-aanduiding<<}
moet altijd voor het aangename worden gezorgd, gelijk de natuur bloemen en vruchten geeft; maar in een magazijn slaat men toch altijd eer de laatste dan de eerste op, van welker geur zoo ligt het beste vervliegt.
Wij hebben reeds te kennen gegeven, dat wij geene monstering van alles zullen aanstellen. Wanneer wij zeggen, dat van lennep, siegenbeek, van hall, westerbaen, de vries en een aantal anderen van meerdere of mindere bekendheid en roem, als ook dezulken, die dezelfde hoogachting verdienen en zekerlijk eenmaal zullen bereiken, hamaker, van limburg brouwer, geel, boxman, van der hoeven (één van het waardig drietal), hunne medewerking niet hebben ontzegd, ja dat ook w. de clercq en (zoo als van zelve spreekt) van kampen vlijtig het hunne bijdragen, bijdragen, dan zal niet ligt iemand twijfelen aan de voortreffelijkheid van het geheel. De historische afdeeling is inzonderheid rijk. De clercq's snel, maar veel bevattend overzigt van de Grieken der nieuwere Geschiedenis, hoewel wat donker geschetst, getuigt van zeldzame kunde; Do. muller's laatste strijd van het Christendom verdient onzen ruimen dank; Pr. moll's delambre is een staal van keurigheid bij naauwkeurige wetenschap. Ook in het vak der fraaije letteren is veel uitstekend fraais. De aardrijks- en volkenkennis, meest van den verzamelaar, is hoogstgewigtig. In één woord, men mag overal zeer voldaan zijn, en er is weinig of niets, waarvan men zegt: ‘dit kon wel gemist worden.’ Echter houden wij kortere opstellen en kleine dichtstukjes, voor eene verzameling als deze, zal zij zich eenigzins onderscheiden van zoo vele dergelijke, minder geschikt.
Tot een besluit van ons aanprijzend overzigt sta hier een deel van de allerlaatste bijdrage, van het vers, namelijk, door onzen reeds genoemden en meer en meer beroemden Improvisator, aan den Heer john bowring, uitgever eener bloemlezing uit Nederlandsche Dichters te Londen:

{==115==} {>>pagina-aanduiding<<}


Ja, verscheiden zijn de volkren, 
Die de kreits der aard bevat: 
Maar zij knielen voor één Godheid; 
Zij waarderen éénen schat. 
 
't Is die schat, dien ons de Dichtkunst 
In bezielde toonen biedt, 
't Zij zich in den Psalm van 't Oosten 
Haar verrukking overgiet; 
 
't Zij ze in 't Lied van Gods Profeten 
Tolk der grootsche toekomst wordt, 
Of in Hella's melodijen 
't Lagchend beeld der schoonheid stort. 
 
't Zij ze Flaccus lier doet klinken 
Voor het blij gevoel der vreugd, 
Of ons Tasso's zang doet hooren, 
't Lied der wellust en der jeugd. 
 
't Zij de bardenschaar van 't Noorden 
Pal in 't uur des strijds blijft staan, 
Of we in Milton's dichttafreelen 
't Paradijs zien opengaan. 
 
Allen werd een vonk gegeven 
Van dat boezemsmeltend vuur, 
Dat een hooger glans doet schittren 
In den doolhof der natuur. 
 
Ieder volk vertoont die spranken, 
Die de God des Hemels schenkt, 
Als de poëzij zich uitstort 
En tot hooger leven wenkt. 
 
Heil dan, wie de schatten zamelt, 
Mild bij volk op volk verspreid, 
En tot offers in één tempel 
Al die gaven voorbereidt. 
 
Ja, als van de rei der talen 
't Stofkleed langzaam nederzinkt, 
En één geest door al die hulsels 
Met meer klaarheid henen blinkt. 
 
Dan zijn alle menschen broeders, 
Broeders - kindren van één God, 
Broeders, in zijn Zoon vereenigd 
En bestemd tot hooger lot. 


{==116==} {>>pagina-aanduiding<<}


Matthias Jorissen, in den gelukkigen avond zijns levens: benevens eenige van 's mans nagelatene schriften. Uitgegeven door Johann Arnold Momm. Iste Stuk. In 's Gravenhage, bij de Wed. J. Allart en Comp. 1823. In gr. 8vo. 268 Bl. f 2-20.

Onder de Leeraren der Hervormde Gemeente was de waardige jorissen met lof bekend, en genoot algemeene hoogachting. Hij was een godvruchtig man, die zijn geloof beleefde met gemoedelijke trouw, stichtte door leer en voorbeeld zeer veel goeds, en zijn aandenken zal nog lang in zegening blijven. Dat hij met bedaarden moed, stille onderwerping, en in de geruste verwachting van het eeuwige leven, vrolijk gestorven is, zal niemand bevreemden; en men zal hier met genoegen zien, hoe hij, onder de aanhoudende liefdeblijken zijner beminde echtgenoote en waardige kinderen, in goeden ouderdom kalm den geest gaf.
De Heer momm, die huisvriend en zoo wat handlanger in het sterfhuis schijnt geweest te zijn, en die den grijsaard innerlijk hoogachtte, beschrijft dit afsterven uitvoerig genoeg; en het kan niet anders, of zijn boekje was het groot aantal der vrienden en bekenden van Vader jorissen welkom; dit zal ook wel het geval zijn met het tweede stukje, waarin ons eenige brieven en fragmenten van de eigene hand des overledenen worden beloofd.
Meer zouden wij van dit boekje niet zeggen, hetwelk alleen voor 's mans bekenden en vrienden belangrijk is, en zijne koopers in genoegzaam aantal wel vinden zal, indien de hoogachting voor den waardigen jorissen ons niet tot de volgende aanmerking drong, opdat 's mans karakter geen' aanstoot lijde bij de zoodanigen, aan wien hij minder bekend was.
De brave, kundige en schrandere jorissen had zijne eigene wijze van zien en zich uit te drukken, welke wel eens den schijn had van aanmatiging. Zijne dikwijls zeer

{==117==} {>>pagina-aanduiding<<}
naïve uitdrukkingen schenen wel eens gewaagd en stout. Wanneer men den anders waarlijk edelmoedigen Godgeleerde en verdraagzamen Christen niet kende, stuitte dit. Maar die hem kenden, gaven hem gaarne deze zijne eigenheden toe. Jorissen zeide dikwijls hetgeen hij zelf gevoelde en begreep, (immers dit hopen wij) ofschoon hij het anderen niet helder maken kon; en deze zijne gevoelens sprak hij uit, als waren het axiomata. Daarbij gevoelde dan de Heer momm eenen nadruk en kracht van woorden, die hem verbaasden. Nu tracht hij dan, hetgeen in de ziel van jorissen lag, op te helderen. Die ophelderingen laten wij gelden, wat zij gelden kunnen; en het is ons om het even, of hij jorissen al dan niet begrepen hebbe. Intusschen heeft dit bij momm, die alles, wat jorissen dacht of sprak, voor een Evangelie houdt, toch invloed op zijne beoordeeling van andere Predikanten, die, zij mogen al als jorissen denken, echter voor zich geen behagen vonden in jorissen's wijze van spreken, en, bij al het schijnbaar naïve eenvoudige, echter dikwijls donkere taal. Eenige Predikanten, die den braven Vader jorissen liefhadden en hoogachtten, hebben hem op zijn sterfbed bezocht. Momm heest hunne gesprekken opgeteekend, zoo als hij die opnam. Ware dit vooruitgezien, gezegde Predikanten hadden den man of niet bezocht, of hem anders geantwoord, indien hij namelijk hen alzoo toegesproken had. Doch dit laatste moeten wij betwijfelen. Noch de hier medegedeelde lof, noch de berisping wordt, indien wij wèl onderrigt zijn, erkend; en wij kenden den braven grijsaard te wèl, om niet volkomen overtuigd te zijn, dat hij onmogelijk op zijn doodbed iets kan gezegd hebben, hetwelk strekking had, om den dienst verdacht te maken van waardige
Ambtsbroederen. In diervoege althans zeide jorissen het zeker niet. De Heer momm had beter gedaan, in den geest des overledenen, de Gemeente op te wekken, die waardige mannen om huns werks wille hoog te achten. En de Haagsche Gemeente kan, dunkt ons, uit de hier opgegevene gesprekken eeniglijk zien, wat de Heer momm, maar geenszins, wat de nu zalige jorissen, in hare Leeraren te prijzen of te berispen vond. - Uit hoogachting voor den overledenen, den steller dezes ook en sinds jaren bekend, veroorloven wij ons deze aanmerking; en wij meenen, dat de schim van den waardigen man zich, ten dezen vooral, aan momm's boekje, zoo het hem bekend ware, ergeren zou.





{==118==} {>>pagina-aanduiding<<}

Gemeenzame Brieven, ontworpen met een zedelijk doel, als bijdragen ter vorming van het hart onzer afwezige kinderen naar de leer van het Evangelie. Door J. van Eyk. (Voor rekening van den Autheur.) Te 's Gravenhage, bij W.K. Mandemaker. 1822. In gr. 8vo. 304 Bl. f 2-40.

Het werk voorhanden is eene aangename proeve, dat het schrijven van ouders aan kinderen, ook in eenen godsdienstigen geest, in onze zoo bitter gehavende Eeuw, nog niet geheel in onbruik is; en wij gelooven gaarne, dat zoodanige brieven den kinderen welkom zijn, en dat zij dan den goeden ouden vader zich levendig zóó voorftellen, als hij voor zijne kinderen werkzaam aan de schrijftafel zit. Wij gelooven tevens wel, dat er vrij betere brieven op deze wijze geschreven worden, als die, welke thans voor ous liggen; evenwel, ongevallig waren dezelve den kinderen zeker niet; althans één moet vooral welkom geweest zijn, waarvan dit de aanvang was: ‘Kinderen! Hiernevens bekomt gij uw slagtbeest, voor den aanstaanden wintertijd, als bijdrage ter voorziening in de behoefte van een huisgezin, wiens (welks) zorg zich reeds voor tien menschen moet uitstrekken; laat het dier, dat voor hetzelve zijn bloed zal storten, en zijn vleesch tot voedsel geven, met het zachte weder nog eene wijl in het land dierlijken wellust’ [het beestje zal toch wel geen Stier geweest zijn?] ‘smaken, althans zoo lang de lichtende nachtvorstin haren zachten invloed over de velden spreidt.’ Voor het overige dragen zij bewijs van de liefderijke belangstelling van den grijzen van eyk in het tijdelijk en eeuwig welzijn zijner kinderen. Eenen goeden briefstijl hebben wij echter in alle, zonder uitzondering, gemist; over 't geheel is dezelve te wijdloopig, en doorgaans voor ons duister genoeg, vooral ook wegens den schrikkelijk langen periodenbouw. B.v. ‘O mijne kinderen! welk een heil, welk een zegen!’ [Jezus Hemelvaart] ‘ja, hij is het onderpand onzer hemelsche erfenis, zoo onze harten zich maar met hem vereenigen, zoo wij alles bij hem zoeken, wat wij eens tot hemelsche zaligheid zullen noodig hebben; dan, dan zal de slooping van onze aardsche hut eerst een begin zijn van het ware leven;
aardsche grootheid, die voor eene wijle schittert, ach! zij wordt met stof bedekt, en

{==119==} {>>pagina-aanduiding<<}
wie onderscheidt die hand vol stofs dan van dat van den hutbewoner? En zoo het leven van den Vorst niet een leven was in den geest van Jezus Christus, wat zal dan het sterven zijn, het leven van den Christen, het leven des geloofs; ziet in de heerlijkheid van zijnen Heer, zijne erfenis, den waren aanvang van een leven, als met de tegenwoordigheid van den redder zijner ziele, in verband zal staan, die gezegd heeft: “daar ik ben zal ook mijn dienaar zijn,” enz.
De versjes, hier en daar ingevlochten, dragen, voor zoo ver het ipse fecit's zijn, het bewijs, dat de Heer van eyk in waarheid zeggen kon, dat het hem niet vergund is den Parnassus te bestijgen, maar slechts aan deszelfs voet wat op te dreunen. - Moge de brave man nog lang zich met het schrijven aan zijne kinderen vermaken, en zijne welgemeende lessen en opwekkingen voor dezelve nuttig zijn! Zij zijn den goeden oude gewoon, en de liefde is gemakkelijk voldaan; maar die den man heeft aangeraden, deze brieven het publiek aan te bieden, deed eene dwaasheid; zij zullen den smaak in het lezen van romantische vruchten, geteeld op vreemden bodem, en die de sluimerende driften opwekken, gewis weinig afbreuk doen. Wij gelooven gaarne, de Schrijver ontving ook zijn talent; maar dat ééne talent (hij loopt er zelf niet hoog mede) is het talent van voor het publiek te schrijven niet.





De Heldendood van Michiel Adriaanszoon de Ruiter. Door Hendrik Harmen Klijn. Te Amsterdam, bij J. van der Hey en Zoon. 1823. In gr. 8vo. XVI en 54 Bl. f 1-50.

Alvorens tot de beoordeeling van het Dichtstuk over te gaan, moeten wij een woord spreken over den Brief des Heeren kemper, in de Voorrede afgedrukt. Het is niet noodig, den lof der wijsheid te herhalen, die in denzelven doorstraalt. Recensent erkent, zijne eigene denkbeelden ten aanzien der ongepastheid, om oude staatkundige twisten, uit den aard der omstandigheden des tijds voortgesproten, en met de voormalige Republiek der zeven Gewesten tot het veld der bloote Geschiedenis verwezen, slechts meer verhelderd en bevestigd te hebben wedergevonden. De oppervlakkige lezer zou, ja, wel kunnen vragen: hoe komt het dan, dat

{==120==} {>>pagina-aanduiding<<}
niet geheel Holland (later) tot de zoogenaamd patriottische, en de overige gewesten, bijzonder Vriesland en Utrecht, tot de prinsgezinde partij behoorden? Doch kemper geeft slechts den eersten grond aan; terwijl de weetgierige de verdere ontwikkeling der bedoelde twisten, onder anderen, in stuart's Inleiding tot zijne Vaderlandsche Geschiedenis kan vermeld vinden. Alleen gelooven wij, dat zijn Ed. minder ontevreden zou geweest zijn over den toon, waarin zekere stukken van een jong Dichter door de meeste tijdschriften zijn beoordeeld, indien hij toen reeds al de partij-woede van deze en andere bestrijders van den Geest onzer Eeuw hadde gekend. Wij althans houden ons, bij het verslag van 's mans vroegste dichtwerk, geenszins schuldig aan eenig verwijt; schoon zeker dat gemis van alle verbeterlijkheid, hetwelk slechts de verzenen tegen de prikkels slaat, de pen in het vervolg meerder scherpte. Of zou kemper tot die velen kunnen behooren, die, in weerwil der verschrikkelijke uitersten van bilderdijk c.s., nog altijd zoo teêrhartig blijven, ten aanzien van elk hard woord, aan deze..ja! razende schreeuwers toegevoegd?
Doch, komen wij tot onze voorname taak, en wel, om den overgang gemakkelijk te maken, door de overschrijving van dat slot, welk tot bovengemelden Brief aanleiding gaf:

Ja, rust, rust allen zacht! gij Helden! die uw leven, 
U zelv' aan 't Vaderland, ten offer hebt gegeven! 
Gij, eerste Willem! groot als redder, vorst, en Held! 
Gij, Maurits! gij, De Groot! De Witten! Barneveld! 
Gij, Fredrik Hendrik! derde Willem! Tromp! De Ruiter! 
Gij, elk naar 't volksgeluk een grootsche spoorontsluiter! 
Rust zacht! hoe ook verdeeld in middel en gevoel: 
Één waart ge in trouw en moed, één waart ge in wensch en doel. 
Rust zacht! het nageslacht erkent en roemt uw waarde! 
Vereenigd, sluimert gij in de eigen dierbare aarde: 
Vereenigd?... Ja, vereend staat ge allen voor Gods troon, 
En kent geen scheiding meer, en smaakt een heerlijk loon: 
Daar ziet gij 't dwaze van dat rust en heil verkwisten! 
Daar scheurt het nietig rag, der menschelijke twisten! 
Daar juicht ge om 't volksgeluk, aan 't Vaderland verleend, 
En om den broederband die allen thans vereent; 
En smeekt genâ voor hen, wier zinloos onderwinden 
Weêr opdelft de oude veete, en dreigt dien knoop te ontbinden: 

{==121==} {>>pagina-aanduiding<<}

Daar smeekt ge om duurzaamheid van dezen heilgen band!... En de Almagt hoort die bede, - en zegent Nederland. 

Dus eindigt het Dichtstuk, dat eerst in gedrongene trekken het gansche bedrijfvolle leven van den grooten Admiraal schetst, en dan zijnen laatsten zeeslag en dood zeer uitvoerig behandelt. Na het veelvuldige en voortreffelijke, omtrent de ruiter reeds gedicht, vroeg reeds door vondel, later inzonderheid door feith, (welke namen!) komt het ons voor, een zeer gelukkige greep van klijn geweest te zijn, (zijne voornaamste bedrijven waren mede reeds door loots, tollens enz. bezongen) juist zijn laatste bedrijf, zijn heldhaftig sneuvelen, ter stoffe te verkiezen. Ook heeft de Dichter deze taak niet alleen zeer gelukkig, maar daarenboven op zulk eene wijze volvoerd, dat hij mogt sluiten, gelijk hij gedaan heeft: immers, wie weet niet, hoe er gemompeld is, wat de ruiter zelf van de zwakheid der toegevoegde vloot dacht, en met welk eene zwaarmoedigheid de ervaren grijsaard dezen togt te gemoet ging; maar van dit alles bijna geen woord bij klijn. Wij hebben, in het bijzonder, ook den Dichter moeten toejuichen, wegens zijne oplettende beoefening der geschiedenis van zijn onderwerp, van welke zelfs belangrijke bijgevoegde Noten getuigenis dragen, en wegens de eigenaardigheid der beschrijving van allerlei zaken, tot het zeewezen betrekkelijk, met naam en termen, wier kennis men bij den Amsterdamschen koopman naauwelijks zou durven vooronderstellen. Velerlei zijn bovendien de bevallige tafereelen, deels uit de geschiedenis ontleend, en door verziering uitgebreid, met welke klijn zijn stuk heeft doorzaaid. Ten voorbeeld strekke de verjaring van den grijzen held, door het scheepsvolk, met vlaggen en allerlei sieraad, kort vóór zijn glorierijk uiteinde; om van het nachtgezigt op den IJstroom, (waaromtrent wij evenwel nog al eene enkele aanmerking zouden hebben) en vooral ook 's mans verblijf onder zijne kinderen en
kleinkinderen, zoo natuurlijk, waar en aandoenlijk geschilderd, niet te spreken. Neen, men kan het niet ontkennen, de Heer klijn bezit een rijk vernuft, een warm vaderlandsch hart, en eenen uitnemenden eerbied voor alwat goed en edel is: zijne tafereelen zijn even rein als ruim gestoffeerd.
Dit echter mag ons niet beletten, ook daarvoor uit te komen, dat ons des verdienstelijken mans verzen, met name

{==122==} {>>pagina-aanduiding<<}
zijne Alexandrijnen, niet altijd even zoo volkomen behagen. Er behoort gewis eene groote geoefendheid toe, om in zulk een uitgebreid, historisch stuk, als dit en dergelijke, nooit iets anders, meer of minders te zeggen, dan men bedoelt; nog grooter, om daarbij immer eene natuurlijke en taalkundige woordvoeging te behouden; verder, welluidendheid, en, waar het pas geeft, afwisseling en schikking van den toon naar de zaken, te doen hooren. Ja, eenigermate blijft dit alles, te zamen genomen, misschien wel altijd een ideaal, waartoe deze meer, die minder, en slechts somtijds een enkele volkomen nadert. Doch deze poging, dit gedeeltelijke, moet ten minste alomme duidelijk blijken; en een stuk in verzen, in beelden, in leenspreuken zelfs, met warmte zaamgesteld, is nog niet, wat de poëzij vordert.
Wij zullen thans eenige uitdrukkingen aanstippen, die de proef van den goeden smaak niet volkomen schijnen te kunnen doorstaan.
Dat hem der Denen vorst klonk aan een gouden keten, zou ons doen denken, dat hij hem door omkooping tot stilzitten had genoopt, zoo wij niet wisten, dat eene wezenlijke gouden keten, tot eer en beloonlng, aan hem geschonken was.

Daar, zoo in 't krijgsgewoel, hij rust zocht of icts las, 
Gods heilig Bijbelwoord, zijn steun, zijn toevlugt was. 

Om nu niet te zeggen, dat de ruiter niet bijbellas, als er te werken, te vechten viel, in het krijgsgewoel, zoo komt ons dit: iets las, al te gemeenzaam voor.

De dolle strijd, om zijn of niet zijn, was voldongen. 

Waarom dol? Dit schijnt trouwens een geliefkoosd woord van den Heer klijn. Is het dan zoo dol, voor zijn bestaan, voor leven en vrijheid te strijden?

Het eigen Frankrijk werpt, na 't woedde in 't schoon Germanje, 
Zich als een stortvloed op het afgestreden Spanje. 

Dit na 't woedde schijnt ons noch klaar noch waardig genoeg. Na 't woên is misschien wel veranderd, om de n n n te ontgaan; en dan valt men zoo ligt van Scylla op Charybdis.

- - - - weet het Spaansche zog te winnen. 


{==123==} {>>pagina-aanduiding<<}

Zog komt meermalen bij klijn in dezen zin voor. Of het taalkundig juist zij, beslissen wij niet; doch de meer gewone zin is zeker die van aantrekking, of het vermogen daartoe, van een vooropzeilend, ten aanzien van een volgend schip.

Zóó toeft hij 's lands bevel; - het komt, hij peinst, besluit, 
En loopt tot Spanjes hulp weer Napels haven uit: 
Zijn wit staat vast, hij wil d' ontvlugten vijand zoeken, 
Of waar de list hem zweept, hem in zijn list verkloeken; 
Vergeefs! die vreest 's lands magt, en 't wanklen van de kans. 

's Lands bevel gebood hem, meenen wij, den vijand geene rust te laten. De list wordt niet eigenaardig gezegd iemand te zweepen. Die vreest, luidt niet fraai; en wie verloren heeft, behoeft voor 't wanklen van de kans wel niet te vreezen.

Men kampt als razend, en, alsof 't zijn kracht benam! 

op wien slaat dit laatste? waarschijnlijk op:

De vijand deinst verbaasd, en schijnt iets ergs te duchten; 

doch zeer helder en gepast is dit alles niet.

't Zwijgt alles nog als 't graf, geen zucht zelfs doet zich hooren; 
Maar naauw blijft de adem in den digten gorgel smoren, 
Of al wat hem omringt, en op zijn liefde trotsch, 
Barst in een luid geschrei, in bitter jamren los. 

Wij meenden eerst, op het (;) geen acht gevende, dat men zweeg, maar naauw den nokkenden adem kon inhouden; doch de tweede regel slaat op den stervenden, en nu hebben wij maar alleen aan te merken, dat taalkunde bij trotsch volstrekt het woordje is vordert.

't Roept al, - op 's vijands wenk, die de overgaafeischt, - uit: 

is een zeer harde regel, gelijk wij buitendien moeten waarschuwen tegen hortende t t's.
Zietdaar eenige aanmerkingen, onder het lezen door een vouwtje gekenmerkt. Het zijn vlekjes, die wel op een over t geheel mannelijk gelaat, dat meer kracht dan blanke effen-
{==124==} {>>pagina-aanduiding<<}
heid teekent, niet zeer hinderen, maar die de kritiek toch behoort aan te wijzen. Wanneer men alles prijst en elk even zeer bewierookt, dan verliest de openbare beoordeeling niet alleen haar nut, maar ook de lof hare waarde. Wij besluiten daarenboven ons verslag met de opregte betuiging, dat het stuk ons uitnemend veel genoegen gaf, en dat de schoone bloei alleen onzer tegenwoordige Dichtkunst, bij eenige gebreken, die haar nog aankleven, ons zoo stout en zoo naauwziende maakte.





Lofrede op Hiddeheeremiet, in leven Secretaris der Maatschappij: Felix Meritis, uitgesproken op den 11 October 1821 te Amsterdam in genoemde Maatschappij, door zijnen Mede-Secretaris Jan Hendrik Trieper, Jun. Te Amsterdam, bij M. Westerman. 1823. In gr. 8vo. 38 Bl. f 2-60.

Deze Rede prijst zich aan door eenvoudigheid. Na eene gepaste inleiding geeft zij het verhaal van den levensloop eens mans, die in zijne openbare betrekking een voorbeeld was van ijver, trouw, naauwgezette eerlijkheid en minzaamheid, en dat gedurende 37 jaren, en in een tijdvak, waarin zoo vele staatkundige wisselingen hebben plaats gehad. ‘O, spiegelen zij zich aan dezen braven, zoo vele Ambtenaren, onverschillig welken Heer zij ook dienen, die den Ingezetenen alle mogelijke hindernissen in den weg leggen, die de formaliteiten verzwaren, inlichting weigeren te geven, opdat men bij hen ter markt kome, en voor geld koope, dat zij ambtshalve verpligt zijn te geven waarvoor zij door land of stad, wat zeg ik? door ieder burger, die lot en schot gewillig opbrengt, worden betaald!’ In het tweede, kortere deel wordt de man als vurig beminnaar van wetenschappen en kunsten beschouwd, waarin zijne verdiensten bij de stichting van het gebouw der Maatschappij, in welke deze Redevoering gehouden werd, en bij het aanwerven van leden, vooral ook worden aangestipt. Aan 's mans karakter, als mensch en menschenvriend, geschiedt ten slotte nog regt; met eenen wenk echter, dat ieder mensch toch ook wel zijn zwak heeft. - Wij twijfelen geenszins, of deze Rede werd met goedkeuring aangehoord, en de uitgave zal vooral aangename herinneringen geven aan allen, die in per-
{==125==} {>>pagina-aanduiding<<}
soonlijke aanraking waren met den man, en ooggetuigen van zijne hier geroemde verdienste. Mogt de een of ander de bedenking hebben, dat de eigenlijke Lofrede eenen hoogeren toon vordert, dan hier gevoerd wordt, zoo verontschuldige zich de Heer trieper met het karakter en de betrekkingen van het voorwerp zijner Rede, als welke, hoe verdienstelijk in meer dan één opzigt, geene hooge vlugt medebragten, ten zij de Redenaar zich aan hoogdravende gezwollenheid overgave. - Het afbeeldsel van den overledenen versiert dit boekje.

Belangrijk woord aan het letterlievend Publiek, ten bewijze dat men geen onbepaald vertrouwen in Recensiën stellen kan. Te Rotterdam, bij N. Cornel en J. Pippijn. 1823. In gr. 8vo. 47 Bl. f :-40.

Bij onze niet ongunstige aanmelding des Eijerkoeks van den Heer n. van der hulst, M.D., verzochten wij zijn Ed., zekere daar voorkomende som nog eens te herzien; meenende hem vooralsnog als Rekenmeester niet te durven aanprijzen. Zijn Ed. is wel zoo goed geweest, aan ons verzoek te voldoen; en nu blijkt het, dat de fout aan ons is, daar zijn Ed. 1/10 cent schreef, waar wij ½ lazen. Of ons exemplaar wat onduidelijk was, of hoe het bijgekomen is, weten wij niet; wij bekennen onze vergissing, en het rekenkundig talent van den Heer van der hulst is alzoo boven onze berisping. Dat ons doel zou geweest zijn, den man verdacht te maken, alsof hij geen recept schrijven kon, ontkennen wij grootelijks. Wij dachten, dat het eene eenvoudige vergissing was; en dit gaf ons aanleiding tot eene, zoo wij meenden, onschuldige aardigheid. Ten betooge van de door niemand betwijfelde waarheid, op den titel gemeld, schreef de Heer van der hulst nu de voor ons liggende 47 bladzijden, aan welke wij goeden aftrek wenschen. Maar, indien de man, in zijne qualiteit van Med. Doct., altijd zulke leelijke drankjes voorschrijft, als hij hier, als Schrijver, zonder noodzaak toedient, durven wij hem, in beiderlei opzigt, geen' grooten opgang spellen.







{==126==} {>>pagina-aanduiding<<}

Aan den Heer Mr. W. Bilderdijk.

Mijnheer bilderdijk!

Ons Publiek, dat u, sedert zeer vele jaren, als een man van buitengemeene kundigheden en talenten, heeft leeren kennen, en u, als Neêrlands Puikdichter, aanhoudend heeft geroemd en bewonderd, heeft zich, in de jongstverloopene en tegenwoordige dagen, gelijk u menigvuldig gebleken is, ten uiterste verbaasd, zoo over vele magt- en wonderspreuken, als over vele stoute, en voor duizenden hoogst aanstootelijke en honende, aantijgingen en beschuldigingen, welke gij, tegen levenden en dooden, bij herhaling, zoo in uwe dichtstukken, als in uwe kleine prozaïsche geschriften, hebt ingevlochten. Menigen, die meenden ook niet geheel van gezond verstand en verkregene kundigheden ontbloot te zijn, die uwe begrippen met de hunne niet konden rijmen, en uwe stoute verzekeringen, zonder bewijs, niet konden toestemmen, hebben zich aan uwen hevigen en beleedigenden toon, zonder dat zij de aanleiding vernamen, welke u dien in de pen gaf, geërgerd, en ettelijken hebben u openlijk wedersproken. Hun getal vermeerdert dag aan dag, en de bitterheid van uw en hun geschrijf is zoodanig toegenomen, dat zij elken braven en gematigden bedroeft, en vurigst doet wenschen, dat, dewijl zij niet zien, dat er eenig goed uit voort kan komen, dezelve een einde neme. Zij hebben zich hartelijk verblijd, toen zij opmerkten, dat de genen, tegen welken gij, vóór weinige jaren, uwe eerste aanvallen gerigt hadt, en met welken gij voornamelijk twist scheent te zoeken, het stilzwijgen hielden; en zij hebben hen toegejuicht, toen zij verstonden, dat dit het gevolg was van opzettelijk voornemen en wijze maatregelen. Zij dachten toch, dat dit het geschiktste middel was, om het uitbarsten van eenen uitgebreiden en hatelijken krijg voor te komen; dewijl men doorgaans ziet, dat, als iemand tegen eenen anderen, verdiend of onverdiend, met harde woorden uitvaart, en deze zijne ziel in lijdzaamheid bezit en zwijgt, gene eindelijk ook fpoedig heeft
uitgeraasd, en tot rust wederkeert, als hij befpeurt, dat hij het tot geen wederzijdsch gekijf brengen kan. Doch het is gebleken, dat zij zich bedrogen hebben. Zij

{==127==} {>>pagina-aanduiding<<}
bedachten, namelijk, niet, dat gij, die, in zoo vele andere opzigten, een buitengemeen man zijt, het ook hier zijn zoudt, en dat gij, bij eenen eersten aanval het niet naar uwen zin krijgende, daarom uw doel niet zoudt opgeven, maar een' tweeden, derden, vierden aanval enz. doen zoudt, om hen, die gij u eenmaal in het hoofd gezet hadt uwe vijanden te zijn, of hadt voorgenomen het te maken, willig of onwillig, met u in twist te slepen. - Nu vleiden de vreedzamen zich wel, (en de uitkomst heeft hen niet bedrogen) dat de genen, welken gij te lijf wildet, hun karakter van wijzen zouden handhaven, en zich ten minste even standvastig zouden betoonen in hun opzet, om met u niet in het strijdperk te treden, als gij waart in dit te zoeken; en dit onderhield hunne hoop, dat het tot geen treffen komen zou. Doch ook hierin hebben zij zich, van eenen anderen kant, te leur gesteld gezien. Gij hebt, namelijk, (zeker omdat de eerste voorwerpen van uw misnoegen zich zoo roerloos hielden, en gij het er nu eenmaal op gezet hadt, om twist te willen hebben) zoo wild in 't ronde om u heen geschermd, dat gij ook anderen, in menigte, die niet dezelfde redenen hadden, om uw onbescheid onbeantwoord te laten, beleedigd hebt; en dezen hebben, in zoo ver, aan uw verlangen voldaan, dat gij nu, sedert lang, met hen in openbaren strijd zijt. Of het u nu, in denzelven, in alles naar wensch ga, en of gij niet veeleer wel wildet, dat gij het spel niet begonnen hadt, onderzoek ik niet; maar zeker is het, dat dit langs zoo meer de wensch van velen is geworden, wien het hoogst aangenaam zijn zou, dat deze hatelijkheden hoe eer zoo beter ophielden, en wien het jammerlijk deert, dat men zich daardoor dagelijks zoo ten toon stelt en zoo ver laat verrukken. Heeft men ooit, in zoo korten tijd, tegen iemand zoo veel en zoo velerlei geschrijf zien voor den dag komen, als tegen u? Heeft immer zoo groot een deel van het Publiek er zich meer, dan
nu, ten uwen koste, meê vermaakt? Heeft er immer iemand zoo veel van zijne openbare achting door verloren, als gij? Kan men, sedert lang, wel eenig dag- of week- of maandschrift in handen nemen, waarin gij niet gehekeld of befpot wordt? Verdriet u dit niet, daar het zoo velen verdriet, die er geen ander belang bij hebben, dan dat zij vrienden van den vrede zijn, en deszelfs verstoring betreuren? Dan zijt gij, ook in dit opzigt, een Zonderling, hoewel niet tot uwe eer; maar dan moet ik u toch

{==128==} {>>pagina-aanduiding<<}
vragen: hoe lang moet deze staat van oorlog duren? Gij kunt immers den twist niet enkel om den twist liefhebben: want dat kan alleen de geaardheid des Duivels zijn. Maar wat dan? Welk is uw oogmerk? Want een verstandig man doet niets zonder doel. Voor zoo veel men het uwe, uit uw dichten en schrijven, ramen kan, is het immers, sedert lang, gebleken, dat gij het, zelfs met behulp der handlangers, welken gij u hebt weten te verkrijgen, niet bereiken kunt. Of is het u nog niet duidelijk genoeg, dat gij te vergeefs arbeidt, om het Publiek te overtuigen, dat uwe wijze van zien en beoordeelen van zaken alleen de regte is, en dat alle anderen, aan welken men tot hiertoe zeer goede oogen toeschreef, mollen zijn? Waarlijk, dan kan dit niet zeer dienen, om te doen gelooven, dat uw gezigt van het beste is, en dan raad ik u, om het niet verder te bederven, door langer voort te schrijven. - Gevalt u echter die raad nog niet, dan zal het volgende u dien misschien meer aanprijzen. Uw voorname doel is blijkbaar, het daartoe te brengen, dat men met u in een' godgeleerden en staatkundigen twist zal treden, en men moet onderstellen, dat gij u daarom, van tijd tot tijd, al meer en meer verhit hebt, omdat gij daartoe niet naar uw genoegen komen kondt, en dat gij nog altijd blijft hopen, dat u dit gelukken zal. Maar ik heb de gegrondste reden, om te gelooven, dat gij u hierin nooit zult mogen verblijden. Want, wat een' godgeleerden twist betreft: die zou, ter voldoening aan uw verlangen, moeten loopen over de geschillen, welke voornamelijk het voorst der zeventiende eeuw, in ons vaderland, beroerd hebben, en door de Synode van Dordrecht beslist zijn. Maar nu bid ik u, waartoe zou daarover een nieuwe twist dienen? Deze geschillen zijn immers, door die achtbare en weleer zoo geëerbiedigde Kerkvergadering, beslist. Wel nu! wees met die beslissing tevreden. Gij zult
(ik verzeker het u) niet ligt eene nieuwe, even gewigtige, en door u goedgekeurde, verkrijgen. Het Publiek berust er in. Niemand kikt er tegen. Houd gij u dus ook stil, en verblijd u, dat gij bezit, hetgeen gij thans nooit zoudt kunnen verwerven. Gij hebt immers hiertoe vooral reden, omdat gij deze beslissing voor onfeilbaar houdt! - Of bedriegt men zich hierin ten uwen aanzien, en is dat maar zoo wat? Hebt gij eenigen twijfel? Gij zult de eenigste niet zijn. Honderdduizenden twijfelen met u; maar zij zwijgen. Zwijg ook, en zwijg gij vooral: want gij wilt immers bezwaarlijk

{==129==} {>>pagina-aanduiding<<}
iemand voor regtzinnig erkennen, dan uzelven, en gij zoudt, door uw zoeken van nadere beslissing, uzelven ligt in verdenking van onregtzinnigheid kunnen brengen, hetgeen mij waarlijk van u spijten zou En zeg mij eens met wien zoudt gij, over de gemelde geschillen, op nieuw, willen en moeten haarkloven? Met de Remonstranten? Wel, dezen zijn immers de zwijgers, welken gij tot hiertoe den mond niet hebt kunnen openkrijgen! Geloof mij, (ik heb eenige kennis aan hen) voor zoo veel ik hen ken, durf ik u wel verzekeren, dat zij zoo min met u haarkloven als plukharen willen, en dat gij nooit van hen uwen wil zult hebben, hoewel er bollen onder hen zijn, die u ligt genoeg te doen zouden geven. Zij zijn zoo onkundig niet, dat zij niet weten zouden, dat men met haarkloven over zoo duistere punten, als waarover in 1618 en 1619 voornamelijk getwist en beslist is, het nooit zoo ver kan brengen, dat men het onderling eens worde, wanneer de twist met die drift aangevangen en gevoerd wordt, welke de Vaders, die zich, in gezegde dagen, de beslissing veroorloofden, verbijsterde, en welke gij, om toch te toonen, dat gij van geen minder heiligen en heeten ijver gloeit, dan zij, reeds eer, en zonder dat er werkelijke twist gerezen is, hebt aan den dag gelegd. Waartoe zouden zij zich dan in eenen strijd willen begeven, waarin voor de waarheid niets te winnen is, die voor de rust in Kerk en Staat niet dan verderfelijk zou kunnen zijn, en die, voor ettelijken, slechts aanleidelijk zou wezen, om zich zwaarlijk aan den naasten te bezondigen, en niet tot opbouw, maar tot afbreuk van het Rijk van christus, dat gij wilt heeten voor te staan, strekken zou? - Neen, Mijnheer bilderdijk! De Remonstranten verblijden zich te zeer over den triumf, welken hetgeen zij altijd als waarheid voorstonden, sedert de
dagen van den twist en de beslissing daarover, (waarop gij zoo hoogen prijs stelt) behaald heeft, dan dat zij er nu op nieuw over zouden willen twisten, en daardoor ligtelijk de verdere uitbreiding van dien triumf belemmeren. Het strekt hun te zeer tot voldoening en regtvaardiging, dat de Godgeleerden van Engeland, van Geneve, van den Palts enz., die hunne Vaders weleer hielpen veroordeelen, zich daarover, met duizenden van Nederlanders, sedert lang schamen, en aan de veroordeelden regt doen; en het is zeer ver beneden hen, zich door de weinigen, die daarover met u treuren en

{==130==} {>>pagina-aanduiding<<}
wrevelig zijn, uit hun goed humeur te laten brengen, en in hunne rust te laten storen.
Wat het verwekken van staatkundigen twist belangt: ook dit staat, dunkt mij, voor u al even wanhopig. Het moge, met dezen of genen, tot de eene of andere kleine schermutseling komen; maar gij moet u wonderlijke dingen verbeelden kunnen, zoo gij waant, dat gij in dit land, op nieuw, die bewegingen zoudt kunnen verwekken, wier droevige gevolgen wij zoo lang en zoo bitter beproefd hebben, en waarvan wij, nog maar sedert zoo weinige jaren, door Gods genadige besturing, en de regtschapenheid en gematigdheid onzes Konings, zoo gelukkig verlost zijn. Of zijn, meent gij, de tooneelen van verwarring, van verwoesting, van ellende en van gruwelen, welke deze bewegingen elders, sedert ruim een derde van eene eeuw, te weeg gebragt hebben en nog brengen, zoo bekoorlijk en uitlokkend geweest, dat zij ons in verzoeking kunnen brengen, om te beproeven, of wij ze hier vernieuwen kunnen, in eenen tijd, waarin wij, in vergelijking met anderen, eene benijdenswaardige rust, en, indien niet alle gewenschte, toch, voor zoo veel het van menschelijke pogingen en beleid afhangt, eene uitstekende mate van geluk genieten? - Indien waarachtig uw doel is, om ons tot het nemen van zulk eene proef op te wekken, zoo zeg ik u in het aangezigt, gij zijt krankzinnig, of uw gedrag is niet te verdedigen, en gij zijt zoo ver af van den geest van christus, die zachtmoedigen en vreedzamen zalig spreekt, dat, zoo het aan uw hart, niet aan uw verstand, hapert, gij niet alleen alle gemeenschap met Christenen onwaardig zijt, maar u ook wel verzekerd moogt houden van van christus zelven verbannen te zullen zijn, zoo gij er geene ernstige boete voor gedaan zult hebben. - Doch ik wil vertrouwen, dat gij zulk een kwaadaardig oogmerk niet hebt, en niet juist hebt berekend, waartoe uw geschrijf, zoo de menigte aan uwe opwekkingen gehoor gaf, haar zou kunnen vervoeren, en dat gij dus, dit
nader inziende, u voortaan wilt matigen, en uwe oproerige aanhitsingen nalaten; en ik wil hopen, dat, zoo gij al van u niet verkrijgen kunt, om de verdediging der Nederlandsche Staatkunde van 1618 en 1619, en der gewelddadige maatregelen, welke er de gevolgen van waren, op te geven, gij echter voortaan de tegenwoordige onaangeroerd zult laten. - Wat zal u ondertusschen ook de voorstand der eerste baten? Het zij men met u aan-
{==131==} {>>pagina-aanduiding<<}
neemt, dat zij in alles te prijzen was en goedkeuring verdiende, het zij men ze volstrekt afkeurt en verfoeit, wat zal daardoor veranderd worden in hetgeen er het gevolg van geweest is? Daarenboven: hoe weinige jaren heeft zij zichzelve kunnen handhaven? Hoe spoedig toonden die genen zelfs, die er de uitvinders en drijvers van waren, en er zich meesters van het spel door gemaakt hadden, ze af te keuren, door tot de oude maatregelen weder te keeren? En is zij sedert niet altijd door het Publiek veroordeeld? Wilt gij ze nu, door dit Publiek, weder doen goedkeuren? Wat zoudt gij, zoo u dit gelukken mogt, daarbij winnen? - Doch gij grijpt naar de maan. Het Publiek heeft er nu geen belang bij; en, sedert het daardoor niet meer verblind is, heeft het zelf te goede oogen, om door uwen bril te zien, en zich door u te laten wijsmaken, dat men daardoor alleen goed zien kan, en hetgeen scheef is regt kan kijken. Gij zult u dus ook hier slechts belagchelijk maken, en er zoo min eenig voordeel als eenigen lof van oogsten. - Hij spiegelt zich zacht, die zich aan een ander spiegelt. Ons, Veteranen, (want ik kan ook van den tijd spreken, waarvan gij telkens, met zoo veel lof en goedkeuring, als van uwen tijd, alsof gij de eenigste zeventiger waart, gewaagt) ons geheugt het nog, hoe slecht en bekaaid een Advocaat der Vaderlandsche Kerk, een paulus dortsma en anderen er afkwamen, toen zij zich aan dezelfde onderneming gewaagd hadden, welke gij
nu hebt ter hand geslagen. Zij moesten, overladen met schande, het vaantje strijken en aftrekken. Kunt gij u eenige eer beloven van na te praten hetgeen zij zeiden, en hetgeen in nog zoo veler geheugen is? Kan het voor u begeerlijk zijn, zoo begekt als zij, den aftogt te moeten blazen, zonder eenig voordeel behaald te hebben? Kom, dat is waarachtige dwaasheid. Zie er van af, en keer tot uwe rust weder!
Kan ik u daartoe nog niet overhalen, en wilt gij met geweld in het strijdperk blijven en kampen? Dan maak ik nog eene laatste onderstelling: en deze is, dat gij toch onmogelijk voor kunt hebben, altoos slechts de lucht te slaan, zonder doel, om iets te winnen; dat gij u toch voorstellen en wenschen moet, om, eenmaal, ten minste eenig voordeel op de door u aangevallenen te behalen, en eenige overtuiging te weeg te brengen, dat gij, in sommigen, niet geheel ongelijk hebt; en dat gij, als gij daartoe komen kunt, de kampplaats gaarne verlaten zult. Nu heeft het mij al lang verwonderd,

{==132==} {>>pagina-aanduiding<<}
niet te bemerken, dat gij u daartoe den weg bereiddet en eenig middel aanwenddet; en dit heeft mij doen denken, dat gij zulk middel naar uw genoegen niet vinden kondt. Wel nu! - en dit overtuige u, (zoo ik er u nog niet van overtuigd heb) dat ik u gaarne wèl wil, en dat de redding van uwe eer, zoo ver die nog te redden zijn moge, mij welgevallig zijn zou - ik wil u daartoe een, indien niet heel gemakkelijk, echter, zoo als ik mij verbeeld, zeker en onfeilbaar middel aan de hand geven. - Tot hiertoe vergenoegdet gij u met enkel uit de hoogte te spreken, stout te verzekeren, niets te bewijzen. Gij ziet, dat gaat niet, en het kan nooit gaan, als het krediet niet beter gevestigd is, dan het uwe, of het Publiek niet blinder is, dan het (God zij geloofd!) thans is in Nederland. En, onder ons, het heeft mij doorgaans bevreemd, dat zulk een beroemd Regtsgeleerde, als gij, die, zoo als gij zegt, vijftien jaren lang, bij het achtbaarst Geregtshof van Europa, voor de onschuld en het regt gesproken heeft, en die thans eene halve eeuw (om niet van vroeger te spreken) door zijne uitgegevene schriften bekend is, - dat, zeg ik, zulk een man, die allerbest weet, dat men, voor een achtbaar Geregtshof, weinig kan uitregten, zoo men, hetgeen men beweert, den regten niet genoegzaam bewijst, en dat de zeker ook achtbare regtbank van het verstandig Publiek, vooral als men er met iets vreemds voor de balie komt, evenzeer duchtige bewijzen vordert, - dat deze dan niet al voorlang begrepen heeft, dat hij, zoo hij in zijne zaak triumferen wil, voor magtspreuken bewijzen moet leveren. Dit dan is het, dat ik u thans aan het verstand wil brengen, en waartoe ik u wil opwekken. Ik wil u evenwel vooreerst niet al te veel vergen. Wilde ik alles opnoemen, waarvan men wel bewijzen van u zou mogen
verlangen, gij mogt, door de onoverzienbare moeite, welke u dit kosten zou, worden afgeschrikt. Ik zal u daarom slechts eenige weinige punten opgeven. Wanneer gij, ten aanzien van dezen, slechts redelijk voldaan hebt, en de aanwijzing van meerderen verlangt, zult gij mij gereed vinden, om u daarin te voldoen. Bij voorraad mogen dan de volgende volstaan:
1. Gij beroept u, omtrent hetgeen gij wilt, dat wij, in het Nederlandsch kerkelijk-historisch tijdvak, dat door trigland, ter zoogenoemde wederlegging van uytenbogaert, behandeld is, gelooven zullen, alleen op de berigten van

{==133==} {>>pagina-aanduiding<<}
den eersten, en wilt, dat wij, eeniglijk op zijn gezag, hetgeen hij zegt, als waar, zullen aannemen. Wees nu slechts zoo goed, ons te bewijzen, dat trigland, die, toen hij zijne Kerkhistorie zou uitgeven, en dezelve reeds was afgedrukt, door de Wethouderen van Leiden, waar zij gedrukt en hij Hoogleeraar in de Godgeleerdheid was, dat is door, in dien tijd, wel zeer orthodoxe mannen, die nog zeer ijverden in de vervolging der Remonstranten, verpligt werd, om eenige bladen, waarin hij zijne eigene Medebroederen zeer vinnig doorstreek, daaruit te ligten, - dat trigland, die de vernedering moest ondergaan van, toen hij, op den achtsten van Maart des jaars 1650, in persoon, met den Professoralen tabbaard aan, en zijn kostelijk boek onder den arm, voor de achtbare Vergadering der Heeren Staten van Holland gekomen was, om hetzelve aan Hunne Edd. Groot M.M. eerbiedig aan te bieden, het terug te moeten nemen, dewijl een der Leden, de Heer bicker van Amsterdam, aan de Vergadering kennis gaf, ‘dat, in dat boek, niet alleen vele abuizen, maar verscheidene moedwillige leugenen waren,’ enz. - dat die trigland, die nog daarenboven zien moest, dat de uitgaaf van zijn dierbaar boek, uit hoofde van deszelfs partijdigheid, door Burgemeesteren van Amsterdam, op zware boete, verboden werd, en dat de overtreding van dat verbod aan twee boekverkoopers geld, en aan eenen van hunne knechts gevangenis kostte, - gelief ons (zeg ik) te bewijzen, dat die trigland, van wiens ontrouw men ook ligtelijk een aantal stalen voor den dag kan brengen, echter, in weerwil daarvan en van het bovengemelde, een meer geloofwaardig Schrijver is, dan eenige anderen, die nooit van onwaarheid zijn overtuigd geworden, en dat men op zijn schrijven en getuigenis alleen, boven dat van alle anderen, af moet gaan.
2. Gelief te toonen, dat geraertbrandt, de beroemde Schrijver van de Historie der Reformatie, van het Leven van den Admiraal de ruiter, enz. - dat hij, die weleer de gemeenzame vriend was van velen der uitmuntendste Leeraars uit het Hervormde Kerkgenootschap van zijnen tijd, en inzonderheid de boezemvriend van joannes vollenhove, het doorluchtigst sieraad der Kerkredenaren genoemd, en van den godzaligen Vader willem sluiter, Leeraar te Eibergen, weleer om zijne stichtelijke Gezangen zoo geacht en geprezen, - dat die geraert brandt,

{==134==} {>>pagina-aanduiding<<}
wien de geleerde en vermaarde arnold moonen, Leeraar van Deventer, in het fraaije bijschrift op 's mans afbeelding, noemt

‘den Kerkhistorieschrijver, 
Met zijn geslepen brein, en zedigheid en ijver, 
De Vrededichter, die, ten dienst van 't vrije land, 
De vlugge veder voert,’ 

dat hij (zeg ik) een ongeloofwaardig Schrijver is; en lees eens zijnen vreedzamen Christen, (gij zult er menige voor u belangrijke les in vinden) en overweeg dan, hoe fraai het u sta, die aanhoudend, tegen de braafste, gematigdste en verstandigste mannen, buldert, raast en tiert, en hen, schoon zij u nimmer een stroo in den weg legden, of konden leggen, scheldt en lastert, aan hem, die ik mij niet herinner, dat zich ooit een hard woord tegen iemand ontvallen liet, een' brutalen stijl en valsche voordragt toe te schrijven.
3. Doe vervolgens uw best, om ons te overreden, dat de Schrijver van onze Vaderlandsche Historie, van Amsterdams Opkomst enz., en van zoo menig ander verdienstelijk geschrift, jan wagenaar, in weerwil van den lof, hem gegeven door honderden van kundige mannen, inzonderheid door de Heeren en Meesters h. van wijn, n.c. lambrechtsen en a. martini, en door den geachten Hoornschen Leeraar e.m. engelberts en anderen, allen doorkneed in onze geschiedenissen, die zijn verhaal waardig keurden, om het met hunne Bijvoegsels, Aanmerkingen en Nalezingen te verrijken, en door den Hoogleeraar j.w. te water, een man, in alles nevens de voorgaanden te noemen, die het niet beneden zich achtte, zijne pen te leenen, om het gezegd verhaal, ten dienste onzer jeugd, te verkorten, - in weerwil van de eer en voorkeur, welke onze geëerbiedigde Koning aan dat verhaal bewees, en de goedkeuring, welke hij er aan gaf, toen hij van onzen tegenwoordigen Rijks-Historieschrijver vorderde, dat hij hetzelve zou vervolgen, - overreed ons (zeg ik) dat die wagenaar toch, in weerwil van dit alles, geen' anderen naam verdient, dan dien van, gelijk gij hem noemt, den laffen wagenaar, die, in zaken en uitdrukkingen altijd even onkundig, bedriegt, en ja vlijtig, maar onbedreven, en van alle vereischten ontbloot was. En, daar het onzeker is, of gij door deze vereischten zijne bekwaamheden verstaat, os zijne bronnen, de stossen,

{==135==} {>>pagina-aanduiding<<}
welke hij verwerkt heeft, zoo helder ons dit eens op, en laat ons tevens hooren, welke de fraaije bronnen zijn, die hij niet gekend en geraadpleegd heeft, en waaruit gij pocht uwe historiekennis geput te hebben. Doe dit vooral, eer, of ten minste op denzelfden tijd als, gij onderneemt, de getrouwe Geschiedenis van het Vaderland uit te geven, hetwelk gij zoo aandoenlijk klaagt, u, door het despotiek Gouvernement van napoleon, belet te zijn; opdat wij, met een' oogopslag, zien mogen, of zij waardig is gelezen, of, met het prulwerk van den door u geroemden Courantier heering, naar den komenijswinkel, of elders, gezonden te worden.
Mij dunkt, gij zult aan dit opgegevene zoo al tamelijk werk vinden; doch, daar gij voor geen klein of groot gerucht vervaard zijt, moogt gij er, zoo gij het goedvindt, eene wederlegging bijvoegen van de Verantwoording der wettelijke Regering van Holland van onzen doorluchtigen de groot, en bewijzen, waartoe de voormalige President van Hollands achtbaren Hoogen Raad, de groote bijnkershoek, verklaarde geene kans te zien, dat het aan de geweldenaars van 1618 en 1619 toekwam, om zich de regtspraak over den grijzen barneveld cum suis aan te matigen, en dat zij hen naar regt en verdiensten hebben doen vonnissen. Doch, om niet vele vergeefsche moeite te doen, zoo herinner u aan oldenbarneveld's eer verdedigd, in den jare 1773 uitgegeven door den Schrijver der voorafgegane Memorie in de zake der Remonstranten.
Is dit u nog niet genoeg, dan zoudt gij velen uwer lezeren nog kunnen verpligten, door hun den grond te verklaren, waarom de Raadpensionaris jan de witt, omdat hij ('t geen niet eens in zijn eigen vermogen was) de teregtstelling niet voorkwam van een' der vier guiten, die hem, in den nacht, moorddadig aanvielen, en hem op die wijs behandelden, dat zij hem, in den waan, dat zij hem hadden afgemaakt, op de publieke straat liggen lieten, een wreedaard moet heeten, en daarentegen maurits, zonder wien barneveld, aan wien hij duizendvoudige verpligting had, nooit op het schavot zou gestorven zijn, en die gedoogde, dat van vijftien personen, welke aanleggers of medewustigen waren van het ontwerp, om hem om te brengen, en welks uitvoering gelukkig voorkomen werd, drie onthalsd en gevierendeeld, vier onthalsd, wier ligchamen op raden en hun-
{==136==} {>>pagina-aanduiding<<}
ne hoofden op staken of pennen gesteld werden, en acht anderen, die niet dan verwijderde kennis van den toeleg gehad hadden, welken sommigen van hen hadden voorgenomen te ontdekken, mede onthoofd, doch begraven werden, - waarom (zeg ik) die maurits, aan wien het stond, om gratie te verleenen, den naam moet dragen van den zachtmoedigen enz. - Gij zoudt hier ook iets kunnen zeggen tot betoog, hoe regtmatig aan willem den II, die Amsterdam dacht te verrassen, en eenigen zijner Meesters met geweld naar Loevestein liet voeren, de titel van den beminnelijken, hem door door u gegeven, toekomt.
Voor slot wenschte ik hier nu nog eene kleine opheldering bij, hoe men, met zulk eene fijne kennis van hetgeen zedelijk goed en slecht is, als gij u eigen waant, het gelukkig middel, waarvan zich maria van reygersberch, tot verlossing van haren man uit den kerker, bediende, te gelijk eene geoorloofde en lage list kan heeten; en hoe het bestaanbaar zij, dat men den mond aanhoudend volheeft van zedelijkheid, over de verdorvenheid der Eeuw uitvaart, en zichzelven als een Heilig vent, en tevens, in elken bundel zijner gedichten, stukken vlecht, die geen' anderen naam, dan dien van Bordeelzangen, verdienen, welke geene eerlijke vrouw kan lezen, en geen braaf huisvader, die alle vuilbekkerij verfoeit, in zijn huis wil dulden, uit vrees, dat zij zijnen kinderen in handen mogen komen.
Zie daar, wat ik u, ten uwen dienste, wel wilde schrijven en voorstellen. Doch merk wel op, dat ik, om hier boven gemelde redenen, noch over leerstellingen, noch over staatkunde, noch over iets anders met u twisten, maar alleen zien wil, wat gij op het voorgestelde zult antwoorden, en aan mij voorbehoude, het te beoordeelen: en hiermede ben ik

Uw Dienaar

adr. stolker.
Rotterdam, Januarij 1824.








{==137==} {>>pagina-aanduiding<<}

Boekbeschouwing.

Hermanni Bouman Oratio de Belgio, disciplinae theologicae, nostra inprimis aetate, sede pulcherrima et maxime opportuna: dicta d. 20 Maji 1823. 8vo. 40 pp.

Herm. Joh. Royaards Oratio de hominum gentiumque varictate, in Christianae societatis historia observanda: habita d. 20 Junii 1823. 8vo. 47 pp.

Wij voegen deze beide Latijnsche redevoeringen bijeen, als behoorende tot dezelfde Akademie en dezelfde Godgeleerde Faculteit, en kort, juist ééne maand, na elkander uitgesproken, de eerste bij het aanvangen van het gewone, de andere van het buitengewone Hoogleeraarsambt in de Godgeleerdheid. Daar beide ons zoo spoedig mogelijk ter hand gesteld zijn, zouden wij aan de begeerte der Schrijveren niet voldoen, indien wij met de aankondiging derzelven wachtten, tot dat zij in de Jaarboeken der Utrechtsche Akademie geplaatst zullen zijn en algemeen verkrijgbaar gemaakt worden, hetwelk, zoo wij het wèl hebben, nog een' geruimen tijd duren zal; en beide stukken verdienen ten spoedigste en eenigzins uitvoerig aangekondigd te worden, daar beide den gunstigsten aanleg ten duidelijkste doen blijken, zoodat men de Utrechtsche Hoogeschool met de beide nieuwe Hoogleeraren in volle ruimte geluk kan wenschen.
De Heer bouman, dan, voorheen Predikant te Finsterwold in Groningen, heeft eene regt vaderlandsche stof gekozen voor zijne Intreêrede, en Nederland beschouwd, als, vooral in onze dagen, de schoonste en geschiktste zetel ter beoefening der godgeleerde wetenschap. Na vooraf bepaald te hebben, dat hij, natuurlijk, het meest de Protestanten bedoelt, en, van het vaderland sprekende, het oog op deszelfs voormalige grenzen heeft, verdeelt

{==138==} {>>pagina-aanduiding<<}
hij zijne Redevoering in twee Hoofddeelen, in wier eerste hij wilde aantoonen, dat de Nederlanders, uit hunnen aard, bijzonder tot het beoefenen der Godgeleerdheid geschikt zijn; waarna hij, ten tweede, den gunstigen toestand dier wetenschap in ons vaderland wilde beschouwen, zoo als dezelve in onze dagen is. In het eerste wordt stilgestaan bij de groote godsdienstigheid der Nederlanderen, die zich te allen tijde, ja zelfs onder de laatste dwingelandij der Franschen, op meer dan ééne wijze heeft geopenbaard, - bij hunne onvermoeide werkzaamheid, die zij, zoo wel in het handhaven van hunnen grond tegen de zee, als in het beoefenen der kunsten en wetenschappen, en bijzonder der Godgeleerdheid, op eene onvergelijkelijke wijze hebben aan den dag gelegd, - eindelijk bij hunne regtgeaarde zedigheid, die, althans meesttijds, zich, in hetgeen den Godsdienst betreft, binnen de palen van het menschelijk verstand wist te houden, en bij die genen het meest kenbaar was, die het meest in grondige geleerdheid uitblonken. Hierop volgen, zeer gepast, eenige tegenwerpingen, ontleend van de hevige godgeleerde twisten, die ons vaderland beroerd hebben, en van het klein getal schriften, tot regt verstand des Bijbels, in hetzelve, vóór de tijden van ernesti, uitgekomen. Openhartig erkent de Heer bouman, dat, niet lang na grotius, eene zekere verkeerde wijze van uitleggen het allermeest behaagde. Dan, met regt merkt hij op: dat zulks na die hevige twisten, en bij den al te grooten eerbied voor de Aristotelische of de Cartesiaansche wijsbegeerte, geenszins te verwonderen is; dat, daarenboven, de twisten der Episcopalen en Presbyterianen in Engeland, en die der Syncretisten en
Piëtisten in Duitschland, met niet minder hevigheid gevoerd zijn, niet minder lang geduurd en niet minder kwaad gedaan hebben, dan die der Voetianen en Coccejanen, welke ten naastenbij in denzelfden tijd onder ons plaats hadden; dat er, eindelijk, tot eer van ons vaderland, in die zelfde donkere tijden, Godgeleerden geweest zijn, betere tijden waardig, en, onder anderen, de beroemde Utrcchtsche

{==139==} {>>pagina-aanduiding<<}
Geleerde, herm. witsius; ja dat, en uit onzen erasmus, zonder wiens behulp de Hervorming niet ligt tot stand zou gekomen zijn, en uit onzen grotius, die den weg aan ernesti gewezen heeft, en uit onzen venema, door Hongaren zelfs als de eerste Godgeleerde van Europa geroemd, blijkt, hoezeer te allen tijde ons land de schoonste zetel was der Godgeleerdheid.
Daar dus, zelfs in de ongunstigste tijden, de echte studie der Godgeleerdheid uit ons vaderland niet geheel geweken was, kan men reeds daaruit opmaken, hoezeer de vaderlandsche grond, in onze dagen, voor die studie bij uitnemendheid geschikt is. Met deze aanmerking tot het tweede gedeelte zijner Redevoering overgaande, verheft de Heer bouman den lof der Heeren van hogendorp, falck en kemper, die, door zich aan het hoofd der Omwenteling te stellen, zich allerverdienstelijkst maakten, zoo wel omtrent het Vaderland, hetwelk onder het juk van napoleon zuchtte, als omtrent de Godgeleerdheid, voor welker voortdurenden bloei onder het Fransch bestuur te vreezen was. Voorts brengt hij de verschuldigde hulde aan onzen Koning, die, onder anderen door de vrijheid der drukpers, aan de Godgeleerdheid eene groote weldtad bewezen heeft. Hier komt bij, dat thans in ons vaderland aan alle de Christenen, van welke geloossbelijdenis ook, gelijke regten worden toegekend, en de in hunne gevoelens verschillende Protestanten door den band des vredes en der eendragt onderling verbonden worden, (een voor de studie der Godgeleerdheid allerheilzaamste toestand;) alsmede, dat die studiën, die met de zoo even genoemde in het naauwste verband staan, allergelukkigst bloeijen, namelijk de Grieksche, de Latijnsche en de Oostersche Letterkunde, de Wijsbegeerte en de Oudheidkunde: de behandeling van het laatstgenoemde vak in ons land wordt, kortelijk, verheven boven die, welke in het naburig Duitschland veelal plaats heeft, alwaar zeer velen zich aan de stoutste en ligtzinnigste gissingen omtrent de geschiedverhalen, bijzonder die in de gewijde oorkonden vervat zijn, overgeven. Voorts wordt

{==140==} {>>pagina-aanduiding<<}
nu de bloeijende toestand der Godgeleerdheid, in ons vaderland en in onze dagen, afgemaald. Deze bloei moet niet gewaardeerd worden naar het klein getal van werken, die over de Godgeleerdheid bij ons uitkomen, vergeleken met de menigte derzelven bij onze naburen. De vaderlandsche zetel toch dier wetenschap is niet uitgebreid, en velen der Hollandsche Geleerden zijn huiverig om iets uit te geven. Met dat al is het blijkbaar, wat onze Hollanders vermogen. Onder de menigte verschillende gevoelens, die openlijk tegen de grondwaarheden van het Christendom in de laatste jaren zijn voorgedragen, is er geen van eenigen naam, dat door de geleerdheid, de vlijt en de godsdienstliefde der Hollanders niet is onderzocht en bestreden; waaraan de door het Teylcrsche en het Haagsche Genootschap uitgeschrevene prijsvragen zeer veel toegebragt hebben. Daarenboven zijn er onder ons mannen geweest, die, zonder eenige roeping, zich allerverdienstelijkst omtrent de zaak van den Godsdienst hebben gemaakt, zoo als Utrecht alleen heeft opgeleverd in van alphen, de perponcher en van beeck calkoen. Eindelijk blijft het Goddelijk gezag van jezus en de Apostelen, dat zoo sterk te Jena, Leipzig en Göttingen ondermijnd wordt, in ons vaderland geeerbiedigd, en wordt zoo wel te Utrecht, Leiden en Groningen, als te Amsterdam, Deventer en Franeker gehandhaafd, ja door de voornaamste Godgeleerden van andere gezindheden erkend; en zoo min het Rationalismus als het Mysticismus der Duitschers kan bij de wijze en standvastige Hollanders opgang vinden.
Dit is de hoofdzakelijke inhoud dezer Redevoering, die met gepaste aanspraken besloten wordt: en uit deze eenvoudige opgave kan ieder zien, hoe welgekozen het onderwerp, en hoe zaakrijk tevens en populair deszelfs behandeling is. Jammer is het, dat de voordragt op meer dan ééne plaats wat duister is, hetwelk wij gaarne toeschrijven aan de kortheid, die de Heer bouman heeft willen betrachten. Behalve dat, heeft, doorgaans, de Latijnsche stijl iets stroefs en gedrongens in de construc-
{==141==} {>>pagina-aanduiding<<}
tie, dat het lezen zeer lastig maakt. Immers, ofschoon men, niettegenstaande zijne overzedige betuiging in den aanvang der Redevoering, duidelijk zien kan, dat de Schrijver zich bijzonder in het Latijn geoefend heeft, en uitnemend geschikt is, om den Hollandschen roem van een' echt Latijnschen stijl te helpen staven, schijnt hij, in dit stuk, uit vrees van het Latijn al te plat te schrijven, zijnen stijl wat al te zeer gekunsteld te hebben. Bij de beste Romeinsche Schrijvers vindt men zulk eene gezochte en gedurige omzetting van woorden niet, en de constructie is bij hen meestal natuurlijk en duidelijk.
Wat den Heer koyaards betreft, deze heeft een onderwerp gekozen, hetwelk met het vak, dat hem bijzonder schijnt opgedragen te zijn, zoodanig in verband staat, dat men uit deszelfs keuze kan nagaan, welke wijze van behandeling de jonge Hoogleeraar zich in hetzelve hebbe voorgeschreven. Dit onderwerp is, de verscheidenheid van volken en menschen, welke in de geschiedenis der Christelijke kerk is op te merken. De stof is schoon, en de behandeling zoodanig, als men van den jeugdigen Geleerde verwachten moest, die zich, zoo wel door zijne doctorale Verhandeling over den tweeden Brief van paulus aan de Corinthiërs, als door zijne bekroonde Proeve over den geest en het belang van het boek Daniel, veel roems verworven had.
Het geheele stuk is in een' wijsgeerig-geschiedkundigen geest opgesteld, in een' geest, zoo als Prof. van heusde de geschiedenis behandelt; gelijk men kan opmaken uit de aanspraak, aan dezen Hoogleeraar door zijnen Leerling royaards gedaan. Wij zullen ook van deze Intreêrede den loop der hoofddenkbeelden zoo veel mogelijk opgeven. - Het is den mensch eigen, dat hij, overal en te allen tijde, in al wat hij verrigt, zijnen bijzonderen aard zóó opvolge, dat men in de zaken, die hij behandelt, de indrukselen daarvan zien kan, daar hij ieder derzelve naar zijne eigene en bijzondere geaardheid doet voorkomen. Dit is in andere dingen evenzeer op te merken als in de lotgevallen en daden der volken; derhalve ook in

{==142==} {>>pagina-aanduiding<<}
de Christenheid. Ofschoon immers de Christelijke Godsdienst van eenen hemelschen oorsprong is, en ter volmaking des menschdoms geschonken, is dezelve echter door God aan menschen gegeven, die, verschillend van aard zijnde, al wat zij ontvangen naar hunne eigene wijze van denken en handelen schikken. Met deze gepaste inleiding tot de aankondiging van zijn bepaald onderwerp overgaande, wil de Schrijver, naar zijn oogmerk, vooreerst de volken beschouwen, die den Christelijken Godsdienst aangenomen hebben, dan de politieke inrigtingen en gezindheden, die bij dezelve plaats hadden, eindelijk de bijzondere wijze van gevoelen, van denken, van filozoferen, bij dezelve in zwang.
Wat nu het eerste betreft, hier komt terstond voor den geest, dat de Christelijke Godsdienst denzelfden loop en voortgang gehouden heeft, als de beschaafdheid: want, gelijk deze van het Oosten tot de Grieken en de Romeinen, en naderhand tot de Duitsche volken is overgegaan, zoo was ook de loop van den Christelijken Godsdienst; en dit is niet bij toeval geschied. Trouwens, dit was de natuurlijke gang der volken en van het menschelijk geslacht, dat de beschaafdheid van het Oosten naar het Westen, en vervolgens naar het Noorden trok. Voorts heeft de Christelijke Godsdienst zich verschillend vertoond, naar gelange van het verschil dier volken zelve, en, als 't ware, van derzelver bijzondere gezindheden en zeden eene bijzondere kleur aangenomen. De Oosterlingen zijn levendig van verbeelding, en houden veel van het verhevene; en de Christen-sekten in het Oosten kwamen dus met verhevene dingen, zoo als Hemelsche Geesten, voor den dag. De Grieken waren liefhebbers der wijsbegeerte; en alle de Christen-sekten van Griekschen oorsprong onderscheidden zich door fijngesponnene redeneringen. De Romeinen waren groote politieken; en te Rome vestigde zich een kerkelijk bestuur, als dat van een rijk. - De Duitsche volken, die zich bijna door geheel Europa verspreid hebben, kunnen in Zuidelijke en Noordelijke volken verdeeld worden, beide zeer verschillende van el-
{==143==} {>>pagina-aanduiding<<}
kander. De eersten zijn het meest met die dingen ingenomen, die de uiterlijke zinnen aandoen en behagen; de anderen houden meer van hetgeen zedelijk is, en zijn zeer op vrijheid gezet. Dit heeft men ook in de geschiedenis der Hervorming gezien. Deze behaagde noch aan de Italianen, noch aan de Spanjaarden, maar meest aan de Noordsche volken; en in Duitschland ontstond een hevige oorlog voor de
vrijheid. Deze zucht voor de vrijheid was bijzonder eigen aan de inwoners van onze gewesten; zoodat, na eenen tachtigjarigen oorlog, de zaak der Protestanten in ons vaderland volkomen zegevierde.
Wat, ten tweede, den politieken toestand der volken aangaat, deszelfs verschil bij de onderscheidene volken teekent zich in den politieken toestand der kerk. Jezus heeft, in een' politieken zin, geene kerk gesticht; maar de volken hebben het bestuur der kerk naar hunnen verschillenden aard ingerigt. In de geheele oude wereld waren overal republieken; en uit de Democratie, of volksregering, ontstond veelal de Aristocratie; uit deze de Oligarchie, of regering van weinigen, en hieruit de alleenheersching. Dergelijke omwentelingen heeft de Christelijke kerk ook ondergaan. Eerst had dezelve de gedaante van eene volksregering; door het vermeerderen van kerkelijke bedieningen, en, onder anderen ook, door de vergadering van Synoden en Conciliën, werd haar vorm aristocratisch; door het vervolgens opgekomen denkbeeld van de eenheid der kerk, en door de onderscheiding van geestelijkheid en leeken, ontstonden Patriarchen, die, weinig in getal, eene Oligarchie uitmaakten. Onder deze bragt de Roomsche Patriarch de regering der kerk eerst tot eene Monarchij, en naderhand tot Despotismus: dan, even gelijk het civiel Despotismus niet bestendig pleeg te zijn bij de volken, zoo kon het kerkelijk Despotismus ook geen stand houden. - Het is, daarenboven, van belang, alhier op de politieke gezindheden bij de Grieken en de Romeinen te letten. De kerkelijke genootschappen bij de eersten waren tot onderlinge vereeniging geneigd; zoodat men in de algemeene Synoden, als 't ware, de

{==144==} {>>pagina-aanduiding<<}
vergaderingen der Amphictyonen en de bondgenootschappen der Boeotiërs en Acheërs herleven zag. Bij de Latijnsche kerk was de Roomsche Bisschop meer en meer geneigd tot die zelfde overheersching, welke het oude Romeinsche rijk kenschetste.
Eindelijk, de menschen hebben op de Goddelijke leer van jezus hunne bijzondere wijze van gevoelen, van denken, van filozoferen overgebragt. De leerwijze van jezus was zeer eenvoudig: dan, de menschen hebben hunne eigene wijsheid in de eenvoudige Evangelische leer willen invoeren. Hieruit ontstond de Godgeleerdheid, en uit deze de godgeleerde wetenschappen, welker toestand verschillend was, naar de verschillende wijsbegeerte der tijden. Met voorbijgang der oudere tijden, van de Oostersche, van de nieuwe Platonische en van de Scholastieke wijsbegeerte, worden alleen de latere tijden beschouwd. In de 18de eeuw schenen de Duitsche volken hunnen filozofischen leeftijd ingetreden te zijn. Nadat de Engelschen het Deïsmus voorgestaan, en de Franschen met hunne spotternijen den Godsdienst aangerand hadden, hebben de Godgeleerden in Duitschland den geopenbaarden Godsdienst aan de oppermagt der Rede alleen onderworpen, zoodat deszelfs gronden weggenomen worden. Vanhier de zoogenoemde Rationalisten, en een strijd tusschen dezen en de Super-naturalisten, die zich aan het oude geloof vasthouden; terwijl men, om beide partijen te bevredigen, in onze dagen het Religiosismus of Mysticismus heeft uitgevonden. Ondertusschen is de ware wijsbegeerte, die, volgens het gevoelen der Ouden, bestaat in het onderzoeken van hetgeen schoon, goed en waar is, in geenen deele nadeelig voor den Godsdienst, maar zeer voordeelig voor denzelven. Dit blijkt in ons vaderland, alwaar de verkeerde en voor de Godgeleerdheid hoogstnadeelige wijsbegeerte over 't algemeen met verachting wordt beschouwd, en de zucht naar het schoone, goede en ware, thans meer dan ooit, haren weldadigen invloed op de Godgeleerdheid betoont. Hierdoor komt de Heer
royaards in aanraking met het onderwerp, door den Heer bouman

{==145==} {>>pagina-aanduiding<<}
behandeld; en, nadat hij dit, op eene voor dezen zijnen Ambtgenoot vleijende wijze, erkend heeft, spreekt hij nog, met een woord, over de verdiensten onzer voorvaderen omtrent de Godgeleerdheid, over den aard en het belang der kerkelijke geschiedenis, en over het streelend vooruitzigt voor den Godsdienst in de toekomst. Nu volgen de aanspraken, onder welke ons het meest getroffen heeft die van den jongen Professor aan zijnen waardigen Vader, wien ligchaamsongesteldheid belette bij de plegtigheid tegenwoordig te zijn.
De stijl van het geheele stuk is vloeijend en levendig. Hier en daar zou men wel eene aanmerking kunnen maken op deszelfs zuiverheid. Op pag. 42, reg. 11 en 12, staat ut verkeerdelijk met een' Indicativus. Deze grove grammatikale fout had bij het drukken behooren verbeterd te zijn. Onder het uitspreken zal niemand, mogelijk, dezelve opgemerkt hebben.




De nabijzijnde ondergang der tegenwoordige Wereld, en de vernicuwde staat der Aarde, door H. Hentzepeter. In 's Gravenhage, bij C. van Greeven. 1822. In gr. 8vo. 75 Bl. f :-70.

Er wordt eene grootere mate van geduld vereischt, dan wij bezitten, om dit boekje te herlezen; dat geduld werd reeds bij de eerste lezing op eene sterke proef gezet. Wij zullen trachten ons zoo veel te herinneren, dat wij voor het minst eenig verslag kunnen doen. Gemakkelijk is dit niet; want de een heeft den geest der Profetiën, een ander dien der Gezondmakingen, enz. zegt de Schrijver: wij bezitten geen van die beide; en daar nu de gave der Profetiën aan den nietswaardigen hentzepeter (zoo noemt hij zichzelven) is verleend, zoo is hij ons te hoog verlicht, om zijne voorlichtingen in de aanstaande groote gebeurtenissen, door de profetiën, op de gezonde rede rustende, naar eisch te kunnen waarderen, of zelfs maar bevatten. Zoo veel blijkt ons uit 's mans geschrijf,

{==146==} {>>pagina-aanduiding<<}
dat er wat gebeuren moet, want dat de wereld op een eind loopt. Maar de wereld is, zegt hij, niet onze aardbol, nog minder het geschapendom, dat zich op denzelven bevindt, maar alleen de thans bestaande orde van zaken, en wel voornamelijk het rijk der duisternis, hetwelk het monarchaal bestuur, zoo als hetzelve thans bestaat, in zijnen val zal medeslepen. Dat monarchaal bestuur is toch eene wetgevende en het kwade straffende magt, door God ingewilligd en toegestaan, om het oproerig menschdom eenigermate te bedwingen. - Zoo veel wij kunnen opmaken, zal het nu in 1823 naauwelijks 13 jaren duren, of die wereld loopt ten einde. En wat dan? - Ja! een duizendjarig rijk, enz. enz. Maar de Lezer gelieve hetverder in het boekje te zoeken; ons schemert het voor de oogen, zoo duidelijk, krachtig en bondig is het betoog, hetwelk met zielroerende aanspraken aan de onderdanen van het rijk der duisternis, de Koningen van het rijk der Monarchijen - en de onderdanen van het rijk des lichts besloten wordt.
Van hentzepeter's (den nietswaardigen, de man zegt het zelf) godgeleerde en uitlegkundige bekwaamheden zij het volgende ter proeve: ‘Wat ligt er ongerijmds in opgesloten, dat de hooge, eeuwige, eenige en algenoegzame God, die een Geest is, zichzelven in drie bijzondere deelen verdeelde, daar het plan der Schepping zulks vorderde? - dat Hij het eene deel zijn eenig eeuwig geboren Zoon noemde, en het ander deel den H. Geest? Op die wijze kon de Schepper zeggen: laat ons menschen maken, naar onzen beelde en naar onze gelijkenis. - Toen de volheid des tijds gekomen was, zond God zijnen Zoon in de wereld, en bekleedde dat deel van zijnen Goddelijken Geest met ons vleesch en bloed. Kon de Zaligmaker op die wijze niet zeggen: die Mij ziet, ziet ook den Vader? - Daarenboven zonderde God het ander deel van zijnen Geest af, om in den vervallen mensch zijn verloren beeld weder op te rigten en te herscheppen, en noemde om deze reden hetzelve deel God, den Heiligen Geest.

{==147==} {>>pagina-aanduiding<<}
Zijn er op die wijze geene drie personen, en zijn dan deze drie geen eenig God te zamen? - Huldigt en aanbidt derhalve een Drieëenig God, en gij zult leven, al waart gij ook gestorven!’
Van zulk eenen schranderen man mag men immers veilig verwachten, dat hij verder in de toekomst ziet dan wij, en de raadselen der Openbaring ontraadselen kan? Verstaan wij hem niet; wel nu, hij verstaat zichzelven immers wel?... Hij moest dan ook eeniglijk maar voor zichzelven schrijven, en het geschrevene terughouden: de Lezer heeft er niets aan; hij bevat het, waarschijnlijk, even min als wij.

Beeldengalerij uit het inwendige leven. Door den Schrijver van Keus en Leiding. Te Leeuwarden, bij Steenbergen van Goor. In gr. 8vo. 266 Bl. f 2-50.

Het is zoo aanstonds niet duidelijk, wat deze titel aanduiden wil. Wij verwachten tafereelen, en ontvangen die ook; en het inwendige leven zal die gesteldheid van geest en hart beteekenen, welke, bij het genot des levens hier op de wereld, hooger genot kent en bezit, dan het aardsche leven, zonder het gevoel van en het uitzigt op de betere wereld, kan geven. Eenige waardige huisgezinnen, door hartelijke vriendschap vereenigd, verzamelen zich van tijd tot tijd tot het onderling genot der schoone natuur, het huisselijk geluk, en het deelnemen in elkanders lief en leed; zij houden zich dan tevens bezig met onderhoudende gesprekken, en deelen elkander soms opzettelijk door hen vervaardigde opstellen mede. Bij het eerste beeld, de Verheerlijkte genoemd, vinden wij het gezelschap bijeen, uitgezonderd een der vrienden, dien het geleden verlies eener onvergetelijke geliefde terughield; hij kwam evenwel nog vóór men scheidde, en natuurlijk liep nu het gesprek over zijn verlies en de dierbare, nu zalige, vriendin. Hij teekent haar karakter en liefde en zijn geluk. Het tweede stuk bevat brieven en andere opstel-
{==148==} {>>pagina-aanduiding<<}
len der overledene, die de echtgenoot den vriendenkring te lezen gaf; dit zoogenoemde tweede beeld heeft verhevene Liefde ten opschrift, en teekent dezen hartstogt bij de waardige vrouw in al zijne kracht, bijna tot het overdrevene toe, maar tevens in deszelfs zuiverheid en strekking tot bovenaardsch, en iets veel edelers dan zinnelijk genot. Gisela, het derde beeld, is van eenen anderen aard: dit vrouwtje is de boven alle verbeelding lieshebbende, toegevende en getrouwe gade, die, door hare alles opofferende en alles overwinnende liefde, den echtgenoot, dien wij harer onwaardig rekenen, uit den kerker en van den dood redt, en, hetgeen meer nog zegt, hem het hart verteedert, en, als eene trouwe dienstmaagd des Heeren, dat hart vormt tot menschenliefde en vergeving. Het vierde beeld,
de beide Predikanten te Christenfels, is een eenvoudig, maar zeer menschkundig en leerzaam verhaal, dat de behartiging verdient van iederen geestelijke, ja van iederen Christen. Het is de geschiedenis van het hart van twee waardige leeraren, wier harten eerst van elkander verwijderd en daarna hereenigd werden, en geeft het overtuigendst bewijs, dat voordeel, eer en toejuiching in geenen deelen den edelen man vergenoegen kunnen, maar ware Christuszin en heilige vereeniging en liefde alleen eene zalige rust geven, welke iedere andere ontbering overvloedig vergoedt. Het vijfde beeld heet: de Schrijnwerker bij de doodkist van den Vorst. Het bevat eene latere ontmoeting van den treurenden echtgenoot, dien wij bij het eerste beeld hier leerden kennen, en voorts een droevig en schrikbarend verhaal van eenen Vorstenstam, dien het noodlot, de Nemesis van het noodlot, vervolgde en uitroeide. De bekende geschiedenis van den Lydischen Koning Croesus wordt vervolgens aangevoerd; terwijl geheel dit tafereel eindigt met aanwijzing van het tegenwoordig misbruik der voorstelling van een vergeldend noodlot, en het gevoel wordt opgewekt, dat de mensch de eeuwige Regtvaardigheid nimmer van onregtvaardigheid beschuldigen kan, maar, indien hij buitengewoon ongelukkig is, den grond daarvan in een of ander begaan misdrijf moet

{==149==} {>>pagina-aanduiding<<}
zoeken, bijaldien hij namelijk (en deze opmerking verzoende ons weder met den Schrijver, dien wij anders hadden moeten te regt wijzen, bij al de geschiedkundige waarheid van zijne voorstelling der Nemesis) nog niet verheven genoeg denkt, om in de schikkingen (der eeuwige Regtvaardigheid) het oogmerk te erkennen, om hem van alle schuld en neiging tot zonde te bevrijden, door hem de goederen der wereld tot geen ander einde te onttrekken, dan om zijn hart, langs dien weg, te verbeteren.




Handboek voor Droogisten- en Apothekersleerlingen, door P.J. Campagne, Lid der provinciale Commissie van Geneeskundig Onderzoek en Toevoorzigt in Gelderland, en Apotheker te Tiel. Te Tiel, bij C. Campagne. 1823. In gr. 8vo. XVI en 490 Bl. f 4-80.

Dit Handboek moet inzonderheid strekken, om de genen, voor welken het geschreven is, eene handleiding te geven tot eene meer wetenschappelijke kennis van die voorwerpen, welke zij dagelijks behandelen, de Droogerijen namelijk en fabrijkmatig bereid wordende scheikundige Geneesmiddelen. Te dien einde handelt de Schrijver, na een kort Voorberigt en Inleiding, waarin hij zijn oogmerk blootlegt en het nut van zoodanig eene wetenschappelijke kennis aanstipt, eerst over de beschouwing van de ruwe voortbrengselen der Natuur, welke verre het grootste gedeelte van dit boek inneemt. Hierin gaat hij zoo te werk, dat hij eerst in 't algemeen de eigenlijke strekking en voordeelen eener systematische kennis der Natuur opgeeft, en vervolgens de geneesmiddelen, welke de drie rijken der Natuur opleveren, naar de kunstmatige rangschikking van linnaeus (met eenige veranderingen evenwel, vooral ten aanzien van de planten) optelt, en zoodanig beschouwt, dat hij vooral de kenteekenen van echtheid en deugdzaamheid, de vervalschingen en middelen, om dezelve te kennen, kort en zakelijk voordraagt, en, waar het te pas

{==150==} {>>pagina-aanduiding<<}
komt, de voortbrengselen der Natuur, waarvan die geneesmiddelen ontleend worden, de wijze van verzameling en aanschaffing, voorts van vele de bestanddeelen enz. opteekent. De Schrijver schijnt zich in deze behandeling vooral hagen en trommsdorff ten rigtsnoer gesteld te hebben. - Vóór de bijzondere beschouwing der geneesmiddelen uit elk rijk gaat eene algemeene beschouwing van hetzelve, althans in zoo verre dit tot regt verstand van de rangschikking der voortbrengselen, tot elk rijk behoorende, vereischt werd. De Schrijver is hier inzonderheid uitvoerig bij de beschouwing van het plantenrijk en van de beginselen, waarop de rangschikking van linnaeus en die van jussieu (welke hij mede leert kennen) gegrond zijn. Men kan zien, dat hij hier regt te huis is. Onzes oordeels, echter, treedt hij, voornamelijk wat de Terminologie en de beschrijving van de deelen der planten aangaat, in te vele bijzonderheden; terwijl hij over de beginselen, waarnaar de rangschikking der delfstoffen en dieren is ingerigt, wat luchtig heenloopt. Wij geven den Schrijver gaarne toe, dat er oneindig meer planten, en vooral geheele planten, dan dieren of delfstoffen, en deelen van dezelve, als geneesmiddelen gebruikt worden; maar hij trekt dit toch te ver. Wanneer hij vraagt, wat nuttigheid het hebbe, dat men wete, dat het muskusdier tot de tweehoevige zoogdieren, de bever tot de zwemmende knaagdieren, de konzenilje onder de twaalfde, de spaanschevliegen onder de vijftiende orde der schildvleugelige torren behooren, daar wij toch van de beide eersten slechts voortbrengselen gebruiken, van de laatsten geene bij ons gevonden worden? - wanneer hij dit vraagt, mogen wij hem met even veel regt vragen, wat nuttigheid het hebbe, dat men wete, dat de kina tot de vijfde klasse van linnaeus, de rabarber tot de negende, en waartoe de Mimosa behoort,
daar wij van de eerste niet anders dan den bast, van de tweede den wortel, van de derde het sap gebruiken, en wij verre de meeste planten even min te zien krijgen als de dieren, die hij opnoemt? Eene eenigzins wetenschappelijke kennis van delf-
{==151==} {>>pagina-aanduiding<<}
stoffen en dieren is, op zichzelve beschouwd, voor den Apotheker even wenschelijk en heilzaam als van de planten. Het verschil bestaat, onzes inziens, hierin, dat de laatsten gemakkelijker te verkrijgen zijn, dan de beide eersten, waartoe het den meesten aan tijd, gelegenheid en middelen ontbreekt. - Wij vinden anders zijne wijze van behandeling, wat de orde betreft, doelmatiger, dan die van trommsdorff in zijne Warenkunde. Wij begrijpen echter niet, waartoe de Schrijver bij elke plantenklasse en orde het getal der daartoe behoorende geslachten en soorten opgeeft, en bij elk geslacht wederom dat der soorten.
Na de beschouwing van de geneeskrachtige voortbrengselen der Natuur geeft campagne eene korte verklaring van eenige uitdrukkingen, in de Scheikunde gebruikelijk, in zoo verre dezelve, tot beter verstand van hetgene hij vervolgens over de scheikundige bereidsels zegt, noodig is. Bij de bijzondere beschouwing dier geneesmiddelen gaat hij met dezelfde beknoptheid en naauwkeurigheid te werk, als bij die der eigenlijke droogerijen; en in het algemeen vinden wij in dit werk vele bewijzen van ervaring in het vak, hetwelk de Schrijver beoefent, alsmede van een nuttig en oordeelkundig gebruik van goede Schrijvers. Hier en daar echter (behalve in hetgene wij omtrent de behandeling in 't algemeen gezegd hebben) moeten wij van hem verschillen; b.v. dat drooge planten alleen op bergachtige streken hare natuurlijke groeiplaats hebben, daar vele saprijke gewassen juist op bergen groeijen; dat gomharsen en balsems zoogenaamde nadere bestanddeelen der planten zijn, daar zij geene afzonderlijk zamengestelde of nadere bestanddeelen uitmaken, maar uit andere bestaan; dat bittere extractstof vlugge deelen bevat; dat gentiaan zoude vervalscht worden met wortels van Ranunculus Thora of Aconitum Lycoctonum, enz. Enkele onnaauwkeurigheden, vooral in de benamingen, laten wij daar, en eindigen dit verslag, met den verdienstelijken Schrijver die aanmoediging van de zijde zijner kunstgenooten en anderen toe te wenschen, waarop hij billijk aanspraak mag maken.





{==152==} {>>pagina-aanduiding<<}

Iets over de hoedanigheden en werking van de Liesbreukbanden, ter verdere beantwoording van den Brief geteekend S., geplaatst in het Algemeen Nieuws- en Advertentieblad van den 19 Februarij 1823. Benevens eene wederlegging der bekendmaking door Jacobus Puyn, Heel- en Stads-Vroedmeester te Haarlem, geplaatst in den Algemeenen Kunst- en Letterbode van den 9 Mei ll. 's Gravenhage, bij A.D. Willer. 1823. In gr. 8vo. 23 Bl.

Een polemisch geschrift over de vereischten der Liesbreukbanden, op ontleed- en werktuigkundige gronden betoogd, het voordeel der veerkrachtige boven de niet veerkrachtige banden, de geschiktste ligging en ware werking derzelven, de gebreken van den breukband van salmon en godefroy, met aanprijzing van des Schrijvers breukband, vooral om de losse verbinding van de pop met de veer, waardoor de eerste voor- en achterwaarts verplaatst, ja zelfs pal gezet kan worden, met eene tusschenruimte van twee rijnlandsche duimen.
Wij vergenoegen ons met deze korte opgave van den inhoud dezer bladen, welke blijken dragen van met kennis van zaken geschreven te zijn; ofschoon de toon niet altijd zoo gematigd is, als wij in onderzoekingen van dezen aard, waarbij het toch op waarheid alleen aankomt, wel zouden verlangen. Intusschen bevelen wij dit werkje der overweginge van alle Heelkundigen in ons vaderland aan, en wenschen den Schrijver lust en krachten toe tot voortzetting zijner pogingen ter verdere volmaking van een zoo nuttig werktuig.





{==153==} {>>pagina-aanduiding<<}

Levensschets van A.H.L. Heeren, Ridder, enz. enz. Hoogleeraar in de Geschiedenis te Göttingen. Door hemzelven tot beter verstand zijner Schriften medegedeeld. Vertaald door J. Geel. In 's Hage, bij de Wed. J. Allart en Comp. 1822. In gr. 8vo. XVI en 83 Bl. f :-90.

De schoonzoon van heyne, die omtrent de Geschiedenis althans zoo veel en misschien nog meer heeft gedaan dan zijn schoonvader omtrent de zakelijke kennis der Ouden, - de alomberoemde Schrijver der Idéën en der Handboeken van de oude Geschiedenis en het Stelsel der Europesche Staten, - heeren, levert ons hier eene beknopte schets van zijn leven, briefswijze aan eenen vriend medegedeeld. Dergelijke Selbstbiographiën, gelijk zij ze noemen, zijn bij de Duitschers niet ongewoon, en hebben ook inderdaad hare nuttigheid. Wij herinneren ons (om slechts van eerste letterhelden te spreken) die van johannes muller, creuzer, göthe en anderen. Moeijelijk blijft het zekerlijk: van zijne deugden kan men niet wel spreken, en van zijne gebreken doet men het niet gaarne. Doch heeren heeft het, even als de genoemde Duitsche Schrijvers, van de regte zijde aangevat. In het leven eens Geleerden zijn 's mans lotgevallen, huisselijke omstandigheden, en zelfs zijn karakter, voor den lezer van minder gewigt, dan de loop zijner studiën. Heeft deze dan iets zonderlings, iets bijna romanesks, zoo als heyne, zoo veel te beter; doch ook zonder dit wekt bij geletterden de manier van studeren van een' man zoo als heeren zekerlijk een groot belang. Wij wenschen te weten, hoe hij tot die diepe inzigten in de Geschiedenis geraakt is, waardoor hij ons de Oudheid van eene geheel nieuwe zijde heeft doen beschouwen; wij verlangen de gronden te kennen voor het gewigt, hetwelk de Hoogleeraar in een Duitsch binnenstadje, door genoegzaam alle zijne werken heen, aan den koophandel toekent. Aan

{==154==} {>>pagina-aanduiding<<}
dit verlangen wordt in deze levensbeschrijving voldaan. Heeren was te Bremen, dus in eene voorname Duitsche koopstad, en, wat meer is, eene vrije koopstad, geboren. De laatste jaren van zijn verblijf als jongeling in die geboortestad (eer hij naar de Hoogeschool ging) vielen in de tijden van den Amerikaanschen Oorlog, ‘gedurende welken,’ zegt heeren, ‘de koophandel van mijne geboortestad, die tot nu toe zeer beperkt was geweest, zich tot eenen wereldhandel begon uit te breiden. Ik zag alles, niet uit de verte, maar van nabij, in den kring mijner naaste bekenden, mijner eigene bloedverwanten, buitenshuis. De ondernemingen naar Amerika, naar Westindië, weldra ook naar de Oost, werden de onderwerpen van dagelijksche gesprekken. Zonder te vermoeden, dat ik ooit over den koophandel zou schrijven, vatte ik er toch een hoog denkbeeld van op, en verzamelde met eigene oogen een' grooten voorraad van kennis. Hierbij kwamen de burgerlijke omstandigheden. Al sprak men nog niet van vrijheid en gelijkheid, zoo bezat men ze toch in de ruimste mate. Van een vrij Gemeenebest maakt men zich bezwaarlijk een duidelijk denkbeeld, ten zij men daarin geleefd hebbe; en hoe hadden die indrukken van mijne jeugd kunnen verdwijnen? hoe hadden die beelden uit mijne ziel kunnen uitgewischt worden?’ (Bl. 10, 11.) Vandaar is het dan ook te verklaren, dat heeren, in zijn Handboek van het Europesche Staten-Systema, met veel meer uitvoerigheid, belangstelling en waarheid van onze Republiek, en derzelver invloed op Europa, spreekt, dan b.v. johannes muller in het derde Deel zijner Algemeene Geschiedenis. - In 1779, negentien jaren oud, ging heeren, slechts weinig voorbereid, naar de Hoogeschool te
Göttingen. Bijna twee jaren gingen daar voor hem verloren, dewijl hij zich geen geregeld ontwerp van studie gemaakt had. Eerst op zijn eenentwintigste jaar leerde hij het Grieksch, onder opleiding van heyne, op de regte wijze beoefenen, en maakte weldra aanzienlijke vorderingen; terwijl hij de manier

{==155==} {>>pagina-aanduiding<<}
van behandeling der Geschiedenis aan spittler te danken had, en, in de mondelinge ontwikkeling zijner denkbeelden, veel aan drie Latijnsche disputen, door hem bij feder, heyne en meiners gehouden. In 1784, na bijna vijf jaren studerens, promoveerde heeren in de Letteren. Hij was dus nu bijkans 24 jaren oud; en het is wel een bewijs, dat de broeikas-ontwikkeling, waaraan men tegenwoordig zoo veel waarde begint te hechten, het vroeg naar de Latijnsche school, vroeg (nog in de speeljaren!) naar de Hoogeschool zenden, vroeg candideren, vroeg promoveren, alles in eene hollende vaart, - dat ook verkorting van den Akademietijd vooral niet dient, om hechte Geleerden te maken. Het worden dan, ja wel, hoog opgeschotene gewassen, maar ook veeltijds broeikasplanten zonder kleur of geur. En waartoe dient toch al die haast? Is het te veel, wanneer men zich tot zijn drie- of vierentwintigste jaar toe voorbereidt tot zijn geheele volgende leven? Waartoe de overspanning van ziel en ligchaam, om met zijn vijftiende jaar Student, op zijn twintigste (of nog wel vroeger, wanneer men een' halfjarigen cursus invoerde) Doctor te worden? Het voorbeeld van heeren toont althans, dat een goed plan van studie, ook in rijpere jaren gevolgd, tot de heerlijkste gevolgen kan opleiden. Eerst leide hij zich met de borst op de oude taal- en letterkunde toe, gaf het geschrift van menander (een' weinig bekenden Rhetor) over de Lofredenen uit, en ondernam toen een' grooteren arbeid, de uitgave der Eclogoe van stobaeus, waartoe hij, door eene onverwachte erfenis in staat gesteld, eene geleerde reis naar Italië, ter vergelijking van handschriften, ondernam. Aldaar maakte hij kennis met vele verdienstelijke Geleerden, vooral met den
Oudheidkundigen zoëga en den Kardinaal (toen was hij zulks nog niet) borgia. Te Rome verklaarde heeren een' ouden Sarkophaag, waarin winckelmann zelfs gedwaald had, en vond kort daarop het voornaamste handschrift van zijnen stobaeus. Nog bezocht hij Napels, en keerde over Parijs en Holland terug. ‘Te Leyden,’

{==156==} {>>pagina-aanduiding<<}
zegt hij, ‘werd mijn verblijf door de vriendschap van den rondborstigen ruhnkenius en den geestigen luzac veraangenaamd. Weinig vermoedde ik toen, dat ik eens, na een tijdsverloop van ongeveer dertig jaren, tot opvolger van den laatsten zou beroepen worden.’ Van deze laatste bijzonderheid wordt echter in deze Levensschets niet verder gesproken. Heeren's bezoek te Leyden viel in 1787; hij zou dus in 1817 te Leyden beroepen zijn; maar luzac was reeds in Januarij 1807 door de uitbarsting van het kruidschip omgekomen; er moet hier dus een misslag plaats hebben. Na zijne terugkomst werd heeren tot buitengewoon Hoogleeraar in de Wijsbegeerte benoemd. Van 1792 tot 1801 verscheen de stobaeus, doch werd naauwelijks in de recenserende Tijdschriften vermeld. Maar na dit werk gaf heeren zich geheel aan de oude Geschiedenis over; en het eerste boek, maar 't welk ook zijnen roem voor altijd moest vestigen, waren de Idéën over de Staatkunde, de Gemeenschap en den Koophandel der voornaamste oude Volken. Het eerste Deel voltooide hij in minder dan een jaar; hetzelve bevatte, in die uitgave, Afrika. Naderhand is dit werk nog tweemalen uitgegeven (1805 en 1815); in den derden druk zijn de belangrijke onderzoekingen over Indië daarbij gevoegd. Daarop volgde de Geschiedenis der klassieke Letterkunde in de Middelecuwen; van 1799 af, toen heeren tot Hoogleeraar der Geschiedenis benoemd werd, verschenen zijne andere klassieke werken; het Handboek van de Geschiedenis der oude Staten (1799), de Geschiedenis van het Europesche Staten-Systema en van dat der Koloniën, eigenlijk Resultaten van drie historische
Collegiën, door den Schrijver gehouden, buiten welke hij er nog twee hield, over de Statistiek en de algemeene kennis van Landen en Volken, welke laatste wetenschap, hoe onmisbaar ook in den tegenwoordigen staat van Europa, op onze Hoogescholen volstrekt ontbreekt. Men schijnt te denken, dat de Geographie immers op de scholen wordt onderwezen, even alsof dat elementair onderwijs volstaan kon, om in dit

{==157==} {>>pagina-aanduiding<<}
opzigt den Staatsman, den Geschiedkundige, den Natuurkenner te voldoen. Zegt men, dat dit onderwijs op de Hoogeschool noodeloos is, daar er immers onnoemelijk vele werken over de Aardrijks- en Volkenkunde bestaan, zoo vragen wij op onze beurt: ontbreekt het aan boeken over de algemeene en bijzondere Geschiedenis, over de stellige en wederleggende Godgeleerdheid, over de Exegese, ja over alle wetenschappen, die op de Hoogescholen geleerd worden? Of dient dit onderwijs niet meer, om den jongelieden eene opleiding, eene manier van goed en met vrucht te lezen, in handen te geven, dan hun den geheelen omvang hunner wetenschap te doceren? Waar is dan toch zulk eene handleiding meer noodig, dan om, onder den zwerm der elkander verdringende vroegere en latere Reisbeschrijvingen, den jongen beoefenaar van de kennis der Aarde en harer bewoneren zoodanige reizen en aardrijkskundige werken te doen kennen, die hem zijn doel kunnen doen bereiken? Of is de wetenschap, waaraan een pallas, een humboldt, een burckhardt hun leven gewijd hebben, niet waardig, dat aan dezelve een afzonderlijke leerstoel toegewijd worde? - De Lezer vergeve ons deze uitweiding: het belang der wetenschappen heeft ons daartoe verleid. Keeren wij tot heeren terug.
Dit waren zijne voornaamste geleerde werkzaamheden en ambtsbezigheden. (Voor de laatste werd hij door een' steeds aangroeijenden toevloed van hoorders, waaronder mannen als seetzen, hornemann, hamilton, reutgen en burckhardt, op de aangenaamste wijze beloond.) Buitendien gaf heeren nog 15 of 16 vertoogen, als Lid van de Societeit der Wetenschappen te Göttingen, vooral de opsporing der bronnen van oude Schrijvers ten onderwerp hebbende; eene opsporing, die, - met allen eerbied voor heeren en de Utrechtsche Geleerden, die op zijn voetspoor eene prijsvraag over de bronnen van nepos hebben opgegeven, zij het gezegd, - bij de menigvuldige verlorene Schrijvers, meestal op gissingen moet berusten, waarvan men de waarheid onmogelijk toetsen kan. Voor het Fransche Instituut be-
{==158==} {>>pagina-aanduiding<<}
antwoordde heeren in 1808 de vraag over de gevolgen der Kruistogten, die, door villers in 't Fransch vertaald, den prijs mogt wegdragen. Daarover, dat hij zijn Handboek der oude Geschiedenis met dat over het nieuwere Europesche Statenstelsel niet door iets dergelijks over de Middeleeuwen als 't ware heeft aaneengeschakeld, verdedigt hij zich met te zeggen, dat het plan zijns eersten Handboeks zeer wezenlijk van dat des tweeden verschilt, terwijl beide geenszins afdeelingen van een Handboek over de Algemeene Geschiedenis zijn. Openhartig bekent heeren: nooit zal men van mij eenen proselyt voor de Middeleeuwen maken. (Bl. 59.) Dit is te verdienstelijker, daar hij zich hiermede tegen de thans in Duitschland heerschende Mode verzet, (en daar te lande is Mode over de Litteratuur niet minder heerschend, dan over de Kleeding
in Frankrijk) van namelijk de Middeleeuwen boven alles te prijzen en te verheffen. Een heir, een zwerm van Schrijvers, en daaronder zeer verdienstelijke, volgen dien stroom. De Pauselijke magt, de Monniken, de wandaden der Kruisvaarders, en alles, wat slechts, zoo als zij zeggen, uit den geloove was, prijzen zij hemelhoog; en het verschilt zeer weinig, of zij gelooven alle Legenden, tot op het wonder der heilige lans bij Antiochië toe. Van zulk eene (zekerlijk voorbijgaande) zucht blijft de bedaarde geest van heeren vrij, die ook in een ander opzigt, als duidelijk en niet onbevallig Schrijver, boven verre de groote meerderheid zijner land- en kunstgenooten uitsteekt. Minder prijsselijk vinden wij het, dat hij de Geschiedenis van Duitschland nooit onderwezen heeft, ja daarvan zelfs zekeren afkeer gevoelt. Het Vaderland, hoe ongelukkiglijk verdeeld, hoe gedrogtelijk bestuurd, heeft toch altijd een bijzonder belang voor den weldenkenden mensch; en een Duitscher moest thans vooral roeping gevoelen, om de Geschiedenis van zijn Vaderland, als één door taal en zeden, en oudtijds ook door Regeringsvorm, te beschrijven, naar mate de Vorsten en hunne Ministers het (om redenen) meer euvel genomen hebben, dat de jongelieden den Duitschen geest

{==159==} {>>pagina-aanduiding<<}
en Duitsche kracht weder zochten te voorschijn te roepen.
De Vertaler van dit stukje (die zijne taak uitstekend wèl heeft volbragt) is de Heer geel, wien de moeijelijke taak is toevertrouwd, om de tot hiertoe bijkans begravene en onbekende schatten der uitmuntende Leydsche boekerij in het licht en leven terug te roepen, gelijk zijn Vriend hamaker reeds zoo uitmuntend begonnen is, met het rijke legaat der handschriften van warner uit het rijk der dooden weder te brengen. De Heer geel heeft zich, sedert de vertaling van dit stukje, ook als een uitstekend Philoloog bekend gemaakt door eene bij het Utrechtsche Genootschap bekroonde Verhandeling over de Sophisten, welk moeijelijk onderwerp door hem met even veel smaak als geleerdheid en volledigheid behandeld is. Zijne bedrevenheid ook in de hedendaagsche Letterkunde, die gebleken is in dichterlijke overzettingen uit walter scott en milman, toont, dat hij niet uitsluitend is in zijne studiën, maar het geheele gebied der Fraaije Letteren tracht te omvatten. Heeren heeft dus, ook in dit opzigt, een' zijns waardigen tolk in hem gevonden.
Wij hopen, dat dit boek vooral dáár in handen zal komen, waar het bijzonder van nut kan zijn, - bij de studerende Jongelingschap.




Oordeelkundige Geschiedenis der Spaansche Inquisitie, bijeengebragt uit de Archiven van den Hoogen Raad der Inquisitie en der Provinciale Regtbanken, door D. J.A. Llorente, Oud-Secretaris der Inquisitie. IIde Deel. Te Amsterdam en Franeker, bij Sepp en IJpma. In gr. 8vo. X en 498 Bl. f 3-90.

Het tweede Deel van dit hoogstbelangrijk werk begint met de werkzaamheden der Inquisitie tegen de leerlingen der Hervormers, die men in Spanje algemeen Lutheranen noemde, zekerlijk omdat luther, door de bemoeijingen van hunnen Koning karel V, daar te lande meest bekend was; schoon wij gelooven, dat, wanneer wij hier gedurig van Luthersche boeken en gevoelens lezen, die van zwinglius

{==160==} {>>pagina-aanduiding<<}
en zijne getrouwe medehelpers, oecolampadius enz., die door het naburige Frankrijk nog meer ingang in Spanje konden vinden, niet moeten worden uitgesloten. Tot hiertoe had men zich met tallooze slagtoffers vergenoegd, die (zoo men zeide) de instellingen van mozes of mohammed waren toegedaan: thans bekwam het monster, 't welk, gelijk de eresichthon der Fabel, een' eeuwigen, nooitverpoosden honger had naar gebraden menschenvleesch, nadat de Joodsch- en Muzelmans-gezinden of verdelgd, of schijnbaar bekeerd waren, vrees voor gebrek. Juist ter snede voor hetzelve kwam dus de Hervorming, die op nieuw de brandstapels van onnoemelijke offers deed rooken. Met de voorstelling van deze en van de nog overige slagtoffers der Mozaïsche wet en van den Koran houdt dit Deel zich bezig, loopende van den jare 1523 tot omstreeks het einde der zestiende Eeuw (de twee laatste Hoofdstukken: Geleerde mannen, slagtoffers der Inquisitie, en: Aanvallen der Inquisitie op het gezag des Konings en der Overheden, gaan nogtans verder). Wij hebben hier dus de Regeringen van karel V en filips II voor ons, van welken de laatste vooral, in het begin zijner Regering, geheele scharen van brandoffers in de kaken van den Moloch wierp (*). Het is moeijelijk, een doorloopend verslag van dit Deel te geven, daar de orde niet de beste is, en men den Schrijver niet van al te groote uitvoerigheid en stilstaan bij min belangrijke bijzonderheden kan vrijpleiten, die misschien in Spanje van belang kunnen zijn, doch die de Nederlandsche Vertaler gereedelijk had kunnen besnoeijen. Wij zullen den Lezer dus slechts met eenige resultaten bekend maken.

{==161==} {>>pagina-aanduiding<<}
Het was niet genoeg, zelf niets tegen het Roomsche geloof te zeggen, of zelfs te denken, zelf alle kerkplegtigheden getrouwelijk waar te nemen; men moest ook elkeen aanbrengen, zelfs zijne naaste bloedverwanten, die men iets ten voordeele van de Luthersche gezindte had hooren zeggen. Gedurende de Regering van den Inquisiteur-Generaal manrique, die in 1538 overleed, werden er jaarlijks in Spanje omtrent 150 menschen in persoon, 75 (ontsnapt of in de gevangenis overleden) in beeldtenis verbrand, en 750 personen kwamen met meer of minder zware kerkelijke straffen vrij (waaronder doorgaans geheele of gedeeltelijke verbeurdverklaring behoorde); zoodat deze Kerkvoogd in de vijftien jaren van zijn bestuur 2250 menschen levendig deed verbranden! Tabera, zijn opvolger, deed in de zeven jaren van zijn bewind 840 menschen in persoon, 420 in beeldtenis verbranden, en 6460 tot zware boetedoeningen en andere kerkelijke straffen verwijzen. De Inquisiteur loaisa maakte in één jaar slechts 8 slagtoffers; maar de bloeddorstige valdez, die van 1546 tot 1566 regeerde, beantwoordde volkomen aan het vertrouwen, hem door zijne waardige Meesters, karel V en filips II, geschonken. Want men moet niet denken, dat de Keizer, gelijk doorgaans verhaald wordt, in het laatst van zijn leven tot zachtere, of zelfs voor het Protestantendom niet ongunstige, gevoelens zou zijn overgegaan. Integendeel beveelt karel's Codicil, twee dagen vóór zijnen dood geschreven, zijnen Zoon ten ernstigste en dringendste, dat de ketters vervolgd en getuchtigd worden met alle openlijk betoon en alle gestrengheid, zonder te veroorloven, dat
eenig schuldige worde verschoond! (Bl. 126, 127.) Nog meer: hij schreef, kort vóór zijnen dood, aan de Inquisitie, ‘dat men wel de ketters tot Christenen moest zoeken te maken, maar ze dan toch verbranden, omdat hij niet geloofde, dat iemand hunner een goed Katholiek kon worden, wegens hunnen lust tot twisten over godgeleerde zaken. Men zou, door de ketters te sparen, eene groote misdaad begaan, even als de Keizer zelf, toen hij luther, volgens de aan hem gedane belofte, ontzien had, want hij was geenszins verpligt, hem zijn woord te houden, daar deze ketter een veel grooter Meester, namelijk God, had beleedigd.’ (Bl. 129). Zulk een man was de hooggeroemde karel V, en zóó was de zedekunde van Rome in de zestiende Eeuw! Filips II volgde zoo stipt mogelijk de voorschriften van

{==162==} {>>pagina-aanduiding<<}
zijnen Vader, en overtrof hem zelfs nog in ijver voor de Inquisitie. Hij poogde het Heilig Officie, naar de Spaansche wijze, in Sardinië, in Milaan, in Napels en in de Nederlanden in te voeren. Het gelukte hen echter alleen in dat eiland (op. Sicilië had zij reeds te voren bestaan): in de beide Italiaansche Staten van het vaste land verzette zich het Volk standvastig daartegen; en men weet, hoe de uitslag in Nederland is geweest. Na de lezing van dit werk wordt de zaak onzer moedige Vaderen ons dubbel heilig, en rijst onze eerbied en dankbaarheid nog hooger voor hunne gelukkige pogingen, om ons van zulk eenen zieledwang te verlossen, die, naar de bedoeling van filips, de beide Halfronden moest omvatten, daar hij ook in Amerika, te Lima, te Mexico en te Carthagena, alsmede op de eilanden, Regtbanken van het Heilig Officie deed oprigten, ja zelfs eene wandelende vierschaar voor de vloot, eene Inquisitie der Galeijen, invoeren! Doch Spanje zelve was en bleef het brandpunt der heilige werkzaamheden van dat Geregtshof. In Gallicië, het gewest, 't welk zich het langst verzet had, werd hetzelve in 1574 ook ingevoerd. Men was op het punt, eene geestelijke Ridderorde, en dus een staande leger, ten behoeve der Inquisitie, op te rigten; doch, gelukkig voor de wereld, belette zulks de achterdocht van filips II. Maar des te gereeder nam hij de taak op zich, de ongelukkigen, welke de vierschaar, volgens het verfoeijelijkste misbruik der taal, relaxeerde, d.i. met aanbeveling van
zachte behandeling aan den wereldlijken Regter overliet, plegtstatig te laten verbranden. Valdez zorgde er voor, dat het bij deze Nationale feesten niet aan brandstof ontbrak. Want feesten voor het Hof waren de zoogenoemde auto da fe's (geloofshandelingen), gelijk dat te Valladolid in 1559, door de tegenwoordigheid van den ongelukkigen Don carlos, en nog dat zelfde jaar andermaal door die van filips II zelven en zijn' geheelen hofstoet, benevens een aantal Afgezanten en Bisschoppen, opgeluisterd. Men had, om het aantal der slagtoffers regt koninklijk te maken, van den Paus eene bulle verkregen, dat ook de niet afgevallene Luthersche ketters, zelfs die eenig berouw toonden, zouden mogen worden verbrand. Op het eerste auto da fé verschenen veertien personen, tot deze ijsselijke straf veroordeeld, waaronder eene moeder met twee zonen en eene dochter. De oudste zoon betuigde, nooit door eenig woord de Luthersche leer te hebben gepredikt, of zich

{==163==} {>>pagina-aanduiding<<}
daarvoor tegen andersdenkenden uitgelaten, maar dat hij slechts verzuimd had, de dwalenden te regt te brengen. Een derde broeder van dit huisgezin werd op het auto da fé van Valladolid in 1559 verbrand, waar in 't geheel dertien slagtoffers voor het vuur waren; op een ander te Sevilië, in dat zelfde jaar, eenentwintig, in het volgende veertien! Te Murcia werden in 1557 elf, in 1559 dertig, in 1560 de eerstemaal tweeentwintig, de tweedemaal zestien, in 1562 drieëntwintig, in 1564 een, in 1565 vier, in 1560 vijfentwintig personen verbrand! Zoo bedroeg het getal der aldus geregtelijk vermoorden, in eene stad, die geenszins tot de aanzienlijkste van Spanje behoort, in zeven jaren, honderd-tweeëndertig! En wanneer men dan daarbij voegt de pijnigingen des ligchaams, om tot bekentenis te dwingen, die de zinrijkste wreedheid niet erger kan uitdenken (men zie bl. 15-17), de misschien nog wreedere foltering der ziele, door de kwellingen, den beschuldigde aangedaan, ten einde hem door bedreigingen en beloften tot het aangeven van anderen te bewegen, zelfs al was hij zich niets bewust (*), de schreeuwende onregtvaar-
{==164==} {>>pagina-aanduiding<<}
digheid der Regtspleging, waarbij men zeer gretig getuigen tot bezwaar, maar met groote moeite, en blijkbaar ongaarne, getuigenissen tot ontlasting aannam, het verzwijgen der getuigen voor den beschuldigde en de geheele geheimhouding bij het Regtsgeding, het lang verkwijnen in akelige kerkers; wanneer men dit alles in aanmerking neemt, zal men niet aarzelen, de Inquisitie eene Regtbank des Duivels te noemen, en hoogen lof toe te zwaaijen aan de Souvereine Vergaderingen der Cortes, de wettige Vertegenwoordigers des Spaanschen Volks, zoo van 1812 als 1820, welke dit gedenkstuk der diepste menschelijke verdorvenheid afschaften, en het Rijk des Lichts in Spanje poogden voor te bereiden, hetwelk thans door het mengsel van tirannij en janhagelregering, 't welk met de bajonet aan Spanje opgedrongen is, voor Eeuwen weder uitgedoofd wordt.
Het schijnt, dat het verhaal der gedurige bloedtooneelen den Schrijver zelven vermoeid heeft. Althans hij staakt dezelve met het einde der Regering van valdez (onder wien hij nog vele auto da fé's onvermeld laat), en vermeldt slechts kortelijk de namen der volgende Groot-Inquisiteurs tot aan het einde der Regering van filips II. Bij alle deze Regtsgedingen is het merkwaardig, dat men onder de geheime aanhangers van het Protestantisme verscheidene Vrouwen, zelfs Nonnen, vindt, alsmede twee Predikers en een' Biechtvader van Keizer karel V (waardoor het sprookje van karel's min bekrompene denkbeelden in zijne laatste jaren ontstaan is). Verschrikkelijk is het, dat zekere zwangere Vrouw, johanna bohorquez, ter dood toe gepijnigd is, alleen omdat zij hare eenentwintigjarige Zuster, die te voren reeds verbrand was, en aan welke men de bekentenis op de pijnbank had ontwrongen, niet vroeger aangebragt had! Nadat de ongelukkige johanna dus haar leven, genoegzaam onder de handen der beulen, had geëindigd, werd zij onschuldig verklaard! - Gelijk de Regering zich somtijds van de Inquisitie bediende, om b.v. den smokkelhandel in paarden uit Spanje naar Frankrijk te weren, dien men dan voor ongeoorloofde gemeenschap met de Fransche Hervormden liet doorgaan, - zoo deed de smokkelhandel, dien de Heilige Vaders nu voor zichzelve begonnen te drijven, dit gevaarlijk middel tot stuiting van het kwaad spoedig opgeven. Aan den anderen kant was hunne trotschheid bovenmatig: in Spanje, in Amerika eischten zij, gelijk hunne Farizésche voorzaten,

{==165==} {>>pagina-aanduiding<<}
de vooraanzittingen bij alle openbare plegtigheden; zij deden elk, die, ook in burgerlijke zaken, hun of hunnen afhangelingen te na kwam, in den kerkban; en deze ijveraars voor het geloof, die de braafste, onbesprokenste menschen, teedere, onschuldige maagden en huismoeders, eerlijke kooplieden martelden en verbrandden, wanneer zij niet dachten als zij, - deze heilige mannen ontzagen zich niet, eenen moordenaar te beschermen, omdat hij de slaaf van een' gewezen' penningmeester der Inquisitie was (bl. 462) toen echter het Volk en de Regering hiertegen opkwamen, liet men den moorder ontsnappen. Dat de openlijke teregtstellingen in de achttiende Eeuw verminderd, en bijna stilzwijgend afgeschaft zijn, is waar; doch dat daarom de invloed en de geest van dat heillooze Geregtshof nog in volle kracht bleven, is even onbetwistbaar. Men ziet dit ten duidelijkste uit eene lange lijst van achtingwaardige Geleerden tot op het laatst der vorige Eeuw, wier werken verboden, of zij zelve door de Inquisitie vervolgd zijn, - en uit eene andere van Overheidspersonen, die, om hunne ambtsverrigtingen, of de gevoelens, die men hun toeschreef, tot dien zelfden tijd zijn in last geraakt. Onder de laatsten is een der meest bekenden de bevolker der barre Sierra Morena, de verdienstelijke olavidé, die, nog in 1778, om zijne gevoelens, tot achtjarige opsluiting in een klooster werd veroordeeld.
Deze gruwelen waren wel gedeeltelijk te voren bekend, door een' enkelen, wien het gelukte, aan de kaken van dat gedrogt te ontsnappen, en in Protestantsche landen de srissche levenslucht der vrijheid te komen inademen; maar men wraakte van de Roomsche zijde zijne getuigenis als partijdig, en daarbij kon hij wel zeggen, wat door hem geleden was, maar geenszins, daar hem niets werd medegedeeld, de ongeregtigheid tot in haren schuilhoek vervolgen; zoodat men doorgaans, in het begin der negentiende Eeuw, de Inquisitie, omdat zij geene openbare houtmijten meer oprigtte, genoegzaam voor dood of onschadelijk hield; terwijl sommigen ook het vroeger verhaalde aan vergrooting der Protestanten toeschreven. Nu, echter, ligt de geheele verborgenheid der ongeregtigheid in al hare afzigtigheid voor ons, uit de eigene papieren der Regtbank medegedeeld door eenen man, die eenmaal haar Geheimschrijver, doch te goed was, om zulks te wezen; een' man, die aan zijn Kerkgenootschap zeer gehecht, en gansch niet onverschillig was omtrent deszelfs leer-
{==166==} {>>pagina-aanduiding<<}
stellingen. Is het dan te verwonderen, dat de vrienden van willekeur, monnikendom en onverdraagzaamheid dezen eerlijken Grijsaard, uit hoofde van zijne onwraakbare getuigenis tegen hunne geliefkoosde Inquisitie, in het barste des winters uit Frankrijk naar Spanje hebben verdreven, waarvan 's mans dood het gevolg was? Doch, gelukkig de brave Grijsaard, die aldus geen leed zag aan zijn Volk en Vaderland, die in de armen der vriendschap naar betere gewesten overging, terwijl zijn land nog vrij was! Zoo hij het Rijk der Duisternis beleefd hadde, hij zou waarschijnlijk een' veel wreederen dood zijn gestorven.
In het volgende Deel hebben wij, onder anderen, de meer vermaarde dan bekende Regtspleging over Don carlos te wachten.




Krekelzangen van Mr. Willem Bilderdijk. IIIde Deel. Te Rotterdam, bij J. Immerzeel, Jun. 1823. In gr. 8vo. XIV, 213 Bl. f 3-:

De mensch wordt aan alles gewoon, en blijft daarom ten laatste bedaard bij hetgeen hem in het eerst het bloed warm maakte, of tot bevreemding, verontwaardiging, vrees of droefheid bragt. Zoo zullen dan de ‘braven,’ die (zie den Voorzang, VIII) voorheen des zangers toon prezen, (wij vooronderstellen eene definitie van ‘braven,’ naar de uitspraak van het echt bijbelsch Evangelie) nu wel verreweg het minste in dezen bundel ‘met vermaak’ lezen; evenwel het een en ander; en wat dan het overige aangaat, hetwelk geheel in den geest der twee eerste deelen, den helaas! te beruchten, van bilderdijk is, daar zijn zij nu reeds aan gewoon, verwachten het, en bedroeven er zich, alleen om 's mans wil en van wege zijn zoo jammerlijk verdoold genie, over. Hij dan, die zich (IX) ‘tot uitbreiding of voorstand van recht, waarheid, en Christendom geroepen voelt,’ behoeft dit om ‘het extergeschreeuw der boosaartigheid’ niet na te laten, en dus niet als ‘een kind’ te zijn. Hier komt het echter al wederom op de definitie aan; want kinderen zijn wel eens verbazend stout, en schreeuwen door alles heen, om hunnen zin te krijgen, ja zijn soms zoo razend, dat zij alles, wat men hun geeft, boosaardig wegsmijten, terwijl zij hun eigen aangezigt met s... en tranen bewrijven, en er dan maar eens alles behalve bekoorlijk uitzien. Men ziet dan in

{==167==} {>>pagina-aanduiding<<}
zulk een kind zekerlijk de egoïstische zinnelijkheid heerschen; evenwel - hoezeer het, wanneer het er oud, en de ouders er verstandig genoeg toe zijn, een gevoelig tikje krijgen zal, dat ook op den duur zeker helpt - het is een kind. Maar erger is het, wanneer deze leelijke kinderzin in rijperen van dagen zit, die hem naar grondstellingen vasthouden en laten werken; dan zijn deze wel degelijk kinderen, die geene rede verstaan, maar groote, leelijke kinderen, baldadige, sarrende, alles, wat binnen hun bereik komt, bedervende kinderen, van wie ten laatste ieder speelmakker zelfs, die zich door hen niet bederven liet, eenen afkeer heeft. - En wat zou men wel moeten zeggen van zulk eenen kinderzin, wanneer die in den ouden, wien alle hartstogtelijke boosheid daarom zoo leelijk staat, omdat hem zoo zeer de bezadigdheid voegt, gevonden wierd? Zeker, zulk een staat van kindschheid baart ontzetting, gelijk wij zeiden, om des daarin verkeerenden voorwerps wil; maar, voor het overige: het gewent. Bilderdijk zegt, dat hij toch geen kind is - namelijk voor zoo ver hij zich door geen ‘extergeschreeuw der boosaartigheid’ laat terughouden om zijnen krekelzang te laten hooren, en zich nooit door ‘schaamteloos hondengeblaf of gejank, al toonden zij ook tanden’, [wie? dat geblaf en gejank?] ‘liet verbluffen.’ Onverschillig zijn zij hem echter nog niet; want hij neemt nog bij herhaling de moeite, scheldend te betuigen, dat hij er niet om geeft: er is dus toch nog gevoel.
De Brieven in dezen bundel zijn: Hagar aan Sara, Jacob aan Ezau, Ezau aan Jacob, Jacob aan Rachel, Rachel aan Jacob. - Wij willen met den Dichter niet twisten over de keus, deze helden en heldinnen eener oude, Oostersche Nomadenwereld aan elkander, in den smaak der Heroïdes van ovidius, te laten schrijven; maar ontveinzen niet, dat zij ons ongepast toescheen. - Het is buiten twijfel, of het godsdienstige, Nederlandsche publiek is het met den Dichter eens, dat men, bij de beschouwing der gewijde geschiedenis, het plan der Voorzienigheid, om eenen Verlosser aan het menschdom te geven, moet in het oog houden; en wij begrijpen dus niet, wie het in ons Nederland zijn, waar hij, in zijne aanmerkingen omtrent deze Brieven, tegen schermt.
De Heer i. da costa wordt, bij zijne bevordering tot Doctor in de Rechten, aangemoedigd om te bestrijden

{==168==} {>>pagina-aanduiding<<}


de ontbonden Hel 
Die aangrimt, wie voor God de wapens aan durft gorden. 

Wij hebben er ook weder ‘zinloos razend volksgeschreeuw, verkrachting van recht of onschuld’ in, en hoe schoon het is,

Gewapend met onzichtbre macht 
De vierschaar van Gods wraak met kalme ziel te spannen. 

In: de Dichter, aan Mr. izaäk da costa, is de Dichter aan Jupiter's adelaar gelijk, die

in alles aas en jachtroof ziet, 
 
... 't weidend lam in 't veld 
Met d' uitgestrekten klaauw beknelt. 

Wijders komen er ‘druipend bloed en goor, - sijflend broed der steenrotskloof, - wriemlend drakennest, - zwadder, dat van de veder des adelaars rookt, en bek en kromme nagels’ (bekoorlijke Dichtkunst, daarmede voorzien!) in voor. In de stukken aan da costa en capadose komen de ‘ingewanden’ en inzonderheid de ‘vaderingewanden,’ om mooi te heeten, wat al te dikwijls voor; maar de Dichter heeft zoo zijne lievelingsuitdrukkingen, die telkens wederkomen.
Wat de Joden onzes tijds eigenlijk moeten, hoe ‘het Godswoord vervuld wordt of is,’ hoe degenen, die ‘in ons midden hen beklagen, voor hen bidden,’ dezulken zijn, ‘die God en Heiland vloeken, hen door duivlenlist verkloeken,’ betuigen wij niet te verstaan. Zij, aan wie het gerigt is, zullen er wel niet beter bij varen.
Ja, wij gelooven inderdaad, dat ‘Christus ligchaam door waanzucht en geweld bestreden’ wordt, gelijk in Christendom gezegd wordt; wij gelooven, echter, dat dit door de Jezuiten en derzelver, dweeperij bevorderende en twiststokende, helpers geschiedt.
Volgens een' stervenden Vader, aan zijne (aangenomen) negenjarige Dochter, omtrent het laatst der zeventiende Eeuw, moet Jezus wederkomst binnen korte dagen gebeuren. Deze idée schijnt eene geliefkoosde in de school van bilderdijk te zijn, en daardoor wordt zij te regt aan dweeperij schuldig verklaard; want Jezus zegt uitdrukkelijk, dat niemand den tijd daarvan weet, en de geschiedenis na de Apostelen ge-
{==169==} {>>pagina-aanduiding<<}
tuigt, dat het geloof aan eene stellig nabijzijnde wederkomst van Jezus altijd de hoofden op hol en wanorde voortgebragt heeft.
Aan Mejuffrouw petronella moens, in haar Album, is allervoortreffelijkst; even zoo aan den Heer Mr. m. tydeman, op zijn twee- en tachtigste verjaardag.
Aan de Vrouw, zou een pronkjuweel zijn, (de regtmatigste hulde wordt haar toegebragt) wanneer zij niet opgestookt werd tegen ‘een eeuw vol roekeloozen,’ die ‘tegen Staatsgezag en throon, God, en Zijn gezalfden Zoon’ aandruischen.
Staats- en Kerknood, is een magazijn van laster en schelden.
Levensgenoegen, dito. Het heet, onder anderen:

God verliezen, God verzaken, 
Heiden, niets zijn, of Deïst; 
En die domheid na te kwaken, 
Die thands alles stout beslist; 
Hiermeê waant men 't nu verkregen.... 

Dat de Dichter, echter, het ‘op den Stuurman staan laat,’ en ‘in toomen noch gareelen’ grijpt, - dit getuigen zijne schriften anders. In 't ‘amptgekrui te zwoegen,’ gunt hij aan zijn' minsten knecht. Wanneer hij er in zwoegen mogt, zou hij misschien zoo boos niet zijn. Nu moet men de kunst bewonderen, die de zachtste schilderingen van deugd en geluk kan leveren, terwijl het binnenste blijkt vol gal te zijn. Os dat schelden moest kunst zijn? Een van beide moet waarheid, en slechts één van beide kan het zijn.
Voor Lijdenden, is waarlijk voor lijdenden.
Kennis, bevat veel schoons en gemoedelijks. Jammer, dat er van ‘God aan te schennen, Zijn gezag, Zijn werking, Zijn bestaan te betwisten,’ in komt.
De Mensch, is geheel poëzij, en het slot, op gebrek aan zelfkennis duidende, zeer treffend en waar.
Aan mijne Egade, in hare langdurige en eindelijk te loor gestelde zwangerheid, is een zamenstel van de taal der gerafsineerdste wellustigheid, met heiligschendende inmenging van ‘het bloed, van 't Kruis gedropen,’ enz. en de alleruiterste (om, uit eerbied voor ons publiek, geen ander, welverdiend woord te bezigen) onkieschheid. Wie zóó Jezus bloed te pas kan brengen, kan die zich beklagen, wanneer iemand van hem denkt, dat hij er niets van meent, zoo vaak hij 't

{==170==} {>>pagina-aanduiding<<}
noemt, en het er voor houdt, dat dit stuk vooral ons in zijn binnenste niet veel stichtelijks laat ontdekken. Indien iemand dit denken en den spijker op den kop mogt getroffen hebben, (hetgeen bilderdijk zelf het best weten zal) wenschen wij Kerk en Staat geluk, dat de aap zoo uit de mouw kijkt, en dus de man onschadelijk wordt.
Hoe ter uitvaart van den waardigen Leeraar n. schotsman gezongen wordt, kan men wel denken. Wij gelooven echter, dat, indien schotsman nog leefde, zijne denkbeelden veel van die, welke bilderdijk later heeft ontwikkeld, zouden verschillen. Immers, welk achtingwaardig man zou dezelve mede voor zijne rekening willen nemen?
Aan een Bruidegom en Bruid; zeer schoon. Verdraagzaamheid; zoo leugenachtig en vuil als niet bevreemden kan, en eens Vaders Les zou weder een klein bijdraagje tot aanstoking van burgeroorlog kunnen zijn, indien Koning en Volk niet wijzer waren.
Afscheid bij 't Graf; dichterlijk, wijsgeerig en bijbelsch voortreffelijk.
Aan j.j. rousseau, Aanmaning, en Vrijheidschreeuw, loopen, in den gewonen toon, over het gewone thema. Het stuk, op eens Windbrekers geraaskal, kondigt inhoud door opschrift aan. De Wijsheidzoeker is eene aardige satyre op boekengeleerdheid. Overdenking, behelst een schoon beeld van Gods ondersteunende en oefenende genade. Vrije Klacht, prijst vrije klagt als smartsverligting aan. Eenige kleinere stukken voorbijgaande, schrijven wij het laatste, als een eind, dat het werk bekroont, (en welk eene kroon!) af:

	De duivel.
De Duivel had altijd een groot getal van Vrienden; 
Die namen 't voor hem op, als die hem hartlijk dienden: 
De droes is niet zoo zwart als hij geschilderd wordt, 
Was 't telkens; - de arme droes! men doet hem veel te kort. 
Maar, eindlijk, 't blad keerde om; nu mag hij niet meer wezen. 
Daar is geen Duivel, foei! Wie zou dat onding vreezen! - 
Natuurlijk! heel dat ras, eerst bij hem in de leer, 
Deed thands zijn duiv'lenproef, en wil geen meester meer. 









{==171==} {>>pagina-aanduiding<<}

Dagboek van een' Invalide, gehouden op eene Reis naar Portugal, Italië, Zwitserland en Frankrijk, gedurende de jaren 1817, 1818 en 1819. Door Henry Matthews. In II Deelen. Uit het Engelsch, voigens de tweede uitgave. Te Haarlem, bij de Erven F. Bohn. 1822. In gr. 8vo. Te zamen 612 Bl. f 6-25.

Een zeer onderhoudend reisverhaal, vervaardigd op de reize zelve, en op de plaatsen, die worden beschreven. Juist het bewaren van den vorm van een Dagboek maakt het verhaal meer naïf en treffend, terwijl het den levendigen indruk des schrijvers warm mededeelt. Tegenover den titel van ieder deel vonden wij eene fraaije plaat, waarvan de eene het graf van Virgilius nabij Napels, de andere den waterval van Staubbach nabij Lauterbrunn voorstelt; het tweede deel is daarenboven met eene plaat van de haven van Bordeaux versierd. Ziekelijkheid had onzen reiziger zijne reis aangeraden, als misschien nog het éénige redmiddel; en aan het slot der reis schijnt het, dat zijne gezondheid veel gewonnen had. Doorgaans is hij echter in eene vrolijke luim, zoodat men hem met genoegen volgen zal. Oudheden en schilderijen trokken grootelijks zijne opmerkzaamheid. Veel nieuws kan men juist niet verwachten, daar de reis door bekende en drukbezochte landen ging. Eene zeereis spoedig moede, zag hij van het plan, om tot Malta te varen, af, en stapte te Lissabon aan land. Die stad had de eer niet van hem te behagen; ‘ik walg, zegt hij, van al de morsigheid en stank.’ Niet onder de geringste plagen der stad telt hij de vliegen; zoodat hij hier domitianus verdedigt, en diens behendigheid benijdt. ‘In geheel Lissabon zijn,’ zegt hij ‘geen voordeeliger bedrijven, dan die van hond en Priester.’ (Ook hier zouden wij liever Monnik gelezen hebben.) Het Christendom is hier een zamenstel van afgoderij, nog veel stuitender dan de oude Heidensche eerdienst. ‘De Franschen, die een' Monnik, en zelfs den reuk van een' Monnik, even weinig konden verdragen als wouter shandy, dat is te zeggen, die hun een' doodelijker haat toedroegen dan alle duivelen uit de
hel, verjoegen, zonder eenig medelijden, de honden met hunne bajonetten, en dwongen toen de Monniken, het cruifix ter zijde te leggen, om den bezem te zwaaijen, en daarmede de straten schoon te houden: maar de Franschen zijn weg - en honden

{==172==} {>>pagina-aanduiding<<}
en Monniken hebben hunne gewone bezigheden hervat.’ Maar, had Lissabon de eer niet van den schrijver te behagen, hij merkte ook op, dat de Engelschman daar niet zeer gezien is. ‘Ik wenschte wel, dat ik de Engelschen kon ophangen met de darmen der Franschen,’ was onder anderen de uitboezeming van zekeren Spanjaard, dien hij daar aantrof. Hier scheepte de reiziger zich in naar Livorno, daarop dadelijk naar Pisa, en haastte zich naar Florence, waar het hem uitnemend beviel. Hij bezocht hier de galerijen meer dan eens, en is in de beschrijving uitvoerig; maar hij verkoos boven een gemaskerd bal, toen hij er een had bijgewoond, ‘het gezellige der eenzaamheid’ in zijnen armstoel. De Laurentiaansche bibliotheek telt hij onder een van de poppenspelen van Florence; voorts zag hij al het merkwaardige. Nu ging het op Rome los. ‘Het is onmogelijk, van het zienswaardige op Rome niets te zeggen; en iets nieuws er van te zeggen, is moeijelijk.’ Wij bepalen ons ten dezen enkel tot de verzekering, dat men de ruim 125 bladzijden over Rome met genoegen lezen zal. Niet minder onderhoudend zijn de volgende berigten nopens Napels, waar het klimaat beschreven wordt als zeer ongunstig. De overblijfsels van Pompeji worden mede bezocht; maar, in stede van den schrijver bij zijn opnemen van iedere merkwaardigheid te volgen, geven wij liever, nopens Napels, ‘waar ieder broodje, hetwelk een bedelaar op de straten eet, moet medewerken om de beurs van het Gouvernement te vullen,’ des schrijvers oordeel over den krijgshaftigen Napolitaanschen geest: ‘De soldaten, zoo te voet als te paard, hebben
een zeer goed voorkomen. Zij zijn op het oog met de beste troepen van Europa te vergelijken; en de Granadiers van 's Konings lijfwacht, in het uniform van onze eigene lijfwachten gekleed, zouden zelfs in Hydepark bewonderd worden. Maar het schijnt, dat zij weinig van vechten houden. De Oostenrijksche Generaal nugent huwde eene Napolitaansche Prinses, en is thans Opperbevelhebber van datzelfde leger, hetwelk onder murat als eene kudde schapen voor hem vlood. - Men is gewoon geworden, soldaten enkel als werktuigen te beschouwen, en gelooft vrij algemeen, dat eene goede krijgstucht elk slag van menschen tot soldaten vormen kan. Dit gaat misschien door als een algemeene regel: - maar zou eene slaafsche onderwerping aan een willekeurig Gouvernement, benevens eene verwijfde rust, die sedert jaren tot

{==173==} {>>pagina-aanduiding<<}
hebbelijkheid en behoeste geworden is, geene erfsmet aan een volk kunnen mededeelen, zoodat allengs, hetgeen bij den vader enkel gewoonte was, in het bloed en de gansche ziels- en ligchaamsgesteldheid van den zoon overgaat, en ten laatste een geheel geslacht derwijze bedorven wordt, dat geenerlei tucht in staat is, hetzelve van die eigenschappen te voorzien, welke men in een goed soldaat verlangt? Om deze vraag te beantwoorden, behoeft men zich slechts te beroepen op het gedrag van de Napolitaansche armee gedurende den laatstvoorgaanden veldtogt.’ - De vertaler herinnert hier aan het gedrag van die zelfde Napolitanen in 1821.
Voorts bezoekt de schrijver het zoogenoemd graf van virgilius, - dat van scipio, - eindelijk ook den Vesuvius. Wij kunnen alles niet aanstippen; maar eene anecdote van en lofrede op murat, die ons bevreemdde bij eenen Engelschman te vinden, deelen wij nog mede: ‘Hij,’ zegt hij, ‘die de geschiedenis van zijnen schandelijken dood zonder medelijden lezen kan, moet weinig gevoel van menschelijkheid bezitten, of enkel gehoor geven aan persoonlijke of staatkundige vijandschap. De hoofdtrek van zijn karakter schijnt die edele en ridderlijke dapperheid geweest te zijn, welke een' krijgsheld zoo wêl voegt, en waarvan hij bij onderscheidene gelegenheden de schoonste blijken gegeven heeft. Men zegt, dat hij bij zijnen laatsten terugtogt zijn leven in de waagschaal stelde, om den zoon van een' zijner Edellieden te redden, die geen moeds genoeg had om het zelf te doen. Zij trokken over eene rivier, onder het vuur der Oostenrijkers; het paard van den jongeling werd gewond, en zijn toestand scheen hopeloos. Joachim, met den angst van den vader begaan, stortte zich in den stroom, en bragt den zoon behouden op den oever; terwijl de vader, hetgeen gebeurde, werkeloos stond aan te zien.... Doch zijne asch ruste in vrede! Ik wil mij niet tot advocaat opwerpen van het schuim, 't welk de gisting der Fransche omwenteling zoo onverdiend heeft in de hoogte geheven; maar er zijn uitzonderingen; en joachim, schoon niet geheel zuiver van het oorspronkelijke euvel der school, waarin hij was opgevoed, heeft zich zoo verdienstelijk gemaakt door zijn gedrag, terwijl hij met de koninklijke waardigheid bekleed was, dat hij in zijn ongeluk op meer medelijden had mogen rekenen, dan hem werkelijk is ten deel gevallen.’
De reiziger keert nogmaals naar Rome, waar hij zich op

{==174==} {>>pagina-aanduiding<<}
nieuw eenigen tijd ophoudt, en wij laten hem aan het slot van het eerste deel te Florence.
Na eenig vertoef aldaar gaat het over Bologna naar Venetië, voorts op Milaan, en zoo naar Zwitserland. De lezer voelt, dat op deze reize veel gezien werd, 't welk bezienswaardig was; maar wij kunnen alles niet aanstippen. Van Lausanne deed de reiziger eenen aangenamen togt door Zwitserland, en keerde toen naar de stad terug, vanwaar hij wederom vertrekt op Geneve, enz. en eindelijk te Nismes komt. Hij bezoekt een goed gedeelte van Frankrijk, ziet ook Parijs, en scheept zich ten laatste te Dieppe op Engeland in, in de goede hope, dat hij in betere gezondheid daar zal aanlanden, dan hij zijn vaderland verlaten had. - Ten aanzien van het laatste deel hebben wij ons zeer bekort, hoewel wij bij hetzelve den schrijver vooral met geen minder genoegen zijn gevolgd. Hij is een aangenaam en zeer onderhoudend reiziger, en wij merken niet, dat zijn ziekelijke toestand veel invloeds had op zijnen opgeruimden geest en het naauwkeurige van zijne waarnemingen. Wij durven zijn Dagboek gerustelijk, als eene aangename en onderhoudende lecture, ieder leesgezelschap aanprijzen. Het geeft even zeer vermaak als iedere roman, en daarenboven leering en nut. Zijne vooringenomenheid met zijn vaderland kunnen wij hem te minder ten kwade duiden, daar hij de gebreken zijner landgenooten meer dan eens openhartig erkent; en geheel de toon van zijn Dagboek is in eenen goeden geest. Wij hielden opzettelijk bij dit ons berigt nog eene bladzijde open, om nog eene proeve te geven van zijne niet onbelangrijke staatkundige redeneringen, welke in dit werk geheel niet vreemd zijn, en, onzes inziens, van des schrijvers bevoegdheid ten dezen getuigen: ‘De Koning (van Frankrijk) wordt door de Ultra-Royalisten voor een' Jakobijn uitgemaakt; maar de Jakobijnen
willen hem niet voor hunnen echten broeder erkennen. Nogtans geloof ik, dat hij de grootste massa des volks op zijne zijde heeft. Zoo lang hij aan het Charter getrouw blijft, zal de meerderheid altijd vóór hem zijn; maar dan moet hij het Charter niet als een regenscherm gebruiken, waarvan men zich enkel in slecht weder bedient; want de Natie houdt het vooral niet minder noodzakelijk als een zonnescherm, om er bij goed weder eene schuilplaats onder te zoeken voor de brandende stralen der koninklijke regering. Dat de Koning tegenwoordig geene veel grootere meerderheid

{==175==} {>>pagina-aanduiding<<}
bezit, is enkel aan de bezorgdheid der zulken toe te schrijven, die in de eerste daden van zijn bestuur de zucht meenen te ontdekken, om Frankrijk beginselen op te dringen, van welke men vreest, dat zij de grondslagen van het verbond tusschen Vorst en Volk zullen ondermijaen; - een verbond, 't welk zij als de plegtige voorwaarde beschouwen, waarop de bourbons weder ten troon verheven zijn. Het dagteekenen zijner regering van den dood van lodewijk XVII, het verwerpen van de driekleurige kokarde, welke hij zelf in 1789 als Monsieur gedragen had, en zijne tweede herstelling door middel der vijandelijke bajonetten, hebben een' geest van wrevel en misnoegen tegen hem doen ontstaan, die slechts met den tijd, en ten gevolge van de voorzigtigste maatregelen, weder kan verdwijnen. Fox heeft beweerd’ - Maar de lezer moge dit, en wat de schrijver hier verder beredeneert, in het werk zelve naslaan.
‘De zetel der bourbons schijnt boven een vat met buskruid opgeslagen te zijn; niets dan de uiterste voorzigtigheid kan het volk met hun bestuur verzoenen, of eene noodlottige uitbarsting voorkomen.’ - Wij twijfelen, of de schrijver de schandelijke treken bij de tegenwoordige Verkiezingen, en de maatregelen, die men zegt, dat thans worden voorbereid, onder de maatregelen der uiterste voorzigtigheid wel zou durven rangschikken.






Redevoering ter nagedachtenis van H. Wester, in leven Broeder van de Orde van den Nederlandschen Leeuw, Schoolopziener van het 5de District enz., overleden te Oude Pekela, den 19 Febr. 1821, uitgesproken uit naam van het Departement Tot Nut van 't Algemeen te Pekela, door M.J. Adriani, Predikant en Schoolopziener aldaar. Te Groningen, bij J. Oomkens. In gr. 8vo. 44 Bl. f :-40.

Eene waardige hulde aan de nagedachtenis van een waardig man, die het uitgebreidste nut heeft gesticht, en wiens bewondering en hoogachting te grooter wordt, daar hij zich door eigene vlijt en oefening zoo ver boven zijnen stand en oorspronkelijken aanleg verheffen kon, en daarenboven zelf het uitmuntendst voorbeeld gaf in zijnen werkzamen kring, en tevens altijd en in alles een voorbeeld was van echt verlichte en warme godsvrucht. 's Mans vroege jeugd en jongelingsjaren, - zijne verdienste omtrent het Schoolwezen -
{==176==} {>>pagina-aanduiding<<}
omtrent de Maatschappij Tot Nut van 't Algemeen, - zijne waarde als schrijver - als mensch en burger - en als Christen, worden ons hier, onopgesmukt en voelbaar, naar waarheid, in eenen beschaafden, hartelijken toon, door een' van 's mans waardige hoogachters en vrienden, treffend herinnerd. Achter deze Redevoering zijn de doelmatige Gezangen, door a. hocxum van dijk, ter gelegenheid van deze plegtige hulde aan den overledenen, vervaardigd, voor de vergetelheid bewaard, en na dezelve zijn eenige uitbreidende en ophelderende Aanmerkingen geplaatst van het een en ander, hetwelk in de Redevoering slechts met een enkel woord was aangestipt. - Deze Redevoering, alzoo afzonderlijk uitgegeven, is tevens geplaatst, en wel de eerste, in den bundel, door Prof. van swinderen uitgegeven ter vereering van den verdienstelijken man, onder den titel:

Ter gedachtenis van Hendrik Wester. Te Groningen, bij J. Oomkens. In gr. 8vo. 150 Bl. f 1-50.

Behelzende aanstonds na dezelve eene Voorlezing, ter gedachtenis van wester, door gezegden Hoogleeraar zelven gehouden bij het Groninger Departement der genoemde Maatschappij, den 16 Maart 1821. Een uitmuntend opstel, in hetwelk de spreker zichzelven, zijnen hoorderen en allen troost toedient over het verlies van den voortreffelijken man: 1) door het opwekken van vertrouwen op God, door een kort verhaal van 's mans merkwaardigen levensloop; 2) door aansporing tot dankbaarheid aan God, door het voorstellen van het groot geschenk, in het zoo lang bezit van zulk eenen man genoten; 3) en er dan eindelijk eene hartelijke opwekking bijvoegt, om die dankbaarheid te toonen door de navolging van zulk een voorbeeld, waartoe eene eenvoudige schildering van 's mans karakter als mensch en Christen ten grondslag wordt gelegd. Hierop volgen eenige levensberigten van wester, meestal uit eigene aanteekeningen van hemzelven verzameld, en in orde geschikt. Deze zijn belangrijk. Voorts nog eenige bijdragen ter kennis van wester's karakter, - eene lijst der door hem uitgegevene geschriften, - en eindelijk getuigenissen, van bevoegden, aangaande het nut, door wester gesticht, ten opzigte der verbetering van het onderwijs. - Geheel deze bundel doet groote eer aan den verzamelaar, gelijk vooral aan den waardigen man, wiens

{==177==} {>>pagina-aanduiding<<}
aandenken men alzoo in eere zoekt te houden. Wij lazen dien met het uiterste genoegen, en moeten ons over de uitgestelde aanmelding, van wege den steeds nog aangroeijenden voorraad van ons toegekomene geschriften, en met het praestat sero quam numquam, verontschuldigen. Maar wij vertrouwen ook, dat men, bij zulk eene hulde aan eenen man als wester, onze aanbeveling niet heeft afgewacht, om zich met de lezing dezer stukken te leeren, te stichten en te verlustigen.





Feestviering ter huldiging van Edward Jenner, en ter verheffing van de waardij der Koepokinenting, van wege het Cenootschap Arti salutiferae te Amsterdam, gehouden den 14 Mei 1823, door F. van der Breggen Cz., Med. Doct. en Hoogleeraar aan de Doorluchtige Schole te Amsterdam. Te Amsterdam, bij L. van Es. 1823. In gr. 8vo. 36 Bl. f 1-20.

In 1798, en dus nu 25 jaren geleden, maakte jenner het eerst zijn onsterfelijk geschrift bekend, na tweeëntwintigjarige waarneming en onderzoek, ten betooge, dat de ingeënte koepokken de menschen voor de kinderziekte beveiligen, - zonder gevaar zijn voor het leven en de gezondheid, - en in zachtheid van werking de ingeënte menschenpokken verre overtreffen; en door vijfentwintigjarige ondervinding nu, sinds dien tijd, zijn deze waarheden in geenen deele gelogenstraft, maar ten volle bevestigd. Geen wonder, dat men het gepast vond, aan den weldoener, die dit heilzaam middel opmerkte, er over nadacht en het in beoefening bragt, nu, na verloop van het vierde eener eeuw, en nadat hij van het wisselend tooneel der aarde onlangs is afgetreden, eene welverdiende hulde toe te brengen, en daartoe den 14den Mei - den gelukkigen dag, waarop den achtjarigen knaap philips, uit de pok, welke het melkmeisje sarah nelmes op hare hand had, de eerste koepok kunstmatig werd ingeënt - bij voorkeur bestemde. Jenner verdiende deze hulde; want, moge dan al vroeger hier of daar het beveiligend vermogen der koepok zijn opgemerkt, hij is het echter, die de voorbehoedende eigenschap het eerst wetenschappelijk onderzocht en bepaalde, en den grond gelegd heest tot derzelver algemeene verspreiding. Aan hem hebben vele duizenden, ontegenzeg-
{==178==} {>>pagina-aanduiding<<}
gelijk, het behoud van het leven, de gezondheid en schoonheid te danken. Het Genootschap Arti salutiferae koos eenen waardigen spreker, die zijne taak uitmuntend heeft volvoerd; en deze hulde, aan zulk eenen menschenvriend toegebragt, en de wijze, waarop dit geschiedde, kon wel niemand, dan eenen of anderen nieuwbakken' en bekrompen' Christen, ontstichten. Overal komt, bij den redenaar, jenner voor, als het gezegend werktuig in de hand
van God; en nergens komt de spreker de eer van Hem te na, van wien eeniglijk alles goeds afkomt. Hulde aan jenner is alzoo dankbaarheid aan God. - Van het borstbeeld van jenner, hetwelk staande de redevoering ontbloot werd, ontvangen wij een afdruksel, in steendruk, tegenover den titel (hetgeen ons echter min gelukkig uitgevallen schijnt); en het fraaije Latijnsche vers van h. collot d'escury, en de niet minder fraaije vertaling van hetzelve door m.c. van hall, versieren de korte, maar keurige redevoering, die wel niemand onvoldaan uit de handen legt.

Gedenkschriften eener jonge Grieksche Vrouw. Paulina-Adelaïde Alexandra Panam tegen Z.D.H. den regerenden Hertog van Saksen-Coburg.

De magtigen der aarde hebben mijn voorhoofd met bloed besprengd. Uit de diepte mijner ellende riep ik, o Heer! uwen magtigen arm in tegen hunne ongeregtigheid.

Psalmen.
Uit het Fransch vertaald. Te Amsterdam, bij J.C. van Kesteren. 1823. In gr. 8vo. 184 Bl. en het Aanhangsel 80 Bl. f 2-75.
De Dame, welker afbeeldsel, met dat van gezegden Hertog en hunnen zoon, den titel versiert, ziet er, volgens dit portret, niet ongevallig uit; zoo vond het ook gezegde Hertog, en, niet tevreden, dat hij het toen nog maar veertienjarig meisje had onteerd, wist hij haar naar zijne staten te lokken, waar zij, in stede van de haar gedane belofte, en het uitzigt op eene plaats als Staatjuffer, niets dan ellende vond. ‘De negende maand liep op het laatst,’ zegt zij; ‘wij hadden geen linnen, geen vuur of licht, en terwijl wij volstrekt van alles ontbloot waren, mijne moeder ziek was, en ik door de hevigste smarten en pijnen gefolterd werd, zag mijn zoon, den 4den Maart 1809, het licht.’ Hare menigvuldige aanvragen om een verzekerd bestaan voor haar en haar kind, de beloften, waarmede men haar vleide, en de

{==179==} {>>pagina-aanduiding<<}
vele teleurstellingen, worden omstandig verhaald. Eindelijk zocht men zich, zegt zij, van haar en het kind te ontslaan; stelde eerst eene poging te werk, door het veroorzaken van een ongeluk, waarbij zij oogenschijnlijk moesten omkomen; naderhand beproefde men, herhaalde malen, vergiftiging; eindelijk wist men haar naar Frankrijk terug te doen reizen. Zij liet geene pogingen onbeproefd, maar die alle waren zonder vrucht; men wilde haar het kind ontnemen, hetwelk de moeder tot geenen prijs wil afstaan, en zulks nog minder, daar men het op deszelfs leven reeds had toegelegd.
‘Prins van Coburg, zie daar uw werk!’ (zoo drukt zij zich uit:) ‘Gij zijt verantwoordelijk voor een veertienjarig meisje, welks geheele leven gij gemarteld hebt; gij zijt verantwoordelijk voor dat vergift, voor dien kuil, waarin het rijtuig brak, voor dat zamenweefsel van bedriegerijen en laagheden, voor dien chaos van trouweloosheden en heimelijke aanslagen tegen mijn leven. Gij zijt verantwoordelijk voor de kwellingen mijner jeugd, en voor het brood, waaraan gij mij gebrek liet lijden, en voor hetgeen mijne oude moeder heeft moeten uitstaan, en voor het vergift, dat ons gegeven werd.’ - ‘Of de wereld is eene akelige gevangenis, of vroeger of later, Mijnheer! zal eene almagtige stem u vragen: wat hebt gij met haar gedaan? En gij zult antwoorden: ik heb haar het eenigste erfgoed van eene vrouw zonder tijdelijke middelen ontnomen, de eer. Ik heb haar uit hare schuilplaats gejaagd als een misdadiger. Ik heb haar het bittere brood der armoede doen smaken. Hare jammerklagten vervulden (verveelden?) mij, en ik leidde haar als bij de hand naar het graf; het graf wilde haar niet! Ik heb haar van kant willen maken, door vergift willen ombrengen, en heb dit zesmaal herhaald. Ik heb haar vervolgens gelasterd, om haar ten minste zedelijk te dooden. Zie daar hetgeen ik met haar gedaan heb!’
De lezer denkt zeker met ijzing aan het eindelijk onderzoek van den Almagtigen, voor wien een Prins gewis even weinig, als de geringste mensch, van zulke schandelijke daden verontschuldiging vindt! - Intusschen, wij hooren hier de vrouw alleen. Het aanhangsel en de daarin voorkomende brieven zijn evenwel bewijzen, waarop zij zich beroept. Door de uitgave van deze Gedenkschriften neemt zij wraak. Moge inmiddels dit boek voor iedere jongedochter eene waarschuwing zijn! ‘Vóór dat men

{==180==} {>>pagina-aanduiding<<}
eene onvoorzigtigheid begaat, en een' jongen man in een vreemd land volgt, moest men aan de gevolgen denken,’ schreef haar de Hertogin. Het woord onvoorzigtigheid is hier inderdaad te zacht, en alleen haar veertienjarige ouderdom kan deze verzachting verontschuldigen. Wij mogen, op dit punt, niet al te toegevend zijn. Is alles zóó, als hier verhaald woedt, dan is zeker het gevallen meisje, in vergelijking met den Prins, eene heilige; en echter, (wij ontveinzen het niet) wij mogen haar beklagen, maar zij heeft toch haren goeden naam, en alzoo hare achting, met regt verloren bij iederen braven. Daarenboven - maar wij willen haar niet oordeelen. Gelukkig is het boek op zulk eene wijze geschreven, dat men het zonder blozen lezen kan.




Barthelemy's Reize van den jongen Anacharsis door Griekenland. Verkort van H. Lemaire. Uit het Fransch vertaald door J.W.L.F. Ippel. Met Platen. Iste Deel. Te Amsterdam, bij Schalekamp en van de Grampel. 1823. In kl. 8vo. 203 Bl. f 1-50.

Eeue bekorting van den Anacharsis, welk meesterstuk van barthelemy onze stuart in het Hollandsch heeft geleverd; - maar ook deze bekorting is vertaald, en dit bevreemdt ons; voor het minst zou de Hollander zelf wel de bekwaamheid hebben tot het vervaardigen van een uittreksel! Dan, dit zij zoo het wil, het was geen ongelukkige inval, dit werk voor de Kinderbibliotheek te verkorten; en wij hopen slechts, dat de jeugd er tot de lezing van het voortreffelijk werk te meer door zal worden uitgelokt. Na de inleiding, welke de oude Grieksche geschiedenis tot het 404de jaar vóór onze jaartelling opgeeft, geeft dit eerste deeltje, in eenen goeden, vloeijenden stijl, de zeven eerste Hoofdstukken der Reize, waarbij drie plaatjes (zoo als die dan zijn!) gevoegd zijn. Wij twijfelen geenszins, of ook deze uitgave zal het aankomend geslacht, in dezen tijd vooral, waarin de gebeurtenissen in Griekenland zoo vele herinneringen oproepen aan den klassieken grond, aangenaam en leerrijk zijn.

Meng. Bl. 168, reg. 11 en 12, staat: dus ⅔, lees: dus nagenoeg ⅓.





{==181==} {>>pagina-aanduiding<<}

Boekbeschouwing.

Over de vereischte inrigting, de gegrondheid en de waardij van het geschiedkundige bewijs voor de Goddelijkheid des Christendoms. Behelzende tevens eene proeve van onderlinge vereeniging der verschillende godgeleerde denkwijzen over de Openbaring. Door G.J. Planck, Doctor in de H. Godgeleerdheid, Medelid van het Consistorie en Hoogleeraar der Godgeleerdheid te Göttingen. Uit het Hoogduitsch en met Aanmerkingen van G.F. Sartorius, Leeraar der Evangelisch-Lutersche Gemeente te Amsterdam. Te Amsterdam, bij C. Schaares. 1823. In gr. 8vo. XVI, 334 Bl. f 3-30.

Dit boek van den Göttinger Hoogleeraar planck moet, blijkens den titel, almede tot eene proeve dienen van onderlinge vereeniging der verschillende godgeleerde denkwijzen over de Openbaring. Ook legt de Schrijver zich daarop toe, van de Xde tot de allerlaatste of XVIIde Afdeeling van zijn werk. Of echter de vereeniging der Neologen van Duitschland, op die gronden, welke planck hier aanwijst, wenschelijk zij voor het Christendom, dan of men hun woelen en redetwisten als een teeken van hunne onvastheid van beginselen, en voorbode van den terugkeer dier hooggestemde Wijzen tot den standaard der waarheid, te beschouwen hebbe, durven wij niet beslissen. Velen, wel is waar, in ons vaderland, hongeren steeds naar den rijken boekenöogst, welken Duitsche Letterkundigen en Godgeleerden opleveren; maar daar zijn er ook, onder de koelzinniger en meer bezadigde Nederlanders, die de ondere voortbrengselen van eigen grond, en het pittig gewas der Britsche velden, over het geheel meer krachtig en voedzaam vinden voor verstand en hart. Althans wij hebben ons tot hiertoe niet te beklagen, dat de onzen het oor leenen, het zij aan het Kantiaansche, zul-
{==182==} {>>pagina-aanduiding<<}
len wij zeggen, Scepticismus of Rationalismus, het zij am de mystieke gevoelens van schelling, hier, zoo wij meenen, onder den naam van nieuwe Supernaturalisten aangeduid, en beiden door planck bestreden. Uit de schoone Verhandeling van wijlen onzen te vroeg afgestorven borger leerde men hen kennen, en de uitersten, waartoe zij overslaan. Deze alleen stelde den slagboom daar, die verhindert, dat hunne praal van geleerdheid en ophef met overdrevene
wijsbegeerte, even weinig als de dweepende hersenschimmen der andere schole, onbedacht bij ons doordringen, of dat wij ons vergapen aan menige nieuwigheid, die sedert lang, onder den naam van hooge Kritiek, zich verstoutte, den Bijbel aan te tasten, deszelfs eenvoudigen zin en woorden te verwringen, en de meest geheiligde waarheden zoek te brengen. - In den eersten opslag gaf het ons genoegen, te ontwaren, dat de Hoogleeraar tegen zijne verdoolde Landgenooten optreedt, en pogingen aanwendt, om hen, op grond der Evangelische Geschiedenis, tot de erkentenis van de Goddelijkheid der Openbaring terug te leiden. Wij besloten nogtans, ook ter bekorting van ons verslag, ons met dien strijd, of beter misschien met die poging ter vereeniging, waarbij de onzen naauwelijks eenig belang hebben, niet te moeijen. Liever wilden wij toetsen, wat hij, ingevolge den titel, hier voordraagt, ‘over de vereischte inrigting, de gegrondheid en de waardij van het geschiedkundige bewijs voor de Goddelijkheid des Christendoms.’ (*) Het onderwerp lachte ons toe, terwijl wij ons schikten ter lezing; maar naauwelijks ontwaarden wij, dat men, ter staving van het eeuwen oude geloof in

{==183==} {>>pagina-aanduiding<<}
den Zone Gods en Verlosser der menschen, ten oogmerk had, ons een nieuw geschiedkundig bewijs op te disschen, of wij zagen den Duitscher voor ons staan; en onwillekeurig schoot ons daar bij het bekende zeggen in van den Dichter:

Timeo Danaos, et dona ferentes. 

In vroegere jaren, Recensent erkent zulks gaarne bij dezen van zichzelven, vertrouwt men wel eens te veel op het voorkomen en allen schijn van opregtheid en deugdelijkheid van inzigten eens Schrijvers: in lateren leeftijd, en bij langduriger ondervinding, gelden zaken meer bij ons dan woorden; ofschoon wij daarom ons geen liefdeloos oordeel omtrent het doel des Naasten, die in een dwaalbegrip kan vervallen zijn, mogen of zullen veroorloven. Een en ander diene althans ter geheele vrijpleiting van den geachten Leeraar, wiens naam, als Vertaler, op den titel staat. Immers deszelfs Aanmerkingen getuigen ons, dat hij in vele niet met den Duitscher eens is, in vele over hem onvoldaan; schoon hij, naar ons gevoelen, bij zijnen Geleerde te hoog opzie, eenigzins vooringenomen met deszelfs nieuwe vinding, weinig dien naam verdienende, en even min tegen eenen onzijdigen toets bestand. Gaarne zouden wij het geschiedkundig betoog, zoo als planck hetzelve vereischt ingerigt te hebben, met 's mans eigene woorden mededeelen: maar nergens is hetzelve, als slot zijner uitvoerige redenering, in korter of breeder bestek van woorden gevat; nergens wordt zulk een overzigt des geheels aangetroffen. Wij moeten hierom te dezen onzen eigen' weg gaan, en vinden geen veiliger gids, dan den inhoud der Afdeelingen, waarin het betoog voorkomt, kortelijk op te geven.
In Afd. I beweert planck, dat het gewone geschiedkundig bewijs voor de Goddelijkheid des Christendoms (der Openbaring), zoo als hetzelve uit de Wonderen, door jezus verrigt, ontleend wordt, ten volledigen betooge ongenoegzaam is; weshalve men naar een ander

{==184==} {>>pagina-aanduiding<<}
heeft uit te zien, wat (*) noodzakelijk en niet onmogelijk moet gekeurd worden. Of er in Duitschland Christenleeraars zijn, die, met achterstelling, zoo niet geheele verwaarloozing, van den Godebetamenden inhoud der Christelijke leere, of het inwendig bewijs, alleen het uitwendige, op de Geschiedenis en Wonderen gebouwd, voor genoegzaam houden ten betooge van de Goddelijkheid der Openbaring, weten en onderzoeken wij niet. Genoeg, in Nederland is het voorlang en meer dan eens bewezen, dat beide die bewijzen te zamen genomen, geen derzelven afzonderlijk, het groote onderwerp des Geloofs voldingen. Alleen, of men, zonder het medegetuigen Gods met Jezus en zijne Gezanten door teekenen en wonderen en menigerlei krachten en bedeelingen van den H. Geest, tot gezegde volledig betoog kan komen, staat bij ons en den Schrijver in geschil. Want ‘naar mijne overtuiging, (zegt deze op bl. 21) kan er als nog een voldingend historisch bewijs voor de Goddelijkheid des Christendoms’ (d.i. van het Christelijk Geloof) ‘geleverd worden; doch ook slechts langs éénen weg, en wel langs eenen geheel anderen weg, dan waarop men zulks tot hiertoe heeft beproefd.’ In die waarheid toch en wezenlijkheid der Wonderen met ons mede te stemmen, schijnt vooralsnog eenen hedendaagschen en boven verbeelding hoogverlichten
Duitschen Geleerde te laag, te ouderwetsch, te eenvoudig te zijn. Men zou daardoor erkennen, geenen anderen zin of zintuigen, geen fijner oordeel te hebben, dan dat gemeen, waarbij zich, behalve de Hervormers, erasmus, melanchton, de groot, newton, addison, locke,

{==185==} {>>pagina-aanduiding<<}
leibnits, michaëlis, lesz en menigte andere mannen van naam geschaard hebben.
Intusschen blijkt, dat wij, als de Schrijver, in de IIde Afdeeling, wel degelijk tot den eersten grondslag of hoeksteen van het bewijs (zoo men het nu geschiedkundig wil genoemd hebben) de redelijkheid leggen der leere, door jezus voorgedragen, al hare voortreffelijkheid, om alleen aan de eischen van verstand en hart te voldoen, erkennen, en ons overtuigd houden, dat vóór of na geen ander persoon zoo volledige waarheden van Godsdienst en Zedekunde heeft voorgedragen. Onverschillig intusschen is het ons, of men, gelijk van ouds, uit dezen inhoud der prediking van christus en de zijnen een inwendig bewijs voor de Godebetamelijkheid opmake, dan hetzelve, met planck, als grondslag legge van een geschiedkundig betoog der Goddelijkheid.
Dus zijn wij tot des Schrijvers tweeden grondslag genaderd, waarover in de IIIde en Vde Afdeeling gehandeld wordt. Zij behelzen de waarneming, dat jezus het stellig ontwerp gevormd heeft, om alleen door zijne leer het geheele menschelijk geslacht te zaligen, en Hij tevens verzekerd was, dat Hem zulks gelukken zoude, maar ook, dat hiertoe zijn dood vereischt wierd.
Oppervlakkige Lezers zullen het misschien met planck ook wel te dezen eens zijn; en waarlijk, in de hoofdzaak verschillen wij van den Hoogleeraar niet, meer in de inrigting, die hij geeft aan het geschiedkundige des Bijbels. Of leert ons deze niet, dat jezus even zeker zijne eigene verrijzenis als dood voorspeld, vaak in éénen adem voorspeld en voorzien heeft? Is het geenszins uitgemaakt, dat, ware niet ‘het teeken van jonas den Profeet aan het boos en overspelig geslachte gegeven,’ waren de Apostelen vervolgens door eene hoogere dan menschenkracht niet ondersteund geworden, het kruis van christus alsdan ‘den Joden eene ergernis, den Grieken eene dwaasheid zou gebleven zijn, daar het nu van de kracht en de wijsheid Gods getuigenis draagt?’ Ja, door zulke daadzaken, als men ondankbaar overziet, in-
{==186==} {>>pagina-aanduiding<<}
dien niet betwijselen wil, is de Naam des Heeren, ‘de éénige aan ons ter zaligheid geschonken,’ ondanks allen tegenstand der wereld, naar ons gevoelen, alleen overig en in stand gebleven tot op heden, door eenen afloop van eeuwen. Hoe rukt men dus het verband des verhaals wegens de stichting en snelle voortplanting des Christendoms in onze gewijde oorkonden uiteen, wanneer men, met den Duitschen Hoogleeraar, juist datgene weglaat of verduistert, 't welk eenheid en zamenhang geeft aan het ontwerp van jezus, om geheel het menschdom te zaligen, en tevens den vinger Gods het duidelijkst aantoont in de Geschiedenis!
Desgelijks beroept zich de Schrijver, in Afd. VI, op het volkomen verheven en volmaakt zedelijk karakter van jezus, en vindt daarin den derden of laatsten grondslag van het geschiedkundig bewijs. Trouwens, wie leest niet met toestemmende goedkeuring, wat hier meer breedsprakig en ontwikkeld, bij rousseau, in den Emile (*), meer bondig, krachtig en welsprekend, tot lof van jezus heiligheid en grootheid gezegd wordt? Elk Christen toch, evenzeer als het meerendeel en de braafsten van de Deïsten, zijn overtuigd van de zedelijke volmaaktheid des gekruisten Nazareners, ‘hoedanige nooit in eenig mensch gevonden werd, en wier oorsprong (liever reden) wij bij Hem niet verklaren kunnen.’ Hier kan dus wegens de zaak zelve alweder geen verschil zijn. Bij ons, echter, is jezus opregt, en geeft Hij der waarheid getuigenis, wanneer Hij, Wonderen doende, op die teekenen zich voor zijne Landgenooten beroept, als het werk des Almagtigen, en niet van eigene kracht; opregt ook bij iedere aankondiging zijner opstanding, verhooging, en der zending van den H. Geest aan zijne Leerlingen.

{==187==} {>>pagina-aanduiding<<}
Alleen wij zien het niet door, hoe zich deze voorname deugd, de opregtheid, bij jezus laat handhaven zonder het geloof aan en de volledige erkentenis van de gezegde wonderverhalen. Waarom toch dezelve ter zijde gelegd en betwijfeld, zoo men in zijn harte aan christus de volmaaktste heiligheid toeschrijft, Hem voor den Zone Gods aanneemt? Wat dus bij ons als de laatste en beslissende grondslag van het geloof in den Heiland gelegd wordt, behoorde, naar wij vermeenen, bij planck en de Duitsche Neologen een regtstreeksch gevolg hunner belijdenis te zijn. Maar nergens in dit boekdeel is spoor te vinden van dusdanige sluitrede: en, zoo wij hier geene onbewimpelde verklaring van Ongeloof lezen, wel nogtans is er ons voorgekomen, dat eenen bedekten ondermijner des Christendoms, of van het gezag der H. Schrift, te verraden schijnt.
Echter een tweetal Afdeelingen, de VIIde en VIIIste, besteedt de Schrijver, om, uit de bijgebragte driederlei bewijsgronden, de Goddelijkheid der leere van jezus af te leiden en te betoogen, deels uit deszelfs eigene betuigingen, die zich voor den Zone Gods, van den Vader gezonden, bij herhaling verklaarde, en aan zijne leere eenen Hemelschen oorsprong toekende, deels omdat Hij waarheden voordroeg van zulk eenen aard, dat zij niet anders, dan door openbaring, konden gekend worden. Klemmend, het is zoo, doet zich deze redenering voor, althans wanneer men haar met een geloovig oog en harte leest: maar is dezelve, omdat zij den ten goede vooringenomenen wegsleept, daarom beslissend te noemen in de zaak van den Godsdienst, die zondaren ook tot inkeer dringen moet, en die vooral in lijden, en op het sterfbed, onwankelbaar vertrouwen, troost en hope behoort in te boezemen aan Geleerden en Ongeleerden? - Geven wij eenen en anderen wenk van hare zwakheid, of, wil men liever, van hare niet toereikende kracht. In de eerste plaats rust alles hier op het woord en de eigene opgave van jezus, als Godsgezant. Zijne geloofwaardigheid, daar Hij voor eenen Man, met hooge kennis van den He-
{==188==} {>>pagina-aanduiding<<}
mel bestraald, wil gehouden worden, moet hier alleen, en wel ten aanzien van hetgene Hij is, in eigene zake dus, voor geldig en meest afdoende gehouden worden. Maar wie, hoe hoogen eerbied hij voor jezus voede, verlangt te dezen niet meer? vraagt en ziet niet om naar eenen beslissenden Geloofsbrief? naar dat teeken, 't welk jezus zelf toezeide? naar Wonderen, die wij reeds gedacht hebben, toen wij, bij het missen derzelven in het betoog van onzen Schrijver, daaruit beweerden, dat
hij onvolkomen het ontwerp van christus, om de wereld te zaligen, voorstelt, en bezwaarlijk ook de opregtheid van jezus kan handhaven? Maar, lijdt deze schipbreuk omtrent daadzaken en beloften, welk geloof mag men dan in het geheel toekennen aan Hem, die zich nu meer als een dweeper of geestdrijver, dan wel als de heilige en vereerenswaardige waarheidsvriend kenteekent?
Maar, tot verdere staving van zijn betoog, voert planck een en ander zeggen van jezus aan, waaruit het bovennatuurlijke der Openbaring zou mogen blijken, ja ook voorzeker blijkt, zoo men heeft aangenomen of erkend, wat te bewijzen staat, de Goddelijkheid van jezus zending. Alleen wij weten niet, met welk regt men, bl. 180, eene plaats, matt. XXVIII:18, durft te berde brengen, die immers met de Opstanding des Heeren in een zoo naauw verband voorkomt, dat zij daarmede staat of valt. Trouwens, hoe onmogelijk het ook schijnen moge, dat jezus, die als de verlichter der wereld uit Nazareth onder de Joden optreedt, de verhevenste Godsdienstleer predikt, en stervende aan een kruis bevestigt, deze zijne leere en dat ontwerp uit zichzelven vormde, en niet, volgens zijne opgave en eenig schijnbaar vermoeden, van den Hemel had; men waagt echter, alzoo de Goddelijkheid der Openbaring stellende, altijd eenen sprong, en begaat, redenerende, den wraakbaren misstap, die zich veroorlooft, van het mogelijke tot het dadelijk zekere te besluiten. Onzes inziens toch heeft het evenzeer moeite in, den graad van verlichting en zedelijkheid te bepalen, welken eenig mensch uit zichzel-
{==189==} {>>pagina-aanduiding<<}
ven en zonder bovennatuurlijken invloed des Hemels bereiken mag, als het zwarigheid in de oogen van het Ongeloof heeft, de juiste grenzen aan te wijzen (*) tusschen de krachten der Natuur en zoodanige afwijkingen van haren gewonen gang, als volkomen regt geven om den vinger Gods te erkennen. Het laatste dunkt ons zelfs gemakkelijker te beslissen, vereischt althans een minder omslagtig betoog, en grondt zich op daadzaken en geschiedkundige of blijkbare waarheid; het eerste blijft uit zijnen aard immer met eenigen twijfel omgeven. Hoe het zij, beiderlei bewijs van Goddelijkheid vinden wij, de Godebetamelijkheid der leere vooruitstaande, in jezus, den Stichter des Christendoms, door de wijsheid des Vaders alzoo vereenigd, dat het eene van het andere zich niet dan met eene onheilige vermetelheid laat afscheiden.
Immers wat wordt er van der Apostelen geloofwaardigheid, indien gij de Wonderen daarlaat of verwerpt, die toch door de Evangelisten, als oog- en oorgetuigen, duidelijk zijn te boek gesteld? Planck waagt wel niet, de getrouwheid van hunne verhalen te ontkennen; maar besteedt echter een tweetal Afdeelingen, de IVde en IXde, om, met eene voorwaar angstige omslagtigheid, tot zoo verre de geloofwaardigheid der Geschiedschrijvers te toetsen, als hij noodig keurde, om de echtheid van een en ander gezegde des Heeren voor zijn betoog te kunnen doen gelden. Hoezeer dit onderzoek den draad zijner redeneringen afbreke, is te blijkbaar, ook uit dit verslag,

{==190==} {>>pagina-aanduiding<<}
om daarbij te toeven. Ligt evenwel vindt menig Lezer in die uitweidingen eenigen bruikbaren wenk; zeer zeker ziet hij zich daar in een ruim veld van gissingen en onbeslisbare onderstellingen rondgevoerd (*). Ons geeft het meer voldoening, in de toezegging van jezus te berusten, die joan. XIV:26 is aangeteekend, en wier echtheid wij almede voor welgegrond aanzien.
Uit alles te zamen genomen besluiten wij dus, dat deze nieuwe inrigting van het geschiedkundig bewijs voor de Goddelijkheid der Openbaring, hoewel de Hoogleeraar deszelfs gegrondheid en waardij bepleite, onvolledig is, en zijne verdediging van het Christendom (of liever van het Christelijk Geloof) niet overtuigend. Immers wij vragen niet, waarmede zich een vroom en deugdminnend hart vergenoegen kan, in eene Christenmaatschappij meer bijzonder; maar wat gezond verstand vereische, om de leer en zending van jezus, zonder overblijvenden twijfel, voor Goddelijk en van Hemelschen oorsprong te erkennen? En dat wij, niet zonder reden, 's mans geschrijf ongenoegzaam keuren tot gezegde doel, is uitgemaakt door den flaauwen aandrang des Schrijvers, en zijne erkentenis van onvolledigheid, in de XVIIde of laatste Afdeeling van zijn werk (†), zeer te regt ook door den Eerw. Vertaler opgemerkt.

{==191==} {>>pagina-aanduiding<<}

Wij voor ons, echter, vinden geene reden, om dit boek, zelfs van den kant der nieuwheid van zaken, bij onze Lezers aan te prijzen. Regtstreeks, het is zoo, worden hier wel de Wonderen, de Opstanding van christus niet geloochend, als bij rousseau: blijkbaar, nogtans, is dit groote struikelblok den Neoloog, die ‘wijs schijnt te willen zijn boven hetgene men behoort wijs te zijn,’ evenzeer ten aanstoot. Voor het overige vindt Recensent hier geen of luttel verschil en zakelijke afwijking van de reeds aangehaalde lofspraak des meer openhartigen of openlijken Franschen bestrijders des Evangelies (*). Hij eindigt dus met overwijzing op zijnen vorigen en meer uitvoerigen arbeid, en dien van een eerwaardig drietal reeds overledene Christenleeraren, bij teyler's Godgeleerd Genootschap bekroond en in D. XV uitgegeven. Ook vindt hij voor het slot van dit verslag geene meer gepaste spreuk, dan die, waarvan hij zich toen bediende, leggende daarom de pen neder met te zeggen:

Non tali auxilio, nec defensoribus istis, 
Christus eget. 






{==192==} {>>pagina-aanduiding<<}

Proeve eener Overeenstemming der Evangelisten. Door B. van Willes, Predikant te Nieuwland. IIde Stuk. Te Gorinchem, bij J. van der Wal. 1823. In gr. 8vo. XII, 170 Bl. f 1-80.

Van het eerste stukje van dezen geleerden arbeid des Heeren van willes gaven wij (in No. I van het vorig jaar) een zeer gunstig verslag, en wij zagen met groot genoegen, dat alle onze Tijdschriften ten dezen volkomen met ons instemden. In het eerste stukje gaf de Schrijver zijne gronden op, en nu ontvangen wij, in gevolge deze gronden, de volgreeks van alle de Evangelische verhalen, zoo veel mogelijk naar tijdsorde gerangschikt, en wel in tien Tabellen, naar aanleiding van de in de Evangeliën zelve aangewezene tijdmerken. Iedere Tabel is in zes vakken verdeeld, waarvan het eerste, in korte woorden, het voorval of de gebeurtenis opgeeft, de volgenden het Hoofdstuk van iederen Evangelist, en eindelijk het laatste eenige, en doorgaans zeer nuttige, aanmerkingen bevat, die van des Schrijvers geleerdheid en schranderen geest overvloedig bewijs geven. In deze Tabellen zijn alle de voorvallen met hunne nommers (van 1 tot 232) geteekend. Deze nommers dienen bij de volgende Tafel, houdende aanwijzing van den tijd voor alle de bijzondere voorvallen, door de Evangelisten verhaald, in welke bij ieder voorval het jaar van Christus geboorte, de maand, de dag der maand, en de naam van dien dag wordt opgegeven; - het spreekt van zelve, dat hier het een en ander als onbekend gemerkt, of wel geheel opengelaten is. Eindelijk dienen deze nommers nog voor den Bladwijzer, waar men iederen tekst van iederen Evangelist met een' enkelen opslag van het oog kan vinden. Bladz. 150 geeft eene verbetering van iets, hetwelk in het eerste stukje min naauwkeurig gesteld scheen; doch is van minder belang, daar dezelve in de zaak toch niets verandert. Wij zijn den Schrijver voor zijne moeite en naauwkeurige zorge allezins dank verschuldigd. Wij tellen zijn werk onder

{==193==} {>>pagina-aanduiding<<}
de meest belangrijke van onzen leeftijd, en durven hem ernstig aanzetten ter vervaardiging van het werk in de Latijnsche taal, waarop hij ons hoop gaf, en bij hetwelk wij vooraf reeds vertrouwen, dat, hetgeen nu nog slechts hypothese is, door hem tot een' zeer hoogen graad van waarschijnlijkheid zal kunnen gebragt worden. Hoe dit zij, deze Proeve doet onze Nederlandsche Letterkunde eer aan; en wij hopen, dat het den Schrijver noch aan tijd, noch aan genoegzame aanmoediging zal ontbreken, om ons op meerdere proeven van zijne noeste vlijt en schrander oordeel te vergasten.




Specimen medicum inaugurale de aetate puerili. Dat is: Akademische Verhandeling over den kinderlijken leeftijd. Door Jacobus Landt. Te Leyden, bij J.W. van Leeuwen. In 4to. 129 Bl.

t Is het algemeen lot van Akademische verhandelingen, te behooren tot de ephémères in de geleerde wereld, die naauwelijks den dag hunner geboorte overleven. Zeer dikwijls is dit lot verdiend, en zijn de schriften, die wij bedoelen, zoo zwak en teeder, dat zij op geen langer aanzijn kunnen hopen. Somtijds echter is het onverdiend, zoodat menige verhandeling vergeten wordt, waardig algemeen gekend en gelezen te worden. Dit was ook het geval met het voor ons liggend geschrift, op 't welk wij ons verpligt vonden de aandacht onzer kunstgenooten te vestigen, welke zoo wel het onderwerp als de behandeling vorderen. Het onderwerp toch betreft den kinderlijken leeftijd, deszelfs natuur-, ziekte- en geneeskunde. Het beste, wat hieromtrent elders verspreid gevonden wordt, bijeen te verzamelen, en de geneeskundige behandeling van de ziekten der kinderen, in verband van en gegrond op de anatomie, physiologie en pathologie van dien leeftijd, voor te dragen, zietdaar het hoofddoel des Schrijvers; een doel, daarom inzonderheid belangrijk, omdat, gelijk ieder' deskundigen overvloedig bekend is, dit gedeelte der

{==194==} {>>pagina-aanduiding<<}
kunst bovenal verwaarloosd wordt, en de gezondheid, ja zelfs het leven der kinderen maar al te dikwijls aan allerlei kwakzalvers en kwakzalverijen wordt prijs gegeven. Immers hoe menigmalen ziet men niet zoogenoemde arcana en huismiddelen door de zoodanigen aangeprezen en met de grofste empirie toegediend, welke zelfs het minste vermoeden niet hebben van eene gezonde inductie, zonder welke geen verstandig en naauwgezet Arts eenig middel in een bepaald geval zal durven aanwenden.
De bekwame Schrijver, door twee bekroonde prijsverhandelingen, de eene over de leer der indicatiën, de andere over de structuur en ziekten der arteriën, reeds vóór zijne bevordering met roem bekend, verdeelt zijn onderwerp in drie hoofdstukken, waarvan het eerste eene ontleed- en natuurkundige beschouwing van den kinderlijken leeftijd behelst, het tweede over de ziektekunde, en wel bepaaldelijk over de leer der oorzaken, aetiologie, op dezen leeftijd toegepast, handelt, en het derde, eindelijk, zich bepaalt bij een algemeen overzigt der geneeskundige behandeling, welke de ziekten der kinderen uit haren eigen' aard vorderen. Dan, wij willen den Schrijver op den voet volgen.
In de voorrede wordt het plan des werks ontvouwd, en met regt beweerd, dat van de gezondheid van het kind die van den volwassenen afhangt. Op deze volgt eene inleiding, aan de beschouwing van de vrucht, gedurende den laatsten tijd der zwangerschap en bij de geboorte, toegewijd. In hoofdstuk I vindt men alles, wat op den gezonden toestand van het kind betrekking heeft, eene naauwkeurige ontleedkundige beschrijving van de deelen des ligchaams, tot elke functie behoorende, den staat dier functiën zelve en des kinderlijken levens, waarbij eene korte psychologie, in zoo verre deze met het ligchamelijk maaksel in betrekking staat, gevoegd is. Hier schijnt de Schrijver de Lockiaansche Filozofie, naderhand door condillac en anderen meer ontwikkeld, te zijn toegedaan.
Het IIde hoofdstuk, de ziektekunde betreffende, be-
{==195==} {>>pagina-aanduiding<<}
paalt zich tot de leer der oorzaken. Ook dit gedeelte is met de meeste vlijt, naauwkeurigheid en orde bewerkt. Wat men te dezer plaatse over het nadeel van den wijn (een waar vergif voor het gevoelig en prikkelbaar gestel der kinderen), en over de verkeerde gewoonte van vele opvoeders, om het kinderlijk geheugen te overladen, en den kinderen hunne gevoelens en denkbeelden in te gieten, den oorsprong van zoo vele vooroordeelen en dwalingen, vindt opgemerkt, is allerbelangrijkst.
Het moeijelijk tandkrijgen wordt met regt ruimer dan (volgens de algemeene meening) bij de loutere ontwikkeling in de kaak bepaald.
Het IIIde hoofdstuk wijst drie hoofdbronnen aan van de ziekten der kinderen, het stelsel der voeding, dat der zenuwen, en dat der bloedvaten, maakt opmerkzaam op de sterkere medelijdendheid der deelen, en toont het verschil van dezelfde ziekten bij kinderen en volwassenen aan, eerst dat der ontstekingen en koortsen, vervolgens dat der chronische ongesteldheden.
Bij deze gelegenheid wordt het verkeerd gevoelen der Brownianen bestreden, alsof alle ziekten der kinderen uit asthenie voortkwamen; een gevoelen, dat ook thans nog algemeen heerschende schijnt te zijn, en waaruit wij het misbruik van heete prikkels meenen te moeten afleiden.
De chronische ziekten der kinderen zijn voornamelijk of in het reproductive, of in het zenuwstelsel te zoeken. De voornaamste methoden, die in dezelve te passe komen, zijn de ontlastende, de afleidende en de krampstillende. Te regt merkt de Schrijver aan, dat de ontlastende methode in vele gevallen krampstillend werkt. Recensent herinnerde zich hierbij de schoone plaats van stoll over de nervina, en de geneeswijze der ratinele Artsen in typhi en zenuwkoortsen bij volbloedige gestellen, onder een heerschend ontstekingachtig karakter, of met ontstekingachtige complicatie.
De Schrijver eindigt met eenige algemeene regelen betressende de Therapie van de ziekten der kinderen, uit de

{==196==} {>>pagina-aanduiding<<}
beste latere schriften over dit onderwerp overgenomen, onder welke vooral de aanprijzing der passive methode, van zoo veel nut in dezen leeftijd, opmerking verdient.
En hiermede eindigen wij ons verslag van deze welbewerkte verhandeling, den kundigen steller lust en aanmoediging toewenschende, om op den eens gekozen' goeden weg te blijven voortgaan, en steeds dien, helaas! algemeenen weg der routine te vermijden, welke de edelste kunst in een onedel handwerk, en hem, die dezelve beoefent, in een' laag' loondienaar herschept; terwijl wij tevens hopen, dat eene meer en meer toenemende ondervinding hem in staat moge stellen, onze Litteratuur met een praktisch werk over dit belangrijk deel der kunst te verrijken.






De Stem uit St. Helena door eenen allergeduchtsten Tegenklank uit London beantwoord. Te Rotterdam, bij Arbon en Krap. 1823. In gr. 8vo. 142 Bl. f 1-25.

Deze Tegenklank is eene beoordeeling van Napolcon in ballingschap, of Stem uit St. Helena, in No. 55 van het Londensche Quarterly Review, en wordt voorafgegaan door eene inleiding, welke het geschrijf, door napoleon's aanhangelingen in de wereld gezonden, als een kunstgreep beschouwt, om deszelfs naam levendig te houden, - een kunstgreep, waaraan ook de Britsche misnoegden geoordeeld worden deel te hebben; terwijl o'meara, door zijn geschrijf, meteen eenen kwaden indruk, die te zijnen aanzien ontstaan konde, had willen dekken, en zijnen zak eenigzins voorzien. Deze inleiding meent verder, dat het hoog opgeven van eene slechte behandeling op St. Helena door napoleon en de zijnen voor het beste middel, om een ander verblijf te verkrijgen en onder een minder naauw toezigt te komen, gehouden was, en hij dus, om daartoe aanleiding te krijgen, gemeend had, zich zoo norsch mogelijk tegen de personen, onder wier toezigt hij stond, te moeten gedragen.

{==197==} {>>pagina-aanduiding<<}

De aanhef der genoemde beoordeeling, of Tegenklank, is al aanstonds niet zeer gunstig voor de persoonlijke eer van o'meara, den Schrijver der Stem; vindt het bijzonder, dat geen van napoleon's eigene Eskulapen hem heeft willen verzellen; gist, dat napoleon in o'meara straks den man, die hem dienen konde, ontdekt, en hem daarom aangezocht had; en merkt op, dat de éénige drie Britten, welke hij door vleijerij voor zich had weten te winnen, juist de drie Scheepsdoctors, warden, o'meara en stokoe, waren. - Naar het gevoelen van dezen Tegenklank, heeft o'meara in zijn werk voornamelijk bedoeld, om den Gouverneur van St. Helena, Sir hudson lowe, aan wien hij zijne afzetting wijt, belagchelijk en gehaat te maken; terwijl echter zijn geschrijf juist de tegenovergestelde uitwerking gehad heeft. - Wij zullen den hoofdzakelijken inhoud van den Tegenklank nu wijders opgeven.
Het was noodzakelijk, om buonaparte onder een zeer naauw toezigt te houden. De regelen, welke cockburn en naderhand lowe in dit stuk volgden, waren naar den aard der zake nog wel toegevend genoeg. Buonaparte ging ze, van den beginne af aan, met onstuimigheid tegen, dewijl zij hem beletteden vertoon van Keizerlijke waardigheid te maken, dewijl zij hem alle mogelijkheid om te ontkomen afsneden, en dewijl zijne klagten hem mededoogen bij de wereld konden verwerven. Hij vond in o'meara eenen medehelper. Dat hij dit was, en in hoever, blijkt uit een toevallig ontdekt staaltje, dat hier opgegeven, en met de stukken gestaafd wordt. - O'meara heeft, in eenen brief aan het Britsche Gouvernement, lowe te last gelegd, dat hij hem had willen overhalen, om buonaparte te vergeven. Het Gouvernement antwoordt hem, dat hij, of in den hoogsten graad lastert, of die zaak geene twee jaren had moeten verzwijgen, om haar ten laatste uit persoonlijke vijandschap te openbaren, en dat hij daarom werd afgezet. Van dezen brief zwijgt echter o'meara in zijn werk. - Hij spreekt het meest van lowe's zucht, om te belet-
{==198==} {>>pagina-aanduiding<<}
ten, dat buonaparte nieuwspapieren in handen kreeg; maar zwijgt van de daadzaak, dat nieuwspapieren, buiten schuld der uitgevers, als middelen ter heimelijke verstandhouding met den Exkeizer gebezigd werden, en de Gouverneur dezen nogtans onafgebrokene reeksen er van toegeschikt had, gelijk uit eenen bewaard gebleven' brief van o'meara aan lowe blijkt. - De tegenstrijdigheden, in eene episode van o'meara's werk, IIden deels 2de stuk, bl. 140-179, worden
aangetoond. - O'meara heeft lowe ook beschuldigd, hem tot spion te hebben willen gebruiken. De Tegenklank toont met de stukken aan: vooreerst, dat deze beschuldiging leugen is; ten tweede, dat o'meara gaarne een spion van den Gouverneur had willen zijn; en ten derde, dat o'meara bij de laagheden van zijn spionschap diegene voegde, van zijn werk, ten opzigte der oorspronkelijk opgedane bijzonderheden, te vervalschen. Eindelijk verried hijook, zelfs met opzigt tot de teederste punten, de, hem als Geneesheer toevertrouwde, geheimen zijner vrouwelijke patiënten.
Het tweede gedeelte van den Tegenklank houdt zich met buonaparte's persoon bezig, gelijk o'meara zelf hem ten tooneele voert, en toont uit deszelfs dagboek aan, dat buonaparte den Gouverneur op eene onbeschofte wijze beleedigd, maar deze zich daarentegen edelmoedig heeft gedragen in eenen allermoeijelijksten post; terwijl cockburn niet beter er afgekomen is dan lowe, en wellington en londonderry enz. ook veren laten moeten. De eerste heeft, naar buonaparte's oordeel, den slag van Waterloo bij toeval gewonnen, en had verdiend vernield te worden. Er worden onderscheidene oordeelvellingen van buonaparte getoetst, en zeer dom en onbeschoft gevonden. [Indien, gelijk deze Tegenklank gist, bl. 99, (het staat er niet als aanmerking van den Vertaler) het woord no door den Vertaler van o'meara's dagboek opzettelijk over 't hoofd gezien is, moeten wij hem verzoeken, ons voortaan, wanneer hij weder vertaalt, niet het tegendeel van het in 't oorspronkelijke bedoelde op te disschen.] De

{==199==} {>>pagina-aanduiding<<}
bedriegerijen, waardoor buonaparte voor eenen Franschman heeft willen doorgaan, worden ontwikkeld, en door een sprekend bewijs deszelfs trouweloosheid in het diplomatieke aangetoond; gelijk ook, door eene bewezene gruwelijke lastering aangaande maria antoinetta, zijn, ook in dit opzigt, duivelsch karakter.
O'meara heeft het (en buonaparte deed dit mede) doen voorkomen, alsof men den Exkeizer van honger liet sterven; maar uit een' vroeger aangehaalden brief blijkt, dat hij, toen hij zijn zilverwerk verkocht, om levensnoodwendigheden te koopen, over een millioen te beschikken had. Nadat de laster, alsof men hem wilde laten verhongeren, geen doel getroffen had, vindt de Lijfmedicus o'meara zijnen patiënt aan de leverziekte, en St. Helena moet dus in allen gevalle deszelfs moordkuil worden; doch ook dit voorgeven wordt wederlegd.
Zoo hebben wij dan in dezen Tegenklank een middel, om ons niet door o'meara's stuk tot een te gunstig oordeel over napoleon te laten wegslepen; iets, waarvoor men, het ware der zaak niet wetende, al ligt zou blootstaan, te meer, daar o'mbara ook met stukken en bewijzen schermt. Zijn aldus wederlegd werk is eene bedroevende bijdrage tot de kennis der historische onzekerheid in de bijzonderheden. Wij oordeelen het echter, zelfs ten aanzien van napoleon, pligt te zijn, om het hooren en wederhooren niet te staken, doordien men steeds partij hoort. Ook hij werd, zoo wel als wij allen, mede door de omstandigheden gevormd en geleid. Hij was tiran; hij was een tirannieke falsaris, een vertreder van alle menschelijke regten, van woord en trouw: maar, was hij de eenigste? zullen zijns gelijken er niet blijven, zoo lang de wereld de wereld is? Oneindig verre zij het van ons, hem te willen verdedigen; maar, hij moge dan dwingeland geweest zijn zoo veel hij wil, hij heeft de wereld voor de ergste der tirannijen bewaard, die er is, in vergelijking van welke alle andere slechts kinderspel zijn, terwijl het te bezien zal staan, of wij er, ná hem, niet aan overgegeven zullen worden, - de geestelijke.


{==200==} {>>pagina-aanduiding<<}

Aardrijkskunde voor Zeevaart en Koophandel, naar het Engelsch van J. Hingston Tuckey. IIde tot Vde Deel. Te Rotterdam, bij J. Immerzeel, Jun. In gr. 8vo. Te zamen 2788 Bl. f 21-75.

Dit werk, waarvan wij reeds vroeger het Iste Deel aangekondigd hebben, is door den Vertaler van flinder's Reizen, die zich ook als Schrijver van verscheidene goede Aardrijkskundige werken heeft doen kennen, met ongewone vlijt en spoed in onze taal overgebragt Zeer aangenaam is deze lectuur over 't geheel niet, maar wel nuttig voor den Koopman en Zeevaarder. In het tweede Deel is Nederland door den kundigen Vertaler, naar wij duidelijk zien kunnen, geheel omgewerkt. Geen vreemdeling hoegenaamd spreidt zulke kundigheden van ons land ten toon: de beste buitenlandsche beschrijvingen, die wij van hetzelve gezien hebben, krielen van fouten. Hier, daarentegen, ontmoeten wij niet alleen veel kunde in den tegenwoordigen, maar ook in den ouden toestand des lands. Wij durven zeggen, dat dit een der beste gedeelten des werks is. De Schrijver volgt de oevers der Noord- en Zuiderzee van Groningen tot Amsterdam, alsdan de binnenwateren tot Gouda, keert naar het IJ terug, vervolgt de Westkust der Zuiderzee, de Noordzee-kust tot de Maas, noemt eenige steden langs die rivier op, (zelfs Maastricht, schoon zoo hoog op gelegen) en langs de Waal, de Schelde, (geheel Zeeland, Antwerpen, Brussel, Gent) en komt te Ostende weder aan de Noordzee terug. Daarop volgt een kort geschiedkundig verslag van Neêrlands ouden, en dan van deszelfs tegenwoordigen handel, met eene zeer juiste opgave der redenen van deszelfs kwijning. Alsdan worden de volkplantingen, visscherijen en zeemagt geschetst. Hoezeer is dezelve (en was zij reeds vóór 1770) vervallen van de laatste helft der
Zeventiende Eeuw, toen zij nog 72 Linieschepen, 24 Vijftigers, 90 Fregatten en 16 kleinere vaartuigen, dus meer dan 200 schepen van oorlog, telde!

{==201==} {>>pagina-aanduiding<<}

Van Nederland gaan wij (nu weder op het spoor van tuckey) over naar Frankrijk, namelijk in zoo verre het zich langs de Atlantische Zee uitstrekt, naar Spanje en Portugal, (den winkelhaak aan de golf van Biscaye en de Spaansche Zee) beschouwen alsdan de Middellandsche Zee in 't algemeen, hare stroomen, zeevoortbrengselen, enz. Achtervolgens worden daarna de Spaansche, Fransche, Italiaansche, Illyrische en Grieksche, Turksche en Afrikaansche kusten dezer Zee beschreven, benevens den Archipel, en daarop de omtrek der Zwarte Zee. Ten slotte ontvangen wij een overzigt van den handel dier beide Zeeën. (Bij de vroeger vermelde landen worden eerst de kusten, vervolgens de rivieren, eilanden, zeesteden en havens, alsdan de handel, visscherijen, volkplantingen enz. van ieder land afzonderlijk vermeld.) Bij Frankrijk vinden wij eene belangrijke opgave des Westindischen kolonialen handels in 1788, die 218, vergeleken met dien van 1817, die slechts 60 millioenen francs bedroeg! Maar St. Domingo was in laatstgemelde jaar ook reeds verloren.
Het derde Deel, de Zuidoostkust der Atlantische en de Indische Zee bevattende, wordt geopend met de beschrijving der Westkust van Afrika, en bij die gelegenheid natuurlijk over den slavenhandel gesproken; immers dit was te verwachten van eenen Engelschman, die bestemd was, om eenmaal als ontdekker de kusten van Afrika te bezoeken. Tuckey weidt nogtans niet uit in een betoog van het onregtvaardige diens handels; hij vermeldt eenvoudig daadzaken, en deze zijn genoeg om denzelven te doen veroordeelen. De afgrijselijkheden van dien handel in menschenvleesch zijn zoo groot en in het oog loopende, dat Koningin elizabeth reeds vóór drie Eeuwen uitdrukkelijk verbood, om Negers zonder hunne eigene toestemming uit hun land weg te voeren, onder strenge straffen in deze tegenwoordige wereld (dit zijn de eigene woorden van dat verbod) en gewisse Goddelijke straf in de toekomende, (bl. 50.) Die schrandere Vorstin scheen er in de Zestiende Eeuw dus nog al iets anders

{==202==} {>>pagina-aanduiding<<}
over te denken, dan het Genootschap ter aanmoediging van pokken, slavernij, radbraken, plak en meineed, de Heeren bilderdijk, da costa, capadose en Comp., in de Negentiende, die er eene zaak van pligt uit maken, de Negers te verkoopen ter eere Gods, die hen in hunnen Stamvader cham heeft vervloekt! ... De scheiding van Echtgenooten, welke die Heeren ter kwader trouwe aan onze menschlievende instellingen verwijten, had bij de verkoopen der Negers - althans bij de zoô - naar waarheid plaats. ‘Niet meer dan één der tien (Negers), die men uit Afrika wegvoerde, werd geacht in de koloniën kroost te verwekken. Want beestachtig leefden de Negers aldaar onder elkander en met de Blanken. Allerlei ongebondenheid werd er geduld, ja aangemoedigd, alsof dit de vermenigvuldiging had kunnen bevorderen. Maar het strekte integendeel juist ter verhindering van hetgeen men door een geregeld en Christelijk paren van Negers en Negerinnen zou hebben kunnen te wege brengen.’ - O, die godvergetene, onchristelijke Eeuw, die zoo iets wil afschaffen!!!
Onder de bijzonderheden van Afrika, die minder regtstreeks tot het plan van dit werk schijnen te behooren, is ook eene karakterschets, zoo der Negers, als der Mooren van de groote woestijn. Na de daarop volgende beschrijving van den slavenhandel volgt weder die der kusten tot de Kaap de Goede Hoop, en weder Noordelijk tot de Roode Zee en Socotora; alsdan die der eilanden (de berigten omtrent Bourbon zijn vooral naauwkeurig en vrij uitvoerig) en de kusten der Indische Zee, Perzische en Bengaalsche golven, Arabië, Perzië, Indië; welk laatste gewest een lezenswaardig geschiedkundig verslag van den handel, de ontdekkingen en veroveringen der Europeërs in hetzelve, alsmede van de Moussons en stroomen, voorafgaat. Over China, meest een binnenlandsch Rijk, is de Schrijver kort, doch schildert op het slot de zeden en geaardheid der Chinezen. Alsdan ligt de groote Indische Archipel, waarbij ook wij zoo veel belang heb-
{==203==} {>>pagina-aanduiding<<}
ben, aan de beurt, en de be chouwing van den handel in de geheele Indische Zee besluit dit Deel.
Het vierde Deel bevat de Zuidzee en de Westkust des Atlantischen Oceaans; doch de schikking is zonderling. Eerst lezen wij van de Noordoostkust van Azië, Jesso, Sachalin, de Kurilen, Kamtschatka en Japan; dan van de zoogenaamde Papua-eilanden, of de eilanden, door de Zuidzee-Negers bewoond, (Nieuw-Guinéa en de omliggende gewesten, Nieuw-Holland, van Diemensland) en Nieuw-Zeeland. Tot daartoe gaat alles goed. Doch, in plaats van nu deze natuurlijke brug tusschen Azië en Amerika verder te volgen, keert de Schrijver eensklaps weder langs de naakte klippen van het Kerguelens-eiland enz. naar de Afrikaansche eilanden (St. Helena, Ascension, de Cabo Verdis, enz.) terug, en springt van daar over naar Noord-Amerika, en wel eerst naar de Bermudas, alsdan naar het Noordelijkst gedeelte, de Hudsons-baai, en vervolgt zoo de beschrijving van Britsch Noord-Amerika, de Geschiedenis der Vereenigde Staten van Amerika, de beschouwing der Westindische eilanden, de kusten der Mexikaansche golf, de Oostkust van Zuid-Amerika, (Guyana, Brazilië en la Plata tot Kaap Hoorn) en alsdan de geheele Westkust van dat Werelddeel van het Vuurland tot de Behringsstraat, de Aleutische eilandsketen, en komt dan op zijne schreden terug, door de Mariane- of Dieven-eilanden, zoo nabij de vroeger
beschouwde Philippinen, benevens de Carolinen te beschrijven, en dusdoende naar de Sandwichs-eilanden en verder naar hetgeen hij Zuidelijk Polynesië noemt (de Vrienden-, Societeits-, Marquesas- en Gevaarlijke eilanden) over te gaan. Het zou ons veel natuurlijker hebben toegeschenen, de Kanarische en Kaapverdische eilanden, St. Helena, het Kerguelens-eiland enz. bij Afrika af te doen, en, na de beschouwing aller Aziatische eilanden, van Nieuw-Holland, enz. Nieuw-Caledonië en Nieuw-Zeeland, alsdan, op de voetstappen van tasman, Oostwaarts op te gaan, de Vrienden-eilanden, dan achtervolgens de andere Auslralische

{==204==} {>>pagina-aanduiding<<}
of Polynesische gewesten, in de orde, waarin zij waarschijnlijk door het Maleische menschenras zijn bevolkt, te beschouwen, en, even als de schepen van cook en tamaahama, van de Sandwichs-eilanden naar de Noordwestkust van Amerika over te steken, de kusten alsdan, in de omgekeerde rigting van onzen Schrijver, te volgen, en zoo, uit de Britsche bezittingen of hunne laatste ontdekkingen in Noord-Amerika, naar het Moederland zelve, de Britsche eilanden, over te gaan, welke het onderwerp van het vijfde Deel dezes werks uitmaken.
De beschrijving van dat Rijk wordt voorafgegaan door die der Kanarische, Azorische of Vlaamsche, en de veel Noordelijker gelegene Ferroe-eilanden. Men kan gemakkelijk nagaan, dat een Brit in de beschrijving van zijn Vaderland tot in bijzonderheden uitvoerig zijn, en hetzelve con amore behandelen zal; maar de aanwijzingen voor reizigers, die Londen bezoeken, vallen in het kleine, en zijn, in vele opzigten, niet op Londen alleen, maar op elke wereldstad, vooral ook op Parijs, toepasselijk.
Wij moeten den Lezer doen opmerken, dat de bekwame Vertaler, behalve het reeds opgemerkte stuk over Nederland, zijnen Schrijver ook met niet weinig belangrijke Aanteekeningen heeft verrijkt. Het is slechts jammer, dat men niet alles, wat van hem en van tuckey is, kan onderscheiden. Bij sommige Noten, echter, loopt zulks in het oog. Zoo zou b.v. geen Engelschman ligtelijk de vrijheidlievende Protestanten van la Rochelle, die den Despoot richelieu tegenstand boden, oproerigen noemen, of van hen zeggen: ‘die door hunnen onzinnig trotschen Adel opgeruid werden, om boven het Edict van Nantes nog meer te begeeren, en de wapens tegen den edelsten der toenmalige Monarchen te voeren.’ (IIde D. bl. 175.) Wij twijfelen niet, of deze Noot is van den Vertaler; doch alsdan vragen wij hem: Wie was die edelste der toenmalige Monarchen? Hendrik de IV niet; want tegen hem hebben de Protestanten nooit de wapenen opgevat; zij kenden zijne moeijelijke gesteldheid, en beminden hem nog als hunnen voormaligen broe-
{==205==} {>>pagina-aanduiding<<}
der. Lodewijk de XIII dus, dat groote kind, hetwelk nooit eenen eigenen wil had? die ontaarde Zoon, die zijne Moeder te Keulen liet verhongeren? Dat is onmogelijk. Het geheugen des Vertalers moet hem dus hier misleid hebben. - Het gedrag onzer Hollanders bij het helpen bedwingen van la Rochelle, dat laatste bolwerk der Fransche vrijheid, was ook niet alleen onchristelijk, maar zelfs (in de gevolgen) blijkbaar onstaatkundig. Zij schraagden daardoor eene reuzenmagt, welke eenmaal op het punt zou zijn, hen zelve te vergruizen, en beroofden zich van eenen hechten steun in het Fransche Rijk. - De Godsdienst der aloude Parsis (het Dualismus van
zoroaster) is ook, D. III, bl. 304, min naauwkeurig opgegeven. Andere Aanteekeningen, b.v. die in het IIde Deel, bl. 510, over de doorgaans verkeerd vertaalde benaming van Echelles du Levant, (niet van schalen, maar van ladders herkomstig, over welke men de goederen naar land bragt) zijn niet zonder belang. Omtrent het land, waarop thans de algemeene aandacht zich vestigt, het oude Vaderland der Hellenen, en de zeemagt hunner verdrukkers, hebben wij ook eenige goede berigten aangetroffen; schoon min voldoende omtrent de rassche vorderingen van den Griekschen handel en zeevaart, het voorname middel, om hunnen heiligen opstand te doen voortduren. - Het is ons voorts niet mogelijk geweest, alle opgaven in dit werk ten toets te brengen: de goede (globaal opgegevene) bronnen en de naauwkeurigheid des Schrijvers waarborgen de echtheid en juistheid van de meeste derzelven.




Disputatio Literaria inauguralis, qua continetur Platonica Prosopographia etc. auctore G. Groen van Prinsterer. Lugd. Bat. apud H.W. Hazenberg, Jun. 1823.

Het is aangenaam te zien, dat op eene Akademie Dissertatiën verdedigd worden, die door den geest, waarin zij gesteld zijn, en door de manier van behandeling des onderwerps,

{==206==} {>>pagina-aanduiding<<}
eene goede verwachting van derzelver schrijvers geven; het is nog aangenamer, wanneer zulke Dissertatiën niet alleen eene goede hoop opleveren, maar reeds belangrijke bijdragen tot een of ander vak van wetenschap of letteren behelzen, en als zoodanig eene plaats in de rij der welgeschrevene boeken verdienen. Van dezen aard is de Prosopographia Platonica van den Heer groen, en het is ons eene aangename taak, een allergunstigst verslag daarvan te geven.
Het is honderd malen gezegd, maar verdient toch, in onze dagen, nu en dan herinnerd te worden, dat een juist inzigt en eene gezonde behandeling der oude Literatuur alleen het gevolg kunnen zijn van eene grondige beoefening der oude talen: want even naauw als het verband is tusschen de zeden, gewoonten, denkwijze en taal van een volk, even gevaarlijk is het, over de Antiquiteit te silozoferen, zonder eene naauwkeurige kennis van de taal, waarin zij beschreven, maar zoodanig tot ons overgekomen is, dat, helaas! zoo dikwijls, de taalkritiek van het onwaarschijnlijke waarheid moet maken, en het gapende door inductie aanvullen. Door eene fijne kennis der Grieksche taal redeneert men als Griek over de Grieksche oudheid, en door die van het Latijn als Romein over de Romeinsche. Zonder zich aldus op het ware standpunt te plaatsen, wordt de oude geschiedenis verbasterd en ontzenuwd; men ziet verre over het tijdvak heen, dat men behandelt, en, door overdrevene parallelismen met de geschiedenis van latere dagen, schept men zich verkeerde denkbeelden. Uit dit standpunt alleen is het mogelijk, de Grieksche wijsbegeerte te begrijpen en te beoordeelen: buiten dit standpunt overziet men ze met een modern oog, en men meent stelsels of kleine theorietjes te ontdekken, waaraan de Ouden niet gedacht hebben.
Dat bovengenoemde goede geest in het onderwijs en in het werken, na wyttenbach, aan de Leydsche Hoogeschool blijft heerschen, hebben zoo vele Akademische schriften getoond, waarvan het genoeg is, den Areopagiticus van isocrates door bergman, de Oratie de Symmoriis door amersfoordt, de Disputatien over asinius pollio van thorbecke, van limburg brouwer over sofocles, en van de wijnperse over xenocrates te noemen. Die stukken zullen eene meerdere of mindere letterkundige of historische waarde behouden, omdat zij positieve geleerdheid bevatten, omdat de jonge schrijvers dien methodus discendi

{==207==} {>>pagina-aanduiding<<}
gevolgd hebben, welke het oordeel over Oudheid trapswijze ontwikkelt, en hun belette, om, met ontleende of eigene inzigten, sleeds te filozoferen, en stukken te leveren, bijna ledig van geleerdheid, maar vol van hersenschimmen.
Dit voorafspraakje was noodig, om onzen Lezeren eenig denkbeeld te geven van de behandeling der Prosopographia van den Heer groen. Zij heeft ten doel, alle de personen, die bij plato sprekende ingevoerd, of door hem vermeld worden, te leeren kennen, volgens het oordeel, dat plato zelf over hen velde. Dit heeft de jeugdige Schrijver in zijne inleiding te kennen gegeven, en het werd dus onnoodig, andere Schrijvers te gebruiken, dan voor zoo verre zij een gezegde van plato konden toelichten. Wij houden dit plan voor verstandig gekozen; de uitlegkunde van plato heeft hierbij gewonnen, even als bij de Diatribe van den Heer de geer, en wij moeten tevens bekennen, dat zulk eene spaarzaamheid in het citeren den Heere groen tot eer verstrekt. Zijn stuk heeft daardoor niets overtolligs, en de zedigheid, die hij hierin, gelijk in den geheelen toon van zijn geschrift, aan den dag legt, doet ons gelooven, dat wij, zonder gevaar van hem over het paard te tillen, zijnen arbeid kunnen toejuichen.
In het schikken van de lange rij der Platonische πρόσωπα moest groen natuurlijk op het denkbeeld van eene chronologische orde komen. Hij verdeelt dus dit legertje in twee benden. Zij, die vóór socrates geleefd hebben, worden in het eerste gedeelte in oogenschouw genomen. De tijdgenooten van socrates en plato zijn in het tweede gedeelte vereenigd.
Het eerste deel wordt in drie hoofdstukken gesplitst: 1o. Van de oudste tijden af, tot op homerus en hesiodus. 2o. Van dezen tot op het begin van den Perzischen oorlog. 3o. Van het begin diens oorlogs tot op socrates. Het tweede deel bevat vijf hoofdstukken: 1o. Wijsgeeren; a) de Socratici, b) de Pythagorei, c) de Eleatici. 2o. Sofisten; a) de eigenlijk gezegde Sofisten, b) de sofistische Rhetores. 3o. Staatsmannen; a) Regenten, b) Veldoversten. 4o. Dichters; a) Tragici, b) Comici. 5o. Beroemde mannen in wetenschappen en kunsten; a) in wetenschappen en kunsten, die tot verstandsbeschaving, en b) die tot onderhouding der ligchaamsgezondheid betrekking hebben.
Wij gevoelen, dat het ligter moet geweest zijn, de bouw-
{==208==} {>>pagina-aanduiding<<}
stoffen te verzamelen, dan daaruit een zamenhangend en aangenaam geheel voort te brengen. Het geheel is hier zamenhangend, en soms zijn de onderdeelen der hoofdstukken en de hoofdstukken zelve door het natuurlijk chronologisch verband, soms door de gelijksoortigheid der verschillende klassen van personen, soms door een' aardigen en vernuftigen overgang van den Schrijver aan elkander gevlochten. Door deze manier, en door de allergelukkigste wijze, waarop de Heer groen de personen van ééne klasse of onderdeel tot elkander in betrekking weet te brengen, heeft hij van zijne Dissertatie geene dor-geleerde Nomenclatuur gemaakt, maar een boek geleverd, dat zich achtereen met genoegen laat doorlezen. Er zou echter op de schikking wel het een en ander te bedillen zijn, en groen schijnt hier en daar de moeijelijkheid gevoeld te hebben, om de verschillende methoden, die de tijdsorde, of de klasse en karakters der personen, of de wensch om zijn werk door deszelfs vorm aan te bevelen, hem aan de hand gaven, onderling te vereenigen, en van allen zoo veel mogelijk partij te trekken- Zoo vinden wij in het eerste hoofdstuk van het eerste deel homerus en hesiodus en eenige vóór-Homerische Dichters; in het tweede hoofdstuk insgelijks Dichters tot op lycurgus, die den overgang maakt op solon en de anderen van het zevental Wijzen. ‘Brevissimus, zegt vervolgens groen, est ασόφοις transitus ad φιλόσοφον’, en nu volgen pythagoras, xenophanes, anaximenes en hipparchus: door deze schikking zijn de Dichters en Wijsgeeren verspreid. Insgelijks mist
men, in de paragraaf de poëtis Tragicis, thespis en aeschylus. De eerste was reeds onder de oudste Dichters vermeld, en aeschylus had reeds eene plaats gevonden, waar groen, voor het overige zeer vernuftig, dezen Tragicus en herodotus vereenigt, nadat hij van de Perzische Vorsten cyrus en darius en van miltiades, themistocles en cimon gesproken heeft; terwijl de Schrijver, met de overwinnaars der Barbaren afgehandeld hebbende, nu gemelde Dichter en Geschiedschrijver doet voorkomen, als die de overwinningen der Grieken bezongen of beschreven hebben. - Na herodotus is het overstappen naar pindarus eenigzins wijd, en de schakel, die dezen Lierdichter aan de Wijsgeeren heraclitus, empedocles enz. verbindt, toch wat zwak: en charondas, die deze rij van Wijsgeeren

{==209==} {>>pagina-aanduiding<<}
opent, had misschien eene betere plaats, en dan liefst onder de Wetgevers, kunnen vinden. Wij zouden nog langer dit punt van orde kunnen bedillen; want meer dan bedillen zullen wij het niet noemen: wij bemerken zelve, hoe moeijelijk het zou zijn, iets beters voor te stellen.
Over cyrus handelende, zou de Heer groen misschien gelegenheid hebben kunnen vinden, om te wederleggen, hetgeen bij gellius (XIV. 3) staat. Hij heeft wel over het vermoeden van wedijvering en nijd tusschen plato en xenophon gehandeld, op p. 56; maar dit is eene van de weinige plaatsen, waar hij ons niet voldaan heeft. De geheele wederlegging, die groen aldaar tegen athenaeus en diogenes laërtius aanvoert, is eigenlijk niets meer, dan hetgeen men op het einde van het boven aangehaalde laffe hoofdstuk van gellius vindt. De Heer groen herleze dat hoofdstuk, en vrage zichzelven, of dat refuteren mag heeten, indien men immers quintilianus op zijn woord mag gelooven, dat refuteren bestaat negando, redarguendo, defendendo, elevando. Het is voorts niet wel mogelijk, dat diogenes laërtius en athenaeus door gellius gerefuteerd zijn, daar men, des noods, zou kunnen bewijzen, dat gellius zijne Noctes geschreven heeft, omstreeks 45 jaren vóór dat de twee andere Compilators bloeiden. - Deze plaats echter, gevoegd bij hetgeen groen op p. 158 en volg. geleerd en vernuftig schrijft, over de vermeende vijandschap tusschen plato en sophocles, - zij doet het hart van den Schrijver eer aan. Wij twijfelen omtrent dit onzekere historische punt; maar beslissen liever niet, en kunnen het beste slechts hopen. Groote mannen blijven menschen: de ondervinding leert het; maar de Heer groen, die de voorwerpen nog
met het vergoelijkende oog des Jongelings ziet, ondervinde deze waarheid nooit tot zijn nadeel!
Van cyrus is ook onze overgang op xerxes geleidelijk. Groen heeft dezen Koning over het hoofd gezien, welken plato wel niet waardig schijnt gekeurd te hebben, om dikwijls genoemd te worden, maar die evenwel in Alcib. I. p. 105. C. vermeld wordt. Groen, die zoo dikwijls bij inductie, en gelukkig, geredeneerd heeft, zou uit deze plaats misschien hebben kunnen betoogen, dat cyrus en xerxes niet zonder bedoeling tegenover elkander gesteld zijn.
Ook verschillen wij in denkwijze van den Schrijver om-
{==210==} {>>pagina-aanduiding<<}
trent hetgeen hij, op p. 33, over aeschylus en herodotus schrijft. Hij voert plato aan, in Menex. p. 239. C., van welke plaats de zin hierop nederkomt: ‘De wapenfeiten (der Grieken tegen de Perzen), die geen dichter nog naar waarde bezongen heeft, blijven onvermeld; maar ik meen dezelve met lof te moeten vermelden, en anderen aan te sporen, om ze in allerlei stijl naar waarde te bezingen of te verhalen,’ enz. De Heer groen verwondert zich, hier geene Perzen van aeschylus of Geschiedenis van herodotus genoemd te vinden: wij bekennen mede, dat, bij den eersten opslag, de verzwijging dezer twee namen allerzonderlingst schijnt; maar, wanneer men deze zaak een weinig doordenkt, is er misschien wel eenige uitlegging te vinden. De geheele plaats, waartoe de aangehaalde woorden behooren, is loutere ironie, en bespotting der Rhetores. Socrates zegt aan menexenus eene lijkrede op, waarin de lof vermeld wordt diergenen, die tegen de Perzen strijdende gevallen waren. Die lijkrede was door aspasia gesteld, en moest door pericles uitgesproken worden!! - Wie gevoelt niet, (en groen zelf vermeldt dit op p. 141.) dat het plato hier geen ernst is? De ongerijmdheid werd grooter, wanneer de redenaar zich als den eersten deed voorkomen, die deze gewigtige taak op zich nam, of ze op eene waardige wijze volbragt. Want de woorden δόξαν ἀξίαν en πρεπόντως τῶν
πραξάντων hebben ongetwijfeld een bestemd doel; misschien zelfs (de vooronderstelling moge gewaagd zijn) schuilt hieronder ernst, in zoo verre als plato, die zulk een volkomen en verheven denkbeeld van het Treurspel had, de Perzen van aeschylus (misschien ook die van phrynichus niet, indien dat stuk dezelfde strekking gehad hebbe) bezwaarlijk kon goedkeuren, of oordeelen, dat daarin de Perzische oorlog op eene waardige wijze bezongen was. De vertooning van dat Treurspel moge door het Atheensche volk met toejuiching bijgewoond, de schim van darius, bijna de éénige actie in het stuk, moge met schrik aanschouwd zijn; het overige zal wel niet veel medelijden verwekt hebben, hoe krachtig ook de hartstogten geschilderd zijn, omdat de vernedering en de jammer der Perzen de triomf der Grieken waren. Voor het overige staat dit Treurspel, als behandeling eener met den Dichter gelijktijdige daad, zoo geheel en zonder navolging op zichzelf, dat men in bovengemelde woorden uit den Menexenus eene zijde-
{==211==} {>>pagina-aanduiding<<}
lingsche kritiek op het dichtstuk van aeschylus zou mogen vooronderstellen. - Wat herodotus en in het algemeen de Prozaschrijvers betreft, de reden, waarom zij door plato zelden genoemd worden, is door groen met juistheid en oordeel aangetoond; maar zou plato, hier ter plaatse, den Ionischen Geschiedschrijver zonder anachronismus hebben kunnen vermelden? Het is onzeker, op welken leeftijd socrates hier sprekende door hem ingevoerd wordt. Zoo wij ons niet bedriegen, had aspasia reeds omgang met pericles, en was socrates omstreeks 30 jaren oud,
toen herodotus zijne boeken te Olympia voorlas. Wij hebben deze gissing nog niet genoeg doordacht, om met zekerheid te durven beslissen; maar wij geven ze den Heere groen in bedenking.
Wij zijn lang bij het eerste gedeelte blijven staan, en zouden er gaarne nog langer bij blijven, omdat deze belangrijke Dissertatie zoo veel voedsel aan den geest en zoo veel aanleiding tot overweging geeft; maar wij moeten ons der kortheid bevlijtigen, om nog een woord te zeggen over hetgeen men het bijwerk van dit geschrift zou kunnen noemen. Wij bedoelen de emendatiën, vooral op plato, die groen (volgens de zedige taal van zijnen Index) aanraadt (suadet), maar die wij, op zijn aanraden, voor het grootste gedeelte gaarne aannemen, en des noods gelooven, dat juist zijn; zij leggen het getuigenis af, dat de Schrijver met de Grieksche taal bekend en in plato te huis is. Vooral behaagde het ons, dat hij niet dan, als ware het, gedwongen zijne emendatiën aanraadt, en dus ook hier die soberheid toont, welke zoo zeldzaam in den Jongeling is. - Het voorgestelde op p. 30 is zeer vernuftig, maar toch wat geweldig. Wat er te maken is van de woorden κὰι κῦρον ὡς δυνάςην, weten wij niet; maar zou men welligt van ὡς σοφοὺς; moeten maken τὸν σοφὸν, den wijssten onder de Wijzen? Men werpt misschien tegen, dat ook dit lam is, omdat de te voren genoemden ook Wijzen waren; doch de Schrijver van dezen brief dacht hier welligt, in het voorbijgaan, aan de dwaasheden van croesus, en de wijze lessen, door solon aan hem gegeven.
Is τὰ δὲ ἄλλα, in het vers van epicharmus, (p. 20) eene drukfout? Groen vond de ware lezing bij wyttenbach, door hemzelven aangehaald; vergel. creutzer, ad In. Ph. ac Theol. pars II. p. 22.

{==212==} {>>pagina-aanduiding<<}

De Scholiast van plato wordt, op dezelfde pagina, door groen, met weinig grond, gelijk het ons voorkomt, tegengesproken. In een Blijspel kan er eene groote vis comica liggen in een tooneel, waar één persoon twee rollen speelt.
Op p. 209 heeft de Schrijver zich een weinig verzonnen. Het vraagteeken achter ταῦτα staat duidelijk in den plato van steph. 1578, en de verandering van φύλακι in σκύλακι is niet geoorloofd. Socrates had, kort te voren, den hond niet met eenen hond, maar met eenen wachter vergeleken. De emendatie, door groen voorgesteld, zou de plaats in de war helpen, en van den jongeling een beest (ζώον) maken.
Deze tegenwerpingen alleen wilden wij maken: over de waarschijnlijkste gissingen kan men lang twisten. Dat de Heer groen zich, door grondige studiën, reeds tot eene hoogere kritiek voorbereid heeft, toont het argument, dat hij op p. 19 bij de overige argumenten voegt, waarmede men meent te kunnen bewijzen, dat de Minos een oudergeschoven stuk is.
Alvorens wij eindelijk de pen nederleggen, moeten wij nog ééne aanmerking maken. Het is ongetwijfeld eene goede les: ‘plaats nooit in eene noot, hetgeen gij in uwen tekst kunt opnemen,’ en lange noten, met een groot getal cijferletters doorweven, zijn al te dikwijls slechts een bewijs van registergeleerdheid; maar, aan den anderen kant, verschilt onze kritische behandeling van geschied- of letterkundige onderwerpen te veel van de schrijfwijze der Ouden, dan dat wij, in navolging daarvan, het maken van noten geheel kunnen vermijden. De Heer groen heeft dit volgehouden, en op eene wijze volgehouden, die van veel oordeel en vernuft, ja van kunst getuigt; maar zoodra zulk eene kunst zigtbaar wordt, is zij hinderlijk. Men zie onder anderen p. 209 bij groen. Hij had over glauco gehandeld, en dezen als een welopgevoed man beschouwd. Daarop volgt de emendatie, boven door ons behandeld, en hij laat volgen: ‘sed, quo magis video Glauconem ingeniosum fuisse et elegantem, eo minus fero quaedam inepta ei, librariorum culpa, adhaesisse;’ en zoo wordt de elegantia van glauco voor groen eene aanleiding, om eenige gissingen over andere plaatsen van plato in het midden te brengen, die twee bladzijden vullen. Deze vond heeft ons een' glimlach afgeperst; maar, wij herhalen het, de methode is voor het overige, door de elegantie van den Heer groen, in zijn stuk, weinig hinderlijk, ja verhoogt er, hier en daar, de waarde van; doch anderen mo-
{==213==} {>>pagina-aanduiding<<}
gen dit voorzigtig navolgen! Over het algemeen, dunkt ons, is het wenschelijker voor dengenen, die naslaat, dat, in eene doorloopende historische of filozofische Disputatie, alle gissingen of verbeteringen van teksten,
voor zoo verre zij enkele zijsprongen zijn, in eene noot geplaatst worden.
En hiermede genoeg gerecenseerd. De Prosopographia Platonica heeft ons buitengemeen bevallen. Wij hebben er veel uit geleerd, en geven ze gaarne eene plaats onder de Uitleggers van plato. Groen zij hartelijk geluk gewenscht met zulk een besluit van zijne Akademische loopbaan! Zijne defensie, die wij gelegenheid gehad hebben te hooren, was, door bondigheid en bedaardheid in het wederleggen, en door zuiverheid en vlotheid in het Latijnspreken, verre boven het gewone. De toejuiching, die hij toen verworven heeft, en de algemeene goedkeuring van zijnen arbeid moeten hem voorzeker dit tijdstip tot een der gelukkigste van zijn leven maken; maar deze toejuiching en goedkeuring zullen hem niet bederven, die al het schoone en ware in plato met hart en ziel omhelst. Hij weet voorzeker, dat er nog grooter hoogte te bereiken is, en dat deze door werken met kracht en moed bereikt wordt; en hij is overtuigd, dat er voor den jongeling, aan wien mannen van jaren hulde toebrengen, veel te vreezen is: hij kent de plaats van zijn' geliefden plato (de Leg. I. p. 649. B.) ἀναμνησθῶμεν δὴ τόδε, ὅτι δύο ἡμῶν ἐν ταῖς ψνχαῖς δεῖ Θεραπεύεσθαι. τὸ μὲν ὅπως ὅτι μάλιςα Θαῤῥήσομεν, τὸ δὲ
τοὐναντίον, ὅτι μάλιςα φοβησόμεθα.





Mnemosyne. Mengelingen voor Wetenschappen en Fraaije Letteren: verzameld door H.W. en B.F. Tydeman. Iste Deel. Te Dordrecht, bij Blussé en van Braam. 1822. In gr. 8vo. 355 Bl. f 2-60.

Ook als het elfde deel der vroegere Mnemosyne ziet dit nu weder eerste deel het licht, hetwelk alzoo voor de bezitters der vroegere stukken ook daarom onmisbaar is, omdat het eene lijst bevat van alles, wat in de tien reeds afgeleverde deelen voorkomt, met aanwijzing, naar alphabetische orde, der onderscheidene schrijvers. Hoe zeer nu iemand, die tegen de kosten van alle de vroegere deelen opziet, met dit boekdeel een nieuw werk kan rekenen te zijn begonnen, zoo zal die lijst, echter, hem grootelijks verlangen doen,

{==214==} {>>pagina-aanduiding<<}
ook het vroegere werk te bezitten; en wij zijn verzekerd, dat hij zich de daartoe vereischte kosten met geene reden beklagen zou. De Firma der Mnemosyne is nu eenigermate, dit ziet men uit den titel, die alleen de Heeren tydeman meldt, veranderd; evenwel de Professor h.w. tydeman blijft de redacteur, zoo als hij ook alleen die was van het vroegere werk: van mij, zegt hij ten dezen, is het plan van het werk, met de geheele redactie; dus ook de voorredenen, en menige hier en daar verspreide aanteekening. Wij verblijden ons over de gezondheid naar ligchaam en geest, die de Professor ons voorkomt thans te genieten, en nemen den aan ons, zoo wij meenen, vooral ook geadresseerden schriftuurtekst, in den zin der H. Schrift, dankbaar voor lief, ons tot soortgelijke gedienstige herinnering, bij voorkomende aanleiding in der tijd, verklarende bereid te zijn.
Dit boekdeel doet allezins de verzamelaars, zoo wel als de onderscheidene stellers der bijzondere stukken, eere aan. Met een woord zeggen wij van ieder voor 't minst nu ook iets. - De Heer g. groen gaf hier eene voorlezing over cicero's cato den ouden, over den Ouderdom, en eene beschouwing van deszelfden schrijvers Droom van scipio. In beide deze stukken is hij, naar ons oordeel, gelukkig geslaagd, om den lezer het genoegen te doen smaken, hetwelk de lezing van de voortreffelijke schriften der Ouden altijd kan opleveren. - De Hoogleeraar m. siegenbeek schetst, in een volgend stuk, de welsprekendheid van pericles, welk onderwerp men al aanstonds voelt, dat in geene betere handen vallen kon; bij de lezing gevoelt men slechts zekere spijt, dat alles hier zoo kort is. Eene der voortreffelijke redevoeringen van den voortreffelijksten Griek, ons door thucydides bewaard, wordt hier gegeven; vooraf gaat het noodige nopens den waren aard der welsprekendheid, Athene, de geschiedenis van het tijdvak. Op dezelve volgt eene korte lofspraak; eindelijk de indruk of uitwerking van gezegde redevoering, en ten slotte het sterfbed van den grooten man. - Met aandoening vonden wij vervolgens van e. kist hier eene voorlezing over het gevoelvermogen der ziel; met weemoed namelijk, omdat van dezen voortreffelijken man niets meer te wachten is, daar hij ons ontviel; zoo veel te meer is dan toch, hetgeen van hem ons nog toekomt, welkom. Op de hem eigene, overtuigende, welsprekende en bevattelijke wijze wordt hier het gezegd vermogen betoogd, nadat

{==215==} {>>pagina-aanduiding<<}
het alvorens omschreven was. Voorts doet ons de redenaar de hooge waarde van hetzelve opmerken, en schetst, in een derde hoofddeel, de gevaren van hetzelve zonder goed bestuur; terwijl een laatste hoofddeel ons leert, op welk eene wijze hetzelve behoort beheerscht en geleid te worden. De dichterlijke proeven zijn fraai gekozen. - Van wijlen Mr. m. temminck volgt nu eene voorlezing over de algemeene uitbreiding en het gevestigd gezag der Latijnsche taal in het westelijk Europa gedurende de Middeleeuwen; terwijl wij het vervolg, ter aanwijzing van het nadeelige ten dezen, verlangend wachten, in vertrouwen, dat het even zeer bewerkt onder de nagelatene papieren van den schrijver zal voorhanden zijn, en door den redacteur der Mnemosyne dan ook niet zal worden teruggehouden. - In het fraaije stuk, over den aanleg van vondel en zijne poëzij, met die van cats en hooft vergeleken, doet de Hoogleeraar simons deze drie voortreffelijke mannen regt; hoewel de Prins der Nederlandsche Dichters buiten twijfel zijnen eersten rang behoudt, die men hem te geruster toekennen mag, als men hier daarenboven nog ziet aangewezen, hoe zeer hij anders bij de met hem genoemde mannen, ten aanzien van opleiding en menige gunstige gelegenheid, achterstond. - Mr. w. bilderdijk zegt, in vier bladzijden, zijn oordeel over theodorus van kooten, als dichter. Het fragment van eenen brief aan (wijlen) Mr. j. valckenaer wordt ons te dien einde hier medegedeeld. Wij kunnen er uit zien, hoe gunstig bilderdijk over dezen Latijnschen dichter denkt; en wij, die den Heer van kooten ook bijzonder gekend hebben, verblijden ons over dat gunstig oordeel, met hetwelk wij gereedelijk instemmen. Iets uitvoerigers, en met proeven opgehelderd, over gezegden dichter, zou velen
onzer lezeren, zoo wel als ons, een aangenaam geschenk van den dichter bilderdijk geweest zijn, wiens ‘hij heeft het gezegd’ wij echter in het vak der dichtkunde, vooral als hij prijst, gaarne van zeer groot gezag willen houden. - Eene voorlezing in 1801, over leopold's Staatshervorming van Toskane, door Mr. j.p. kleyn, sluit de prozaïsche stukken van dit boekdeel; dezelve verdiende hier allezins plaats, doet ons den voortreffelijken Vorst naar waarde bewonderen en liefhebben, en verdient, in dezen tijd vooral ook, bijzondere opmerking.
Van dichtstukken is dit deel ruim voorzien. De vier eer-
{==216==} {>>pagina-aanduiding<<}
sten hebben eene aanmerkelijke uitgebreidheid. De Bijbelgeest, door b.f. tydeman; Gods weg met het Menschdom, door A.F.S., en het Graf, van k.w. bilderdijk, zijn oorspronkelijke, en leerdichten: in ons oog, daar wij allen voor opwekking en stichting dankzeggen, zijn dezelve naar hunne dichterlijke waarde gerangschikt. De Proeve eener dichterlijke vertaling in hexameters van het eerste boek der temora van ossian, naar het Engelsch van mac-pherson, door a. doijer, t.z., bevonden wij voortreffelijk. De kleinere stukjes verdienen hier alle hunne plaats. Twee van a. ockerse, Wed. kleyn. Het Engelendal van c. tenhoet. Een stukje van A.B. aan een' vriend, bij de geboorte van een kind; nog een ter soortgelijke gelegenheid van i. da costa; die van j. van dam en robidé van der aa, bij het afsterven hunner kinderen. Eene Uitboezeming van J.H.H. bij den dood van e. kist. Een gedichtje van anna roemers visscher, en alzoo uit den ouden tijd. Het klaverblad van vieren van de helaas! reeds overledene j.c. cleve. Nagenoeg alle zullen mede zeker behagen; en boven alle munt uit: Des Grijzen dankbetuiging aan den edelen Maagdenrei, voor het eerbewijs van den 19 Junij 1821, van ev. wassenbergh (te regt hier mede bewaard.) Wij zouden het zeker afschrijven, ware het niet reeds van elders bekend.
Wij meenen gerust te mogen verzekeren, dat alzoo dit deel niets verwerpelijks, weinig middelmatigs, en veel voortreffelijks bevat; zoodat wij den lezer van kunde en smaak met deze verzameling gelukwenschen, en de voortzetting met vertrouwen en verlangen te gemoet zien.





Redevoering ter Eeuwfeestviering der stichting van het Corvershof, uitgesproken in de Nieuwe Kerk te Amsterdam, den 23sten Julij 1823, door J.J. van Weezelenburg. Te Amsterdam, bij ten Brink en de Vries en G. Lamberts. (Ten voordeele van de Diakonie der Hervormde Nederduitsche Gemeente.) 1823. In gr. 8vo. 78 Bl. f :-60.

Ons vaderland levert overal de bewijzen op der echt Christelijke weldadigheid van het voorgeslacht; het voortdurend in stand houden der vroegere kostbare gestichten uit zoodani-
{==217==} {>>pagina-aanduiding<<}
ge edele beginselen, de gemoedelijke trouw in derzelver beheer, en verscheidene telkens herhaalde nieuwe proeven der Christelijke liefde voor hulpbehoevenden, toonen, dat de nakomeling van zijne brave voorvaderen nog niet is ontaard; - zijne weldadigheid is bewaard, zij moge dan al eenigzins anders gewijzigd zijn, en ook, helaas! het vroeger groot vermogen ontbreken. Onder de talrijke gestichten, die bijzonder ook in Amsterdam voorhanden zijn, munt het Corvershof uit, verzorgd uit de aanzienlijke nalatenschap van jan corver en diens waardige echtgenoote sara maria trip, bij uitersten wil aan de Diakonie der Nederduitsche Hervormde Gemeente ten deel gevallen, met bijzonderen last, om daaruit te doen bouwen eene bekwame huizing, en dezelve ten eeuwigen dage door arme ledematen te laten bewonen, enz. Daar nu dit gesticht juist eene eeuw had gestaan, gaf dit aanleiding tot eene openlijke plegtige Feestviering, en heeft de Heer van weezelenburg, tot het houden eener Redevoering verzocht, de hem opgelegde taak loffelijk volbragt. Dit lezenswaardig stuk is eene lofrede op de weldadigheid van God, welke natuurlijk leidt tot eene lofspraak op de Christelijke weldadigheid, van welke een aantal zeer nabij gelegene proeven worden opgesomd. Voorts komt de spreker op den oorsprong en de geschiedenis van Let Corvershof, en sluit met aanspraken in eenen goeden geest, die alle tot weldadigheid opwekken. De Redevoering, die met Gezangen, ook door weezen, en die oude lieden, welke het Corvershof bewonen, werd afgewisseld, is eene aangename herinnering voor de Amsterdamsche gemeente, en eene waardige hulde aan de nagedachtenis der weldadige stichters en hun aanzienlijk geslacht; weshalve
wij allezins de uitgave billijken. Wij hopen, dat een ruim vertier voor de Amsterdamsche Diakonie eenig voordeel zal opleveren; dat deze aankondiging daartoe het hare moge toebrengen, en dat aller harten door de lezing tot navolging van het edel voorbeeld onzer vaderen zullen worden opgewekt.






{==218==} {>>pagina-aanduiding<<}

Marco Bozaris, Handhaver der Grieksche Onafhankelijkheid. Dichtstuk. Door Mr. J. van 's Gravenweert, Lid van het Koninklijk Nederlandsch Instituut, enz. Te Amsterdam, bij J. van der Hey en Zoon. 1824. In gr. 8vo. XII, 36 Bl. f 1-20.

Wij hebben dit dichtstuk met groot genoegen gelezen. Wij hebben er den verdienstelijken vertaler van homerus, den geoefenden, beschaafden verzenmaker en dichter in gevonden, die, met allerlei geleerdheid gevoed, de pen, zoo wel in onrijm als in gebonden rede, met luister weet te voeren. Hoe veel de heer van 's gravenweert, in een en ander opzigt, aan een onzer voornaamste zangers en geleerden, als meester of vriend, verschuldigd is, weten wij niet; maar aangenaam was het ons, den geheelen geest diens mans hier niet overgeërsd te zien. Onze dichter is, integendeel, een blijkbaar en groot voorstander van hetgeen men verlichte en liberale begrippen gewoon is te noemen, van den geest onzer eeuwe, in zoo ver deze zich door de verbazendste vorderingen, ontwikkelingen en naderingen tot de volmaaktheid, van het menschdom in het algemeen, onderscheidt. Zoo wel het proza-voorberigt, als de dichterlijke inleiding tot zijn wezenlijk onderwerp, getuigen hiervan. En, zullen wij ons gevoelen zeggen, dan schijnt hij de zaak, in het eerste, al vrij wat te overdrijven, ten aanzien der vergelijking althans; even of, bijna van adam's tijd af, alles had stilgestaan, en nu eerst schot had gekregen - de oude Grieken en Romeinen zelve, hoe voortresselijk ook, zouden, niet min dan de Sinezen, immer op dezelfde hoogte zijn gebleven. Wij bekennen niet regt te weten, welken zin wij hieraan moeten geven. Wij kennen eene eeuw van pericles, eene eeuw van augustus, de laatste inzonderheid met spoed tot die hoogte geklommen, en met even veel snelheids weêr gedaald. Zekerlijk, dat toppunt, door deze twee natiën bereikt, is, in sommige opzigten, het non plus ultra gebleven; gelijk bij de leerlingen van confucius, schoon nog altijd een magtig volk,
onverklaarbaar genoeg, doch zeker uit hoofde der omstandigheden, eene zelfde bereikte hoogte de vlugt van alle genie bepaalt. Wij voor ons gelooven, over het geheel, aan stilstand in de geschiedenis even min, als aan stilstand in

{==219==} {>>pagina-aanduiding<<}
de natuur. Doch slechts van tijd tot tijd, door de gelegenheid uitgelokt, treedt met kracht aan het licht, wat sedert lang is voorbereid, even als de gewassen in het voorjaar; en gewis beleven wij een dier groote epoques. Of zou dit misschien ook wel de bedoeling van het voorberigt zijn, welks schoone stijl en warmte den steller ligt te verre heeft vervoerd?
Het vers is, over het geheel, bedaarder. De volgende aanhef kan als eene gedeeltelijke zamentrekking van het reeds behandelde proza-deel worden beschouwd:

De wereld, in de boei der heerschzucht vastgeklonken, 
Tot drieste onwetendheid en slaafsche vrees gezonken, 
Versluimerde al de kracht, die haar de Godheid gaf, 
En had geene andre deugd, dan 't buigen voor den staf. 
Hier was het putten uit de bron der zuivre kennis 
Voor 't ongezalfde hoofd een gruwbre heiligschennis; 
Daar nam het schepsel van het schepsel regten weêr, 
Gewaarborgd van omhoog; hier drong zich de Opperheer, 
Door list en vleijerij tot beeld van God verheven, 
Als vrij beschikker op van elgendom en leven, 
Terwijl de Halve Maan, met dwinglandij verwant, 
Tot schande van Europe, in Hellas was geplant. 
Maar God, enz. 
En - 't Gottisch kunstgewrocht der boosheid viel in 't stof. 

Geen lichtstraal, echter, drong door op Sparta's ruime velden. Waardoor dit eindelijk mede plaats greep, moet nu verklaard worden. De Fransche revolutie daagt op:

Nog eens werd deugd en regt en billijkheid verbannen, 
En eigendunk met al de snoodheid der tirannen 
Nam op de zetels plaats. De volkren, afgedwaald 
Van zeedlijkheid, enz. 

Dit nog eens behaagt ons niet regt. Het was nog nooit algemeen regt pluis geweest. Dat het volk zoo verre ging, mogt eenigzins iets nieuws wezen.
Nu verschijnt buonaparte; hij stichtte een' Keizersstoel,

En waar', door zelfbeheer en eigen kracht verheven, 
Zoo hij 't had willen zijn, der menschen vreugd gebleven. 


{==220==} {>>pagina-aanduiding<<}

Doch het viel anders uit, en

Toen was het tijdstip daar; 't geheim van eigen kracht, 
Door overmaat van leed aan 't menschelijk geslacht 
Verkondigd, gaf het zwaard aan al wie dacht in handen, 
En 't aardrijk scheurde nu die gruwbre slavenbanden. 
Gelijk een heldre vonk, aan 't kunstwerk uitgelokt 
En langs metaal geleid, op verren afstand schokt, 
 
Zoo drong de waarheid door en Hellas zag haar licht. 

Eene korte en krachtige schets dezer herleving, eene aanroeping der doorluchtige oude Grieken, en ziedaar de inleiding ten einde. - Het verhaal volgt geleidelijk. De Sultan, in zijne grootheid, slaat eerst geen acht op de zaak. Niet het lijden, maar de vruchteloosheid van betzelve en de hardnekkige wederstand, dringt hem eindelijk tot krachtige maatregelen. Nu daagt een leger op van dweepzieke Aziaten; en gaarne zouden wij onzen lezeren de beschrijving van dezen optogt gunnen. Meteen komt bozaris ten tooneele, en wordt zijne afkomst, jeugd enz. dichterlijk schoon geschetst. Hij neemt afscheid van vrouw en kroost, en verweert het land met zijne dapperen, tot dat de overmagt hem noopt, tot list zijne toevlugt te nemen. Eindelijk komt de hoofddaad, welke wij, even als de dichter, genoeg bekend achten, in het licht, en treffend is hier weêr de beschrijving van het zorgeloos banket in de Turksche veldheerstent; de hoofden worden afgemaakt, het seinschot valt, er ontstaat verwarring en mistrouwen, waardoor zij elkander vernielen, enz.
Er heerscht doorgaans eene zekere nuchterheid in het stuk, die veel voordeels aanbrengt. Alles is welgeordend; de verzen zijn veelal onberispelijk; de stillere, zachtere tafereelen inzonderheid voortreffelijk uitgevoerd. Eene groote gelijkheid, in vorm, met de oude meesters, virgilius, homerus enz., is niet te miskennen. In meer dan één opzigt verdient de dichter misschien door aankomende of minder onderwezene behandelaars van de lier beoefend te worden. Doch, over het geheel, schenen ons vuur en leven de woeliger tooneelen zóó niet te bezielen, als dit van enkele andere zangers had mogen verwacht worden. Is dit een gevolg der beschaving, der naauwgezetheid op de vormen, der

{==221==} {>>pagina-aanduiding<<}
vermeerdering dezer vormen, tot verduidelijking en deftigheid; het is althans geen noodzakelijk gevolg. Doch, hoe het zij, wij beschouwen dit dichtstuk als eene aanwinst voor onze letterkunde, en willen geene kleinigheden ter berisping vermelden, maar vleijen ons, van eenen man, zoo wèl onderleid, zoo zeer in de gelegenheid om zich meer en meer te volmaken, zoo geleerd en zoo vol smaak, als van 's gravenweert, nog vele rijpe vruchten te zullen ontvangen.
Als eene nieuwigheid in onzen tijd merken wij den overvloed van verklarende noten achter het dichtstuk aan.





Eenige schriftmatige Gezangen, ter bevordering van waarheid en godzaligheid, opgesteld door Hendrik van der Biezen, te Veenendaal. In gr. 8vo. 38 Bl.

Eenige Aanmerkingen op het Leerboekje van A. Brink, in Leven predikant te Leeuwarden. Genaamd: Eenvoudig Onderwijs in den Godsdienst, door Hendrik van der Biezen, te Veenendaal. Te Utrecht, bij H.H. Kemink en Zoon. 1823. In gr. 8vo. 48 Bl.

Wij houden deze beide geschriften voor niet onbelangrijke produkten uit de Godgeleerde School van bilderdijk en vijgenboom. Het spreekt van zelf, dat een Gezangboek voor deze nieuwe Sekte eene eerste behoefte is. Hendrik van der biezen, te Veenendaal, is bij deze zijne eerste proeve, om in die behoefte te voorzien, uitnemend geslaagd; en, als men daar nu slechts eenige brokken uit de alom bekende Krekelzangen bijvoegt, zien wij niet, dat er voor dat nieuwe Kerkgenootschap ten dezen iets te wenschen overig is. Bij de viering van het Avondmaal zinge die Gemeente van eenen dooden hond:

Zeg, ô wat ik doden hond, 
Dat Gij tot mij Uw boden zond? 

Of uit een ander stichtelijk lied:

Nu gaan veel onreine hoeren, 
Monsters, zelfs die God verkoor, 
In het koningrijk der heem'len, 
Veel beschaafde burgers voor. 

{==222==} {>>pagina-aanduiding<<}

Wie God niet uitverkooren heeft, 
Schoon onder 't evangelie leeft, 
Zal geen gena ontfangen. (*) 

Zinge vervolgens almede van ursinus schatboek, calvinus, maurits, barneveld, en wie al meer! en bidde, bij het Nieuwjaar, of andere plegtige gelegenheid:

Dat Koop- en Zee- en Ambachtsman, 
En al wie ik niet noemen kan, (!) 
Gods goedheid mild ontwaren. 

Dit is zoo geheel de geest en toon van deze schriftmatige Gezangen, die NB. tot bevordering van de kennisse der waarheid die na de Godzaligheid is (†), moeten worden opgedreund, en op welke wij ons geene aanmerking veroorloven mogen, dan alleen deze, die wij echter nog maar vraagswijze voorstellen: of, namelijk, de eerste regel van het zesde couplet des derden Gezangs, bij eenen herdruk, niet zou kunnen veranderd worden? Wij bedoelen die treffende woorden:

Gelijk een doode visch, ô Heer! 
Zich zonder te verroeren, 
Ja zonder 't minste tegenweêr 
Ten afgrond heen laat voeren; 
Zoo drijft den mensch ook weêrloos heen, enz. 


{==223==} {>>pagina-aanduiding<<}

Wij stellen ten dezen eene kleine verandering voor, en zongen liever:

Gelijk een doode, rotte visch 
Zich, zonder te verroeren, 
Zoo goor en stinkend hij dan is, 
Ten afgrond heen laat voeren, enz. 

om deze eenvoudige reden, dat een doode visch doorgaans bovendrijft, tot dat hij verrot is, en dan eerst ten afgrond zinkt. Doch dit is eene kleinigheid, en doet tot de waarde dezer zoo regt stichtelijke Gezangen toe noch af.
No. 2 (met een regt sierlijk vers aan Mr. i. da costa opgedragen (*), die welligt nog eens Bisschop wordt bij de nieuwe Sekte) is, meenen wij, slechts voorlooper ter vervulling eener andere, niet minder wezenlijke behoefte bij de nieuwe Gemeente, die, namelijk, van een Leer- of Catechizeerboekje ter onderwijzing der jeugd in de nieuwe en vreemde leer, voor welke het Leerboekje van abraham hellenbroek (naar de meening van van der biezen) geenszins het beste en meest geschikte is, alhoewel het thans bij vele Hervormden gebruikt wordende boekje van wijlen den waardigen a. brink veel minder nog. Nu, hierin zijn wij het met den man volkomen eens, daar wij in waarheid ons niet vermeten te bepalen, aan welke vroegere of latere Sekte onder de Christenen de leerbegrippen, in deze Aanmerkingen en in de vorige Gezangen blootgelegd, het meeste nabij komen. Deze nieuwe Sekte staat apart, en men zette haar eenen eigenen stoel! Welligt dat wij eerstdaags (door den Heer van der biezen of eenen anderen) hare Formulieren ontvangen, die ons daarvan beter onderrigten. Deze verhandeling dient eeniglijk ten betooge, dat het boekje van brink in het geheel niet goed is; ja, een adder, vreest hij, heeft het doorkroo-
{==224==} {>>pagina-aanduiding<<}

pen, en deszelfs giftig zwadder daarin uitgeschoten, namelijk het fenijn der Pelagianerij. Want: I. In brink worden de voornaamste waarheden des Bijbels óf geheel achtergelaten, óf slechts ten deele, zeer gebrekkig, voorgesteld. Deze voornaamste waarheden zijn, onder anderen, de woorden Drieeenheid en Persoonen; de eeuwige waarachtige en eigenlijke Generatie of teeling des Zoons van den Vader; de eeuwige (inblijvende?) uitgang des H. Geestes van den Vader en van den Zoon, en wat meer van dien aard is. Maar vooral is het onzen Schrijver zeer bedenkelijk, dat in dat Leerboekje zulk eene ruime plaats vergund is aan de voorstelling der Zedeleer. - II. De leerwijze van brink verschilt in zijn geheel van, ja maar strijdt ook tegen dien van onze vroegere regtzinnige Godgeleerden, enz. hetwelk in vierderlei opzigt wordt aangewezen, en waarbij, hetgeen omtrent de Zedeleer en de wederleggende Godgeleerdheid gezegd wordt, vooral onze aandacht trok.
Zeer in den geest der Christelijke liefde (scilicet!) is de uitlegging, die wij hier vinden van gen. III:15, waar de Heer, naar des Schrijvers inzien, ‘eene duidelijke en merkbare schifting in het Nakroost van Moeder eva maakt: onderscheidende hetzelve, niet alleen in een Vrouwen en Slangen, of Duivels Zaad; maar gewaagt ook van eene vijandschap, die Hij zelf daar tusschen zoude zetten.’
Wij twijfelen, of de Heer hendrik van der biezen en Consorten zich ter goeder trouwe wel onder het Slangen- of Duivelszaad rangschikken, hoezeer de man ook ingenomen is met het versje van zekeren Dichter:

‘Onze Oud'ren waren boos: 
Wij kindren zijn nog bozer. 
Ons Kroost, (dat is nog 't ergst van al,) 
Wordt daag'lijks nog Godlozer.’ 

Intusschen, gelijk, volgens 's mans gevoelen, de Zedeleer van brink ook te vinden is bij Heidensche en andere ongewijde Schrijvers en Dichters, zij hij gewaarschuwd, dat dlt zijn geliefkoosd leerstuk, genoegzaam woordelijk, is overgenomen van eenen Heiden: aetas parentum pejor avis tulit, cet.
Taal en stijl is, in beide deze stukjes, zoo als men die van zulke Schrijvers, die, naar het schijnt, alle schaamte voor het Publiek hebben uitgeschud, verwachten kan.


{==225==} {>>pagina-aanduiding<<}

Mathilda op den Berg Carmel. Naar het Fransch van M. Vernezd de Luze. Zijnde een Vervolg op de Mathilda van Mevrouw Cottin. II Deelen. Met Platen. Te Amsterdam, bij J.C. van Kesteren. 1822. In gr. 8vo. Te zamen 485 Bl. f 6-:

Wij hebben de vroegere mathilda in der tijd aangemeld, en die dame was bij ons nagenoeg geheel vergeten, zoodat deze hare nieuwe verschijning op het tooneel der wereld ons inderdaad verraste. Zoo gaat het misschien ook menig' lezer. Zoodra het meisje of de vrouw achter de grendels van het klooster is, verliest zij al spoedig voor de wereld hare belangrijkheid. Immers, indien de vroegere minnaar werkelijk dood is, en men alzoo geen uitzigt meer heeft op schaking en huwelijk, - zij moge dan zijn, wie zij wil, zij wordt vergeten. De Fransche schrijver, die voor ons ligt, begreep dit anders; eene zoo belangrijke persone moest, dunkt hem, voor goed dood zijn, eer men ophield aan haar te denken, en dus heeft hij hare geschiedenis voortgezet. Maar, wat kan het eenzelvige kloosterleven eener schoone dan nog opleveren, behalve wat verliefde mijmering, zingen en bidden, boetedoening en vasten, en wat meer van dien aard is, hetwelk toch weinig belangstelling opwekken kan? De schrijver gaat daarom eenen anderen weg: de bedroefde schoone, ja, treurt in het eenzame klooster bij het graf van haren overledenen echtgenoot; doch ziet weldra zijne schim, zoo zij meent, maar die wel degelijk bleek te zijn van vleesch en beenen, een broeder van den dooden, en die niet alleen zijn gelaat, maar ook zijnen heldenmoed, zijn hart en alle zijne deugden bezat. Nu begint dan ook de liefde op nieuw, en geeft een ruim veld voor vrees en hoop, kommer en vreugde; en worden inderdaad de lotgevallen en bezwaren der heldin van het verhaal nu nog menigvuldiger en moeijelijker, dan in haren vorigen leeftijd. Men leze dit in het verhaal, en zie dan eindelijk mathilda gelukkig in het huwelijk met selim adhel, en aan zijne zijde op den troon van Azië, als de redster en weldoenster der Christenen. Met vuur en in hooge geestdrift wordt dit alles hier beschreven; en, hoewel de dweeperij hier en daar wel wat
voedsel vindt, zoo meenen wij, dat, in belangrijkheid, kracht van uitdrukking, en stijl, deze roman voor den vroe-
{==226==} {>>pagina-aanduiding<<}
geren niet onderdoet. Vooraf gaan noten en aanteekeningen uit het vroegere werk van Mevr. cottin, welke de noodige herinneringen geven voor de zoodanigen, die in ons geval zijn, en de vorige mathilda niet bij de hand hebben.
Vooral, intusschen, is het doel van dit werk, godsdienstige verdraagzaamheid te leeren, en den Christelijken godsdienst der liefde vrij te pleiten van die uitwassen van dweeperij, vervolg- en veroveringszucht en haat, welke denzelven ontsierd en verbasterd hadden in de tijden der kruistogten. Doorgaans dragen de redeneringen en aangevoerde gronden ten dezen, die dan ook mathilda overtuigden, onze volkomene goedkeuring weg. Evenwel, het moge dan het doel van den schrijver niet geweest zijn, onverschilligheid in te boezemen en ongeloof ten aanzien van allen stelligen godsdienst der openbaring, zeer ligt kan hetgeen hij zegt hiertoe gemisbruikt worden. Wij willen echter niet hopen, dat dit het geval zal zijn; maar dat men niet verder zal gaan, dan de vertaler in het voorberigt schijnt te bedoelen en te verwachten, als hij zegt: ‘De verdraagzaamheid, niet de onverschilligheid, omtrent de wijze van vereering van het Opperwezen, de deugdbetrachting en de afkeer van alle verouderde en dwaze vooroordeelen, van onzinnige dweepzucht en verfoeijelijke huichelarij stralen bij elke gelegenheid (in deze geschiedenis) door; en hij, die nog aan den leiband van, tegen den waren godsdienst aandruischende, wanbegrippen mogt loopen, zal daarin menig eenen waarschuwenden wenk krijgen, om zich van deze banden los te maken, en een steunpunt te zoeken in het gezond verstand, de rede, en den waarachtigen eerbied voor dien God, die niets dan het welzijn zijner schepselen, niets dan het tijdelijk en eeuwig geluk zijner kinderen wil, en wiens dienst niets anders vordert dan deugdbetrachting, kinderlijk vertrouwen op onzer aller Vader, en broederlijke liefde jegens onze medemenschen.’ Wij zeggen hier amen op; maar willen echter opmerken, dat men wijs en voorzigtig zal handelen, wanneer men, tot regte kennis en waardering van het geloof aan de Christelijke openbaring, nog andere en betere hulpmiddelen ter hand neemt, dan fraai geschrevene
romans, die, dikwijls zonder opzet, het Deïsme te zeer in de hand werken.


{==227==} {>>pagina-aanduiding<<}

Blikken in het Menschelijk Hart. Romantische Verhalen. Uit het Hoogduitsch. Met Platen. Te Amsterdam, bij C.L. Schleijer. 1822. In gr. 8vo. 287 Bl. f 3-30.

Geen voorberigt wijst ons maker of vertaler aan, en even weinig eenige reden, waarom deze verhalen blikken in het menschelijk hart genoemd worden; wij kunnen dus eeniglijk door den inhoud zien, of deze titel geregtvaardigd wordt. En - nu ja! men ziet dan in het hart, goed en kwaad, van het laatste echter meer dan van het eerste nog, en wij vreezen ook, dat men dit in de werkelijke wereld maar al te veel alzoo bevinden zal, indien zoodanige romantische verhalen, en ook nog andere boeken en middelen, dit hart niet zeer aanmerkelijk kunnen verbeteren.
Wat de kunstwaarde der verhalen betreft, zoo durven wij dezelve niet boven de middelmatige rangschikken; maar zij hebben dit met vele andere gemeen, dat zij met genoegen worden gelezen in een tusschenuur, en daarbij, boven vele andere, die waarde, dat men er niets kwaads, maar wel veel goeds, bij denken en leeren zal. Uit dit oogpunt mogen wij dan dit boek wel aanprijzen.
De verhalen zijn slechts drie in getal. No. 1 heet: De Dwangdans te L...g, en is vrij onwaarschijnlijk. Het is de geschiedenis van wreed gescheidene gelieven, van welke het onschuldige meisje nog gelukkig den onteerenden dwangdans ontvlugtte; terwijl de minnaar, die haar onredelijk verdacht had, zijne fortuin in het leger maakt, en zijne eerste beminde, onverwacht in hoogeren en aanzienlijken stand verheven, hem getrouw gebleven vindt, waarvan het huwelijk het gevolg is. - No. 2. De Grootvaderlijke Stoel, of de Erfmaking, is iets minder onwaarschijnlijk, en doet ons zeer slechte, middelmatige, en zeer brave karakters kennen. Hier zamelden wij de meeste kennis van het menschelijk hart dan ook op, en verblijdden ons over het eindelijk gevestigd geluk van een elkander waardig paar. - No. 3. De Wonderstaf, welke toch geene eigenlijke wonderen doet, kon wel alzoo zijn werkzaam geweest, al ware dan ook die staf niet uit het hout der cederen, welke op den berg Libanon wassen, gesneden. Snoode, onregtvaardige Grooten, Regters, die

{==228==} {>>pagina-aanduiding<<}
het regt om gunst of geld verkrachten, een Vorst, die voor eene maîtresse alle gevoel van billijkheid en regt verzaakt, en eenen eerlijken ambtenaar opoffert, zijn toch, vreezen wij, niet overal zoodanige onwaarschijnlijkheden, als, Gode zij dank! hier in ons Nederland; en wij vertrouwen, dat men voor deze soort van schilderijen lange, lange nog, en God geve altijd! de originelen op vreemden grond zal moeten zoeken. Een papier, dat eindelijk onverwacht bleek in den wonderstaf verborgen te zijn, geeft de beste aanwijzing, wat de echte wonderstaf is, dien wij allen bekomen kunnen en behoeven op onzen levensweg.

Herfstavonden in de Pastorij te Meinau. Door F. Jacobs, Professor te Gotha. Uit het Hoogduitsch. Te Haarlem, bij de Wed. A. Loosjes, Pz. 1822. In gr. 8vo. 226 Bl. f 1-80.

Men kent de Pastorij te Meinau uit de gezellige Avonden; voor zoo veel des noods geraakt men anders ook reeds op de eerste bladzijde met dezelve bekend; geheel dit lieve boekje staat daarenboven op zichzelve, en ook de herfstavonden zal men aldaar, van wege het bevallig gezelschap en aangenaam onderhoud, genoegelijk doorbrengen. De avonden of verhalen zijn zeventien in getal, en worden door onderscheidene gesprekken en voorvallen vervrolijkt. Alles heeft eene zeer goede zedelijke strekking; er is zoo veel afwisseling, en alles daarenboven is in eenen zoo goeden smaak gesteld, dat onze jongelieden, al zijn zij dan ook geene kinderen meer, zich niet zullen vervelen bij de lezing. Het kinderlijk verhaal van de kleine Lili (den dertienden avond) zal, wegens het naïve, bijzonder bevallen. Wij prijzen dit onderhoudend leesboekje alle beschaafde en onbedorvene jon gelieden gaarne aan.

Bladvulling.

In onze Staatscourant van 24 en 25 Maart l.l. vindt men een belangrijk en uitvoerig verslag van een, dezer dagen, te Parijs, door den vermaarden sgricci, geïmproviseerd, volledig Treurspel. Bianca capello was het hem opgelegde onderwerp. - In de Revue encyclopédique van Julij 1819, pag. 157, Tome III, Lettre sur l'Italie, leest men het navolgende: ‘Te Florence heb ik de voorstelling bijgewoond van een tragiek Drama, zamengesteld en gespeeld door den Heer sgricci, wien men het onderwerp tien minuten bevorens had opgegeven. Dit onderwerp was bianca capello. Deze improvisatie heeft mij getroffen.’





{==229==} {>>pagina-aanduiding<<}

Boekbeschouwing.

Bijbel. Vde Stuk, bevattende de Evangeliën van Matthaeus, Marcus, Lucas en Johannes, en de Handelingen der apostelen, uitgegeven door J.H. van der Palm. Te Leyden, bij D. du Mortier en Zoon. 1823. In gr. 4to. 252 Bladz. f 4-80.

Ziet daar ons weder eene schrede nader aan de vervulling van ons verlangen, om den Bijbel, door den Heer van der palm bewerkt, geheel te mogen bezitten. Toen zijn Ed. den reuzenarbeid, dien eerst eenige Geleerden te zamen hadden willen aanvangen, geheel alleen ondernam, hadden wij naauwelijks den moed, ons voor te stellen, dat hij dien zou mogen volbrengen. Ondertusschen, hoe weinige jaren zijn sedert den aanvang verloopen! en wij mogen ons reeds verbeelden het einde te zien: want hoe verre zal thans het zesde of laatste stuk reeds gevorderd zijn? Dank hebbe des Hoogleeraars voorbeeldelooze vlijt, welke hem alleen in staat gesteld heeft, om, onder veelvuldigen anderen arbeid, een werk van zulken verbazenden omvang, in zoo korten tijd, zoo verre te brengen, als niemand had durven verwachten, - deze vlijt, waarover men zich in gelijke mate verwonderen moet, als over den moed, waarmede de arbeid ondernomen werd. Wat het tegenwoordig deel van denzelven betreft: wij onderstellen, dat de Lezers van dit Maandwerk daarvan thans weder een dergelijk verslag van ons zullen verwachten, als wij van de drie eerste stukken over het O.V. gegeven hebben, en van het vierde, om toen gemelde redenen, minder noodig hielden; omdat wij thans de eerste helft der schriften van het N.V. voor ons hebben. Wij voldoen aan die verwachting gaarne, doch zullen echter van den vorm en de wijze der behandeling niet spreken, dewijl elk van zelf begrijpt, dat de eerste aan zichzelv' is gelijk gebleven, en niemand ver-
{==230==} {>>pagina-aanduiding<<}
moeden kan, dat de laatste in keurigheid iets zou verloren hebben. Alwat wij deswege voorheen loffelijks gezegd hebben, houde men hier voor, zonder eenig beding, herhaald. Breede aanwijzing van de verbeteringen der Vertaling kunnen wij ook weder niet doen. Wij zeggen in het algemeen: hetgeen, ten aanzien van den stijl, minder welluidend was, is, als
voorheen, veranderd, - wat eenigzins duister was, is duidelijker gemaakt, en wat, op sommige plaatsen, min gelukkig was overgebragt, is verholpen. Natuurlijk, echter, zijn, in dit stuk, hetwelk alleen de geschiedkundige boeken des N.V. bevat, de verbeteringen minder talrijk, dan vooral in de dichtkundige en profetische boeken van het O.V.: want vooreerst is de stijl der eersten, uit zijnen aard, eenvoudiger en bevattelijker, dan die der laatsten, en ten andere bood het arme en voorheen minder beoefende Hebreeuwsch meerdere moeijelijkheden ter vertaling aan, dan het rijke en meer bekende Grieksch, waardoor dan in de gewone vertaling der boeken van het O.V. meer te verbeteren viel, dan in die van het N., welke dit deel bevat. Wil men echter eenige opmerkelijke proeven van verbetering, welke in dit laatste voorkomen? Wij geven de volgende. - Zij, welke matth. VIII:16, en op vele andere plaatsen, in de oude vertaling, van den Duivel bezetenen genoemd worden, heeten hier enkel bezetenen. (Men zou het letterlijk begeesten of begeesterden kunnen overzetten.) - Matth. XV:5 is hier aldus vertaald: ‘Wie tot vader en (of) moeder gezegd heeft, wat u van mij zou kunnen te nut komen, dat zij eene Godgewijde gave, die behoeft zijnen vader en moeder niet te eeren,’ (alwaar eeren dan zoo veel beteekent als ondersteunen, in hunne behoeften voorzien.) - Marc. XV:7 staat, in de gewone vertaling, ‘een doodslag gedaan hadde;’ hier, te regt, hadden. - Voor dingen, in luc. II:49, is het veel betere huis in de plaats gesteld. (Kinderen moet men in het huis hunner ouderen zoeken.) - Joh. I:9 is de gewone vertaling (‘dit was het
waarachtige licht, hetwelk verlicht een iegelijk

{==231==} {>>pagina-aanduiding<<}
mensch, komende in de wereld’) verbeterd door: dit is het waarachtige licht, 't welk in de wereld kwam, ‘om alle menschen te verlichten.’ - Joh. IV:35 wordt het woord alreede, op zeer goeden grond, uitgeworpen, en hetzelve vooraan aan vers 36 gevoegd, waar het heet: ‘reeds ontvangt de maaijer zijn loon.’ - Hand. VII:16 wordt hier aldus gelezen: ‘En zij werden overgebragt naar Sichem, en gelegd in het graf, 't welk Abraham, voor eene somme gelds, had gekocht (en in dat, hetwelk Jacob gekocht had) van de zonen van Emmor, den vader van Sichem.’ Het zij ons echter geoorloofd hieromtrent te zeggen, dat, daar de woorden, en in dat, hetwelk Jacob gekocht had, eene loutere invulling zijn, dezelve, hoezeer zij ook waarheid behelzen, naar ons oordeel, beter in den tekst zelv' niet waren opgenomen. - Hand. XIII:18 wordt hare zeden verdragen, volgens eene betere en met genoegzaam gezag gestaafde lezing, veranderd in gevoed en verzorgd. - In hand. XXIV:11 heeft de Hoogleeraar de gewone vertaling, (‘dat het niet meer dan twaalf dagen zijn,’ enz.) waarin het woord mij niet is uitgedrukt, zeer oordeelkundig aldus verbeterd: ‘dat ik niet meer dan twaalf dagen in Jeruzalem heb doorgebragt, van dat ik derwaarts opging, om te aanbidden.’ - Doch bezien wij nu de Aanteekeningen.
Dat hierin zeer veel voortreffelijk is opgehelderd, behoefden wij wel niet te zeggen, zoo min als dat de verklaarwijze des Hoogleeraars doorgaans liberaal is. Wij willen echter melden, opdat hiervan blijke, dat, hetgeen wij voorheen gezegd hebben te vermoeden, (dat zijn Ed. niet afkeerig was van hetgeen men, ten aanzien van de aanhalingen van plaatsen uit het O.V. door de Schrijvers der boeken van het N., accommodatie noemt) ons nu allerduidelijkst is gebleken een gegrond vermoeden geweest te zijn. Men zie, bij voorbeeld, maar op matth. II:15, 17, 22, enz. dat bezetenen bij hem krankzinnigen zijn, en anderen, die ongeneeslijke kwalen hadden; dat hij het echter onbeslist laat, of de Heiland, wanneer Hij

{==232==} {>>pagina-aanduiding<<}
van deze kwalen sprak, alsof zij door booze geesten verwekt werden, zich daarin alleen naar de Joodsche denkbeelden van zijnen tijd rigtte, (zie op matth. IV:24;) doch dat hij beweert, dat de Joden, door booze geesten, geene zielen van afgestorvene kwade menschen, noch hetgeen wij Duivelen noemen, maar eene middelsoort van nog voor verbetering vatbare booze wezens verstonden, (zie op matth. VIII:16;) maar dat hij echter, hier en daar, hetgeen van Duivel voorkomt, (gelijk wij straks zien zullen) nog al vrij letterlijk opvat. Anders is de verklaarwijze meestal natuurlijk, zoo als men, bij voorbeeld, over het voorst van matth. II zien kan. - Doch melden wij nu, in ettelijke bijzonderheden, hoe de Heer van der palm het gewigtigste verklaart; waarbij wij vrijheid verzoeken, om te mogen zeggen, wat ons bijzonder geviel, of ons, nu en dan, bedenkelijk voorkwam. Wij zullen hierin met alle bescheidenheid te werk gaan; en het tegendeel ware ook, bij zulk een uitnemend werk, onverschoonbaar. Wij houden ons verzekerd, dat het ook met bescheidenheid zal worden opgenomen.
In den Inhoud, voor het Evangelie van matthaeus geplaatst, oordeelt de Hoogleeraar het niet onwaarschijnlijk, dat de Apostel hetzelve oorspronkelijk in het Hebreeuwsch heeft opgesteld, doch het daarna, bij de meerdere verspreiding van het Christendom, ook zelf in het Grieksch heeft uitgegeven; terwijl zijn Ed. vervolgens, in de Aanteekeningen, hier en daar, aanmerkingen maakt, welke het aannemelijk doen voorkomen, dat het Grieksch geene vertaling, maar oorspronkelijk opstel is.
Op matth. IV:2 wordt aangemerkt, dat, zoo de Heiland niet volstrekt gevast heeft, men de uitdrukking van luc. IV:2, hij at niets, niet anders, dan gedwongen, verklaren kan. Wij meenen hier te mogen zeggen: niets gedwongener, dan eene gelijke uitdrukking van denzelfden lucas, hand. XXVII:33, welke de Hoogleeraar echter zelf niet letterlijk opvat. - Omtrent 's Heilands verzoeking, in dit zelfde hoofdstuk van matthaeus, komt het zijn Ed. aannemelijk voor, dat zij in verbeelding

{==233==} {>>pagina-aanduiding<<}
heeft plaats gehad, zonder daarbij echter eenigzins de werking van den boozen geest uit te sluiten. Wij kunnen niet zien, dat het veel voor dit gevoelen afdoet, dat jezus gezegd wordt, door den geest te zijn weggevoerd, en vol van den H. Geest geweest te zijn, vooral als wij hierbij, ten aanzien der eerste uitdrukking, gedenken aan hetgeen de Hoogleeraar op hand. VIII:29. XVI:6, 7, en welke dergelijke plaatsen meer mogen zijn, heeft aangeteekend; en wat betreft, dat je zus vol van den H. Geest was, sluit dit den boozen geest hier niet uit? of moeten wij het zoo verstaan, dat de H. Geest Hem wegvoerde, opdat de booze geest Hem verzoeken zou? Hoe zal dat rijmen met jac. I:13 en met het gezond verstand? - Matth. V:21 env. is uitmuntend toegelicht. - VI:13. ‘Verlos ons van den boozen.’ Misschien beter van het booze, zegt de Heer van der palm. - XII:30. ‘Die niet met mij is, is tegen mij.’ Hier wenschten wij, dat marc. IX:40, waar het is, ‘die tegen ons niet is, is voor ons,’ vergeleken, en de aanteekeningen daarnaar gewijzigd waren. - XII:31. Door ‘zonde tegen den H. Geest’ wordt hier verstaan het toeschrijven van 's Heilands wonderwerken aan den boozen geest. - XIII:19. ‘komt de booze, en rukt weg,’ enz. Marcus heeft hier de Satan, lucas de Duivel, en de booze verklaart de Heer van der palm door de verleider des menschdoms. - Sommigen vinden hier, voor het wezenlijk bestaan van den kwaden invloed des Duivels op der menschen hart, een' voornamen grond
daarin, dat de Heiland zich op deze wijze uitdrukt, niet in de gelijkenis zelve, maar in hare verklaring, meenende, dat Hij daarin niet anders, dan eigenlijk en letterlijk, verstaan kan worden. Wij zijn niet van dit gevoelen. Hetgeen, in hetzelfde vers 19, gezegd wordt, dat, hetgeen niet verstaan werd, in het hart gezaaid was, kan men althans niet letterlijk opvatten; en, zoo men anders aanneemt, dat jezus zich, om wèl verstaan te worden, als een verstandig Leeraar, naar de Joodsche denkbeelden, welke ook de denkbeelden des Apostelen waren,

{==234==} {>>pagina-aanduiding<<}
schikte, en zich van hunne daarmede overeenkomstige taal en uitdrukkingen bediende, waarom zal men dan stellen, dat Hij dat minder doet, als Hij iets uitlegt, en dus vooral verstaanbaar zijn moest, dan bij andere gelegenheid? Ware hier zijn eigenlijk doel, om juist uit te leggen, wat men van den invloed des Duivels op der menschen hart ten kwade te houden had, dan mogt de gemaakte bedenking gelden, maar nu niet. En waarom wordt dan van den boozen ook niet gewaagd in vers 21 en 22, waar men het dan nog eer en meer zou mogen verwachten? Vraagt men hiertegen: waarom de Heiland zich nooit tegen het begrip, dat de booze wezenlijk invloed op 's menschen hart heeft, of oefenen kan, (indien het een valsch begrip is) stellig heeft uitgelaten? Wij hebben daarop niets te antwoorden, dan zijn eigen woord: (joh. XVI:12.) ‘nog vele dingen heb ik u te zeggen; doch gij kunt die nu niet dragen; maar wanneer,’ enz.
Matth. XIII:25. Hier heeft de Heer van der palm de vijand, waar het volstrekt moest zijn zijn vijand, gelijk de oude vertaling heeft, - een mensch, niet de Duivel, - een vijandig mensch, gelijk het, in vers 28 zelf, verklaard wordt. Het is waar, in de uitlegging komt (vers 39) wederom de Duivel; doch, zoo men dat nu letterlijk moet opvatten, hoe stelt men 't dan, in dezelfde uitlegging, met de uitdrukkingen van vers 38: ‘Het goede zaad zijn de kinderen des koningrijks, en het onkruid zijn de kinderen des boozen’? Worden dan goeden en kwaden, als zoodanig, gezaaid? Of zaait god de goeden, de Duivel de kwaden? - Wil men het eene letterlijk nemen, het andere niet? Wij laten gaarne aan elk, wien ze behaagt, zulk eene wijze van uitlegging, als wij ze maar niet behoeven aan te nemen; en wij zijn wèl overtuigd, dat ook het oordeel van den Heer van der palm ze wraken zal. En wat een' invloed des boozen op 's menschen hart, om hem ten kwade te verleiden, of te verzoeken, betreft: wij houden vast aan de leer van Apostei jacobus: (I:14.) ‘een

{==235==} {>>pagina-aanduiding<<}
iegelijk wordt verzocht, als hij van zijne eigene begeerlijkheid afgetrokken en verlokt wordt;’ en wat daarmede elders in de H. Schrift moge schijnen te strijden, moet er, naar ons gevoelen, mede worden overeengebragt.
Matth. XVII:18. ‘Jezus bestrafte den boozen geest,’ enz. De Hoogleeraar merkt bij dit vers, uit den gelijkluidenden tekst bij marcus (IX:26), op, dat het kind een' nieuwen aanval zijner kwale kreeg. Het is zoo, en wel een' allerhevigsten. Hetzelfde lezen wij doorgaans bij dergelijke genezingen. Wij willen te dezer gelegenheid zeggen, dat de ondervinding leert, dat, naar mate een nieuwe aanval van zulke kwalen geweldiger is, de lijder te langer van een' volgenden vrij blijft, - dat elke aanval eene weldadige poging der natuur is, om de oorzaak der kwale, welke doorgaans uit verstoppingen ontstaat, weg te nemen, en dat, als de Heiland zulken zieke genas, het wonderwerk daarin bestond, dat Hij hem, op zijn bevel, zulken aanval deed krijgen, als in staat was de genezing te bezorgen, doch dat deze zelve op eene natuurlijke wijze toeging. Naar ons oordeel eene keurlijke aanmerking, die ook, zoo het hier de plaats ware, nader zou kunnen gestaafd worden, en welke wij, vóór meer dan vijftig jaren, ontleenden aan den beroemden van swieten, in zijne Commentariën over de Aphorismen van onzen nog beroemderen boerhave.
Matth. XVII:27. Bij het aangeteekende op dit vers, wegens den stater, in den bek van eenen visch te vinden, voegen wij, dat, zoo niet alle, ten minste eenige gulzige visschen gretig op alwat blinkt azen, zoodat men ze, ook zonder aas, met iets blinkends aan den angel vangt. Dit is vrij bekend; maar misschien niet het volgende, dat, als eens een onzer visschers, in zee, al visschende, een deel van zijne vangst aan een' schipper, die hem met zijn schip op zijde kwam, verkocht had, en het geld daarvoor ontvangen zou, hetzelve in zee stortte, en dat hij vervolgens, de vischlijn inhalende, ettelijke der verlorene geldstukken in de gevangene visschen wedervond.

{==236==} {>>pagina-aanduiding<<}

Matth. XIX:16 env. (Verhaal van den rijken jongeling.) De Hoogleeraar doet hem het regt, dat hem, helaas! zoo dikwijls betwist is, door te beweren, dat hij opregt was, en het zeer wel meende.
Aldaar, vers 23, 24: ‘dat een rijke bezwaarlijk zal ingaan in het koningrijk der hemelen.’ Wat de Heer van der palm hier, in het algemeen, zegt, is onbetwistbaar waar; doch wij merken aan, dat, naar ons oordeel, de uitdrukking, of benaming, van koningrijk der hemelen, op sommige plaatsen, eene bijzondere beteekenis heeft, welke doorgaans wordt over 't hoofd gezien. De Hoogleeraar heeft de verschillende beteekenissen opgegeven, in de aant. op matth. III:2; doch, behalve deze, is er, meenen wij, nog die, waarbij het genomen wordt voor de verkondiging van het gezegd koningrijk, of van het Evangelie; en deze dunkt ons ook hier plaats te hebben. Jezus vorderde van den jongeling, (zoo hij volmaakt wilde zijn) dat hij zich bij Hem voegen, Hem aanhoudend volgen, en een mededienaar, of verkondiger, van het Evangelie worden zou. Hiertoe, en tot hetgeen er toe vereischt wordt, had de jongeling geen' moed, en ging droevig heen. Hierop zegt de Heiland: ik zeg u, dat een rijke bezwaarlijk een Evangeliedienaar zal worden, enz. Wij zullen straks dezelfde uitdrukking nog eens, in denzelfden zin, opmerken.
Matth. XX:16. Weinigen zijn uitverkoren. Dit wordt verklaard door: weinigen gedragen zich zoo, dat zij uitverkorenen en geliefden heeten kunnen.
Matth. XXIV. Dit geheele hoofdstuk dunkt ons uitmuntend verklaard, en alleen wegens jezus' eerste toekomst, gemaald in beelden, van de tweede ontleend, uitgelegd.
Matth. XXV:2 env. Hier heeft men mede voortreffelijke aanmerkingen over de gelijkenissen der wijze en dwaze maagden en der toevertrouwde talenten, vooral die op vers 15, waarin aan elk zijn pligt gewezen, en alle willekeur, in de bedeeling der talenten, ontkend wordt.

{==237==} {>>pagina-aanduiding<<}

Aldaar, vers 30: ‘Werpt den onnutten dienstknecht uit in de duisternis daar buiten; daar zal weening zijn en knersing der tanden.’ Deze uitdrukkingen vindt men ook matth. VIII:12. en XXII:13. Ons is ontslipt, bij het door den Hoogleeraar aangeteekende op de eerste plaats te voegen, hetgeen wij nu hier laten volgen: dat men, om het fraaije dezer leenspreuken te bevatten, zich een prachtig avondmaal, in eene sterk verlichte feestzaal, in Palestina, moet voorstellen, en nu denken aan een' onwaardigen gast, die, in den kouden, donkeren nacht, wordt uit het huis gedreven. Hier verkeert hij in een' zeer onaangenamen toestand, en het klappertanden en weenen is er zeer natuurlijk.
In vers 34 wordt bereid verklaard door toegedacht.
Matth. XXVI:15. Hier vertaalt de Heer van der palm: ‘Zij telden hem toe dertig zilverlingen,’ in plaats van zij hebben hem toegelegd. Zouden zij waarlijk zoo veel vertrouwen in hem gesteld hebben, dat zij 't geld vooruit gaven? - Op vers 36 is het eene zeer schoone aanmerking, dat jezus' onderwerping niet uit dweeperij of gevoelloozen trots ontstond. - Matth. XXVII:63. Hier staat, in de aant. ‘Wanneer de derde dag daar was.’ Wij vermoeden, dat de Hoogleeraar heeft willen schrijven, voorbij was. - In vers 65 behoudt zijn Ed. de gewone vertaling: ‘Gij hebt eene wacht.’ Ons dunkt, dat alles hier den toon van verontwaardiging en gramschap aanduidt, en wij zouden dus liever schrijven: Hebt eene wacht! Gaat heen! (pakt u weg!) enz. - Matth. XXVIII:12. Veel geld. Hier schijnt het ons, dat, bij de aant., had kunnen gevoegd worden: ook zouden zij hunnen hals verbeurd hebben, zoo pilatus geloofde, dat zij geslapen hadden. Daarom moest, bij 't geld, de toezegging komen van vers 14.
Marc. III:21. De vertaling luidt hier: ‘Zijne nabestaanden gingen uit, om Hem in bewaring te nemen,’ (in de gewone vertaling staat, om Hem vast te houden) ‘want zij zeiden: hij is uitzinnig.’ De volgende vertaling behaagt ons beter: zij gingen, om Hem met

{==238==} {>>pagina-aanduiding<<}

zich te nemen, dat is, door vriendelijken aandrang te overreden, dat Hij met hen ginge: want men zeide, (te weten het gemeen, of de genen, die Hem vijandig waren) Hij is uitzinnig. - Anderen, die dit zeggen in den mond zijner nabestaanden leggen, vertalen: Hij bezwijkt, dat is, Hij zal bezwijken. Omdat men Hem namelijk, gelijk uit vers 7 env. blijkt, geene genoegzame rust en verademing, en, volgens vers 20, zelfs geenen tijd om te eten liet, zouden (meent men) zijne verwanten gevreesd hebben, dat Hij de vermoeijing niet uithouden, en, door uitputting, in bezwijming zou vallen.
Marc. V:42. In de aant. op vers 39 neemt de Hoogleeraar aan, dat het kind waarlijk dood was. Wij geven in bedenking, of de aant. op dit vers 42, ‘omdat zij eene schijndoode uit hare flaauwte zagen terugkomen,’ hiermede wel strooke.
Marc. IX:21. Zou jezus' doel hier ook niet geweest zijn, de omstanders van de zwaarte der ziekte te overtuigen, tot ontschuldiging zijner discipelen, en bewijs van zijn eigen ontzettend vermogen?
Marc. XI:13 env. ‘En van verre,’ enz. De aant. 2 op dit vers is ons (wij gelooven gaarne, dat het aan ons hapert) niet regt duidelijk: doch wij hebben nooit, in dit geval, die zwarigheid kunnen vinden, waarvan vaak zoo veel ophef gemaakt is. Als een vijgeboom in zijn volle blad staat, heeft hij zeker vruchten, wanneer die nog niet geplukt zijn, dewijl hij eer vrucht dan blad heeft, of de boom is onvruchtbaar. Nu was het nog de pluktijd niet; en daarom ging jezus alleen zien, of Hij er iets, dat is, iets rijps, (de eene of andere achtergeblevene vrucht van het vorig jaar, welke de vijgeboomen doorgaans hebben, en die dan, in het volgend jaar, vroegst rijp zijn) op vinden mogt. Nu vond hij niets dan blad, en derhalve -
Luc. I:11. aant. Als de Engel aan de regterzijde des altaars stond, moest hij aan de linkerzijde van zacharias staan: want men moet onderstellen, dat deze voor den altaar stond.

{==239==} {>>pagina-aanduiding<<}

Luc. IX:62. ‘Niemand, die zijne hand aan den ploeg slaat, en omziet naar hetgeen achter is, is bekwaam voor het koningrijk Gods.’ Kortheidshalve zeggen wij alleen, dat ons dunkt, dat onbetwistbaar blijkt, dat koningrijk Gods hier beteekent verkondiging van dat koningrijk, gelijk boven matth. XIX:23, 24. Er wordt aanhoudend gesproken van jezus te volgen, en wel te volgen, waar Hij ook henen gaat, (vers 57) dat is, zonder Hem weder te verlaten: en dit volgen wordt, in de verzen 59 en 60, verwisseld met heen te gaan, en Gods koningrijk te verkondigen. De zin van vers 62 is dan: gelijk hij, die den ploeg drijft, geene goede voren kan maken, zoo hij niet blijft voor zich zien; zoo kan hij, die aan tijdelijke zorgen en belangen niet geheel vaarwel zegt, en er zich verder niet over bekommert, het Evangelie niet behoorlijk verkondigen. Het spreekt van zelf, dat dit, in den vollen zin, alleen van de eerste tijden der prediking te verstaan is; en luije dweepers, die zich nooit over de Evangelieverkondiging bekommerden, hebben, uit dit zeggen, nimmer regtmatige aanleiding tot hunne dwaze afzondering van de wereld enz. kunnen ontleenen.
Luc. XIII:33. ‘Omdat het niet gebeuren kan, dat een Profeet buiten Jeruzalem gedood wordt.’ Joannes de dooper, echter, werd gedood buiten Jeruzalem; en de Hoogleeraar wil daarom, dat het kan niet gebeuren beteekenen zal: het kan geene tweemaal achtereen gebeuren. Dit schijnt ons wat zeer ongewoon. Liever zouden wij daarom met anderen vertalen: omdat het niet welvoegelijk, of omdat het geene gewoonte is, dat een Profeet, enz. Het zou dan een grievend verwijt aan Jeruzalem zijn. Het heeft zoo vele Profeten gedood: het moet niet van de eer beroofd worden, om hen te vermoorden.
Luc. XVI:6. Hier schijnt ons de aant. ‘Men moet deze daad van den rentmeester niet voor ontrouw uitkrijten,’ den Hoogleeraar, in een min opmerkzaam oogenblik, ontslipt te zijn. Immers vers 8 heeft zijn Ed. zelf, voor onregtvaardig, (in de gewone vertaling) on-
{==240==} {>>pagina-aanduiding<<}

trouw gesteld, en, in de aant. aldaar, erkend, dat hij oneerlijk gehandeld had. Er kan, dunkt ons, geen geschil over vallen, of wij hier niet de allerergste soort van ontrouw geschetst vinden. Het vertrouwen van zijn' Heer misbruikt en geschonden; een leugenachtig handschrift aan het ware en echte ondergeschoven, en zijn Heer, daardoor, van een aanzienlijk deel zijner inkomsten verstoken. Dat de begrooting der jaarlijksche landpacht aan hem verbleven was, vermindert de misdaad niet: het verzwaart ze. Hij had ze, bij het eerste handschrift, naar hare waarde geschat: hij stelde ze, bij het tweede, naar zijn eigen oordeel, daar beneden, opdat hij er, voor zichzelven, bate van zou trekken, enz.
Luc. XVI:8. De Heer prees den ontrouwen rentmeester. - Wie is hier de Heer? - Naar ons oordeel geenszins jezus, maar de Heer des rentmeesters, in vers 3 en 5, door hem zelf, zijn Heer genoemd. Jezus verhaalt hier nog, doch sluit ook zijn verhaal, in het midden van dit vers, en gaat dan weêr voort zelf te spreken. - En wat werd nu in den rentmeester geprezen? Zeker zijne ontrouw niet, maar zijne loosheid, dat hij, hoewel slecht, met schrander overleg gehandeld had.
Luc. XXII:3. De Satan voer in judas; dat is, (zegt de Hoogleeraar) hij koesterde het duivelsch opzet, om jezus te verraden. Maar hij had dit reeds vroeger gekoesterd. Hij nam nu het besluit, om het uit te voeren.
In den Inhoud voor het Evangelie van johannes wil de Heer van der palm, dat men niet zeggen zal, dat johannes dat Evangelie geschreven heeft, om de verhalen zijner voorgangeren aan te vullen en te volmaken. Wij vatten het gewigt der redenen niet, welke zijn Ed. daartegen aanvoert, en merken op, dat hij toch zelf, in de aant. op H. II:19, zich van deze zelfde uitdrukking bedient.
Joh. I:49. ‘Toen gij onder den vijgeboom waart, zag ik u.’ Hier meent de Hoogleeraar, dat, onder den vijgeboom, iets gewigtigs in nathanaël 's binnenste was omgegaan, 't geen jezus bleek bekend te

{==241==} {>>pagina-aanduiding<<}
zijn, en dat dit nathanaël 's volgenden uitroep veroorzaakte. Uit den tekst, echter, blijkt daarvan niet; en is de onderstelling niet eenvoudiger en natuurlijker, dat nathanaël overtuigd was, dat jezus hem onder den vijgeboom niet kon gezien hebben?
Joh. II. (De bruiloft te Kana.) De Hoogleeraar onderstelt, dat maria op het feestmaal zelve niet tegenwoordig was, maar onverwacht in het vertrek kwam, om aan jezus te berigten, dat er wijn ontbrak. In jezus' antwoord, ‘mijne uur is nog niet gekomen,’ drukt zijn Ed. op dit nog niet, en wil, dat daarin opgesloten lag: ik zal aan uw verzoek voldoen, (dat is, ik zal in de behoefte voorzien;) hetwelk hem dan wederom doet onderstellen, dat maria, met haar berigt, bedoeld heeft, jezus op te wekken, om hier van zijn verborgen vermogen gebruik te maken. Hoezeer dit nu met het zeggen van maria, in vers 5, zeer wel strookt, blijft het toch een raadsel, hoe maria van dit zijn verborgen vermogen kennis had; daar, in vers 11, uitdrukkelijk gezegd wordt, dat Hij er hier het eerste bewijs van gaf. Zou jezus aan zijne moeder reeds vroeger vertrouwelijk gezegd hebben, dat Hij dit vermogen bezat? Dit komt ons bezwaarlijk aannemelijk voor. - Waar de verhalen zoo kort zijn, is het niet wel mogelijk, alles zoo te verklaren, dat er geene moeijelijkheid overblijft.
Joh. III. Nimmer hebben wij dit hoofdstuk zoo schoon opgehelderd gezien.
Joh. IV. (Het gesprek van jezus met de Samaritaansche vrouw, enz.) Voor het ongunstig oordeel over deze vrouw, in de aant. op vers 18, dunkt ons geen genoegzame grond te zijn. Het gansche verhaal schijnt ons alle kwaad vermoeden ten haren aanzien uit te sluiten; en alle schijn van aanleiding daartoe valt weg, als men hier, met sommigen, aanneemt, dat zij met haren zesden man in ondertrouw was, en dat, in het zeggen, hij is uw man niet, niet zoo veel zegt als nog niet, even als, in marc. XI:13, het was de tijd der vijgen met, dat is, nog niet. - Ook de aant. op vers 19 wil

{==242==} {>>pagina-aanduiding<<}
ons niet gevallen. Hoe kon jezus, wien de vrouw nimmer zag, en van wien zij zich overtuigd moest houden, dat Hij, een Jood, gewis geene bijzondere kennis te Sichar, eene Samaritaansche stad, zou hebben, de bijzonderheden wegens haar, in vers 18 gemeld, weten? Dit begreep zij niet. Zij maakte daaruit op, dat Hij kennis van het verborgene hebben moest, - met andere woorden, dat Hij een Profeet moest zijn. Duidelijk is het ook, dat het de ontdekking van deze onbegrijpelijke wetenschap in jezus was, welke den meesten indruk op haar gemaakt had. Zij was er zoo van getroffen, dat zij (vers 29) vooral deze wetenschap bij hare stadgenooten liet gelden, als reden, waarom zij zelve tot jezus gaan, en oordeelen moesten, of Hij niet de christus was: en het vertrouwen en de invloed, welken zij bij hare stadgenooten had, (zie vers 39 en 42) doen duidelijk zien, dat zij geene gemeene vrouw moet geweest zijn, en bij hen in niet de minste kwade verdenking was.
Joh. V:4. De Hoogleeraar houdt dit vers, welks inhoud zoo vreemd is, en (volgens zijn Ed.) zoo weinig strookt met alle de bijbelsche verhalen van wondergevallen, op het gezag van de oudste en beste handschriften, waarin het ontbreekt, voor een bijvoegsel van latere hand, en dus voor onecht. Wij moeten toestaan, dat de reden hiervoor zeer gewigtig is. Er zoude echter ook veel tegen kunnen worden ingebragt. Het vreemde van den inhoud zoude hier, zoo als elders, uit Joodsch taalgebruik en volksbegrip verklaard kunnen worden. Engel behoeft niet meer, dan onbekende kracht, die iets heilzaams uitwerkt, te beteekenen, enz. Ook scheen er toch eenige reden van het troebel worden des waters te moeten gegeven worden, en is vers 7, zonder dit vers 4, duister. Men zoude dan misschien mogen vermoeden, dat juist het vreemde sommige afschrijvers bewogen had, om dit vers weg te laten. Doch wij staan toe, dat zulke bedenkingen, tegen de lezing der oudste en beste handschriften, niet gelden mogen, en verwerpen dus mede dit vers. - Maar, als de Hoogleeraar, in de aant. op vers 7,

{==243==} {>>pagina-aanduiding<<}
zegt, dat het van zelf spreekt, dat er maar één te gelijker tijd in het bad ging, moeten wij bekennen, dit niet te zien. Een zoo ruim badhuis, dat vijf zalen had, laat dit, dunkt ons, niet vermoeden; en kon men het dan anders, dan als hoogst dwaas, keuren, dat de lamme van den tekst hier kwam, met de hoop, dat hij er genezing zou vinden, daar hij dan, niemand hebbende, om hem te helpen, wel wanhopen mogt, ooit in staat te zullen zijn, om de eerste in het bad te dalen? Of kwam hij hier enkel, om aalmoezen te ontvangen?
Joh. V:25. ‘De uur komt, dat de dooden,’ enz. Dit wordt, door den Heer van der palm, uitgelegd van de dooden, door jezus, terwijl Hij op aarde was, opgewekt. Er is dan eene opklimming in 's Heilands rede, en de dooden hier staan dan over tegen alle dooden, in vers 28.
Joh. XI:6. aant. ‘Dit moet den Discipelen onverklaarbaar geschenen hebben.’ Ons dunkt, dat zij het, op grond van hetgeen zij zelve zeggen en vragen in vers 8, zeer natuurlijk moesten vinden.
Joh. XVII:5. ‘Verheerlijk Gij, Vader! mij bij Uzelven met de heerlijkheid, die ik bij U had, eer de wereld was.’ Hier luidt de aant. op die enz. ‘d.i. die Gij voor mij bestemd, mij toegedacht hebt. Er kan hier toch bezwaarlijk anders, dan aan jezus' Middelaars-heerlijkheid gedacht worden. De heerlijkheid, die Hij bezat door zijn deelgenootschap aan de Goddelijke natuur, had bij zijne vernedering op aarde niet opgehouden.’
Joh. XVIII. 13. ‘Een ander Discipel.’ De Hoogleeraar zegt met waarheid: ‘doorgaans houdt men er johannes voor;’ doch, dat daar niets wezenlijks tegen zou zijn in te brengen, kunnen wij niet toestaan. Zou johannes zich hier, even onvoorzigtig als petrus, gewaagd hebben? Dit komt ons eene zeer wezenlijke bedenking voor. Men zegt, zoo hij bij den Hoogepriester bekend was, liep hij zoo veel gevaar niet. Doch, 1. dat hij daar bekend was, is eene uit de lucht gegrepene en

{==244==} {>>pagina-aanduiding<<}
geenszins waarschijnlijke onderstelling. 2. Zoo men ze al aannam, was hij dan ook bekend bij alle de dienaars, de soldaten, enz.? 3. Als hij er bekend was, wist men, dat hij althans een Discipel van je zus was, en behoefde men het dus aan hem niet, zoo als aan petrus, te vragen: en hoe was hij hier dan veilig? Hoe bekender hij er zijn mogt, hoe meer hij deze plaats schuwen moest: want eene zulke bekendheid, als hem hier tegen alle gevaar beschutten kon, laat zich op geenen aannemelijken grond denken. - Al het bovenstaande laat zich tegen elken anderen van jezus' Apostelen en getrouwe Discipelen inbrengen; alleen tegen den onzaligen judas niet. - Maar, kon petrus zich nu nog met dezen verrader van zijnen Heer inlaten, en zichzelven aan hem vertrouwen? - Wij vragen hiertegen: kon petrus, evenveel wie hem binnenleidde, zich hier wagen; en is dit zoo onverklaarbaar uit zijn eigen bekend karakter? - Maar, het is zoo vernederend voor hem! - Ook nog meer, dan dat hij zijnen Meester verloochende? - Eindelijk: kunnen wij even gewigtige redenen vinden, waarom johannes zichzelven, of eenen anderen Discipel, niet noemde, als waarom hij, petrus ten gevalle, judas' naam verzweeg.
Joh. XIX:34. Hier wenschten wij, bij de aant. 2, gevoegd te hebben: ‘terwijl anderen, op dezelfde gronden, beweren, dat de steek zelf volstrekt doodelijk was, dewijl hij het hart geheel doorboord moet hebben, en, door hetzelve, tot in de maag doorgedrongen geweest moet zijn.’
Joh. XIX:39. Voor ponden hadden wij hier, in den tekst, gaarne het onvertaald gelaten woord litra, of, met een' Nederduitschen uitgang, in het meervoud, litren, gesteld gezien. Dit woord toch is van zeer onzekere beteekenis, en kan zoo wel voor eene maat, of eenen prijs, als voor een gewigt, genomen worden. - Ponden kenden de Joden niet, en, als litra voor een gewigt gebruikt wordt, duidt het, op zijn meest, slechts een achtste, somtijds slechts een vierentwintigste, van ons pond aan.

{==245==} {>>pagina-aanduiding<<}

Joh. XX:8. ‘En geloofde.’ De Heer van der palm zegt hier, in de aant., dat de verklaring van sommigen, ‘hij geloofde, dat het ligchaam was weggenomen,’ strijdig is met alle taalgebruik en gevoel. Dit kunnen wij niet beâmen. Volgens uitdrukkelijk schrijven van marcus, XVI:11, en van lucas, XXIV:11, geloofden de Apostelen, na het gebeurde van den tekst, de opstanding van jezus nog niet, zoo als de Heer van der palm hier echter aanneemt, dat johannes deed. Ook hadden, volgens het verhaal van dezen Evangelist zelv', petrus en hij thans nog geen berigt van jezus' opstanding, maar alleen van de vermoede wegneming van zijn lijk, ontvangen. Ja, het onmiddellijk volgend negende vers staat in lijnregte tegenspraak met 's Hoogleeraars gevoelen: want, dat men het ongeloof of de onkunde der Discipelen, waarvan in dit vers gesproken wordt, zou moeten bepalen tot vóór de gebeurtenis, in den tekst gemeld, is onbewijsbaar. Voor het overige: op het taalgebruik vertrouwen wij, dat de Hoogleeraar niet zal willen aandringen; en het gezond gevoel, dat, op zichzelf en alleen, maar zelden een getrouwe gids kan zijn, om de echte verklaring van een woord of gezegde te vinden, moet, meenen wij, achterstaan, waar zamenhang, omstandigheden en strijdige verklaringen het wederspreken.
Joh. XXI:6. ‘Regtsaf.’ Dit (zegt de Heer van der palm) beteekent aan de zuidzijde. Wij belijden de noodzaak hiervan niet te zien, daar er van het schip wordt bijgevoegd. Niet het regter scheepsboord, (vervolgt zijn Ed.) hetwelk een' wonderlijken zin geeft. Dit laatste bevatten wij mede niet, en wij vragen: hoe kan men weten, dat, daar van de ligging van het schip, ten aanzien van de wind- of hemelstreek, niets gemeld wordt, regtsaf van hetzelve het Zuiden was?
Joh. XXI:19. ‘Volg mij.’ Dit dunkt ons, hier en in vers 22, niet anders te beteekenen, dan: ‘ga moedig in den dood, gelijk ik u ben voorgegaan.’ Dan behoeft men niet te denken aan een bevel van jezus, dat

{==246==} {>>pagina-aanduiding<<}

petrus zich met hem alleen van de rest van het gezelschap zou aszonderen, waartoe ook het vervolg van het verhaal geene reden hoegenaamd aan de hand geeft, en waartegen men zeer bezwaarlijk vermoeden kan, dat johannes lijnregt zou hebben overtreden. - Maar wat beteekent dan, in vers 20, dat petrus, zich omkeerende, johannes zag volgen? Wij antwoorden: het gesprek schijnt gehouden te zijn, terwijl het geheele gezelschap wandelde, en johannes, op dit oogenblik, achter petrus ging. Volgen heeft dan hier de gewone beteekenis van achteraangaan of komen; doch, in vers 19, waar het tegenover staat aan blijven, dat is, niet sterven, in vers 22, heeft het de aangewezene beteekenis van volgen in den dood, en wel in eenen geweldigen.
Hand. VII:57 env. (Steeniging van stephanus.) Wij zien hier niets, dan oproerig geweld, zonder de minste geregelde regtspleging, of regtspraak. Geregtelijke handeling der getuigen (zekerlijk de valsche getuigen van H. VI:13) zien wij hier even min. Mogten de Joden, aan de Romeinen onderworpen, zonder uitdrukkelijke toestemming des Landvoogds, geenerlei doodstraf aandoen: die der sleeniging vooral, die altijd van eene soort van oproer verzeld was, en waarbij het slechtst gepeupel de straf uitoefende, was hun volstrekt verboden. Geenerlei geregtelijke handel kon men er dus bij verwachten. Zij geschiedde, in en na dezen tijd, altijd in oproer, en de beruchte Zeloten speelden er voornamelijk hunne asschuwelijke rol in.
Hand. X:48. ‘De Apostelen (zegt de Hoogleeraar) schijnen gewoonlijk niet zelf gedoopt te hebben.’ Hoe verstonden zij dan den last, hun door jezus gegeven, matth. XXVIII:19?
Hand. XIII:48. ‘Verordend waren ten eeuwigen leven.’ De spreekwijs (wordt in de aant. gezegd) wordt, naar veler verschillende denkwijs, ook verschillend uitgelegd.
Hand. XX:28. ‘Gemeente van God, verkregen

{==247==} {>>pagina-aanduiding<<}
door zijn eigen bloed.’ Schoon hier de lezing van gemeente des Heeren, volgens den Heer van der palm zelven, door uiterlijk gezag (namelijk van de oudste en beste handschriften, enz.) zoo zeer ondersteund is, als bijkans eenige het zijn kan, heeft zijn Ed. echter de gewone behouden, en geeft, in de aant., reden, waarom hij haar de voorkeur gegeven heeft. - Het zij ons geoorloofd voor ons gevoelen te verklaren, dat men of nergens, op zeker gezag van oude handschriften enz., den eenmaal aangenomen' tekst verbeteren moet, of dat men het overal, waar het gezag hetzelfde, en vooral waar het zoo groot is, als het bijkans zijn kan, moet doen. De Oordeelkunde laat hier geene willekeurige uitzonderingen toe. Wat de reden betreft, welke de Hoogleeraar bijbrengt, waarom hij aan de gewone lezing de voorkeur geeft, dat men namelijk moeijelijk zou kunnen onderstellen, dat eene lezing, welke eenen harden zin schijnt te hebben, voor eene van een' zachteren zin zou in de plaats gesteld zijn; wij zien die moeijelijkheid, daar die in de plaats stelling slechts in de minste en nieuwste handschriften ondersteld wordt geschied te zijn, niet in, vooral waar men onderstellen kan, dat de verwisseling het systema van den afschrijver begunstigen kon. En, zoo men onderstelt, dat de gewone lezing, gemeente Gods, hier de echte is, hoe zal men het dan wel verklaren, dat de andere, gemeente des Heeren, in de oudste en beste handschriften is gekomen, zonder eene zelfde onderstelling omtrent de afschrijvers te maken? - Wij zouden dan, zonder bedenking, gemeente des Heeren lezen, vooral ook omdat (gelijk de
Heer van der palm erkent) het bloed van God geene bijbelsche uitdrukking, en wij voegen er bij, eene, om niets anders te zeggen, zeer aanstootelijke uitdrukking is; en de aanmerking, dat een vader, die iets verkrijgt, waarvoor zijn zoon zijn bloed gestort heeft, dat alzoo verkrijgt door zijn eigen bloed, is ons veel te kunstig, om te gelooven, dat deze uitdrukking, in dien zin, uit de pen van den eenvoudigen johannes gevloeid zou zijn.

{==248==} {>>pagina-aanduiding<<}

Wij vertrouwen, hiermede genoeg van dit stuk gezegd te hebben, om er, over het geheel, de verdiensten van te doen kennen, en te doen zien, dat wij het oplettend gelezen hebben. Geen boek is er te schrijven, waarop geene aanmerkingen te maken zijn. In weerwil van de onzen, blijven wij den arbeid van den Heer van der palm zoo hoog achten, als wij meenen bij herhaling genoegzaam verklaard te hebben.
Hetgeen wij ons niet herinneren nog immer van dit werk gezegd te hebben, maar ons, dewijl het ons nu invalt, verpligt achten te zeggen, is, dat de keurige correctie van hetzelve boven allen lof is. Allerzeldzaamst ontmoet men eene drukfout. In dit gansche deel hebben wij er slechts twee opgemerkt. En welke? Wij willen ze melden. In den tekst staat, luc. XXII:64, uw voor u, en, vers 67, ééns het, waar het niet behoort.

Geneeskundig Handboek der Kinderziekten, door Adolph Henke, naar den derden Druk uit het Hoogduitsch vertaald door L.F. Kervel. Iste Deel. Te Leyden, bij J.W. van Leeuwen. 1822. In gr. 8vo. f 3-90.

De geneeskundige behandeling van de ziekten der kinderen is te regt door de kundigste beoefenaars onzer kunst voor het moeijelijkste gedeelte der Praktijk gehouden; vooral daarom, dewijl de onderkenning der ziekte, welke dikwijls zulk eene groote mate van praktisch genie vordert, hier nog verzwaard wordt door het gemis van eene duidelijke en bepaalde uitdrukking van het gevoel des lijders. 't Is daarom, dat het Algemeen, gewoon naar de uitkomsten alles te beoordeelen, en alles te overdrijven, de kunst daar, waar zij dikwijls ongelukkig is, geheel verwerpt, en zich liever overgeeft aan de blinde en grove empirie van mannelijke en vrouwelijke Halfdoctors, dan aan den verstandigen raad van een bekwaam Geneesheer. Dubbel welkom moet ons dan elke poging zijn, ingerigt, om de moeijelijkheden en bezwaren, aan dit ge-
{==249==} {>>pagina-aanduiding<<}
deelte der kunstoefening verbonden, te verminderen. Onder degenen, welke hiertoe hebben medegewerkt, verdient vooral de Hoogleeraar henke eene eerste plaats. Zijn Handboek over de Kinderziekten is in Duitschland algemeen met roem bekend. En zoo duidelijkheid in de voordragt, goede kennis van zaken, belezenheid, ondervinding, en een helder en juist oordeel de eerste vereischten zijn in hem, die over zulk een onderwerp schrijven zal, en welke men in een geschrift van dien aard mag vorderen, dan verdient het dien roem met regt. Maar vooral keurt Recensent dit werk belangrijk, omdat eene gezonde physiologie van den kinderlijken leeftijd er de grondslag van uitmaakt.
De Heer kervel, begeerig met dit belangrijk werk ook zijne Landgenooten meer bekend te maken, vatte het voornemen op, hetzelve in onze taal over te zetten, en levert ons thans het eerste Deel zijner vertaling, welke zich niet slechts door getrouwheid en duidelijkheid, maar ook daardoor aanbeveelt, dat zij op vele plaatsen met de niet onbelangrijke aanmerkingen des Vertalers zelven verrijkt is. Hij ondervinde al die aanmoediging, welke zijne onderneming verdient, en worde daardoor opgewekt, om niet slechts dezen arbeid te voleindigen, maar ook des Schrijvers belangrijke Voorlezingen über die Entwicklungen und Entwicklungskrankheiten des menschlichen Organismus, welke met zijn Handboek in een naauw verband staan, in een Nederduitsch gewaad aan zijne Landgenooten te schenken.

Over het uitnemen der Beursgezwellen aan den hals, waarachter gevoegd is eene duidelijke verklaring wegens (van) de op nieuw verbeterde Verlostang, door H.J. Brunninghausen; uit het Hoogduitsch vertaald door F.K. van Bijlevelt, Officier van Gezondheid der tweede klasse. Te Amsterdam, bij C. Schaares. 1823. In gr. 8vo. 100 Bl. f 1-25.

De Schrijver raadt de asbinding van het gezwel aan,

{==250==} {>>pagina-aanduiding<<}
en noemt dit eene geheel nieuwe heelwijze, door hem uitgevonden. Dat echter deze heelwijze noch nieuw, noch door den Heer brunninghausen is uitgevonden, zal ieder, die slechts eenige ondervinding of kennis aan goede heelkundige schriften heeft, gereedelijk toestemmen. Recensent herinnert zich, die operatie met het beste gevolg te hebben zien verrigten aan eene der Hoogescholen van ons Vaderland; terwijl zij onder anderen ook door den beroemden richter vermeld wordt. Voor het overige bevat dit werkje niets belangrijks noch der bijzondere aandacht waardig, en schijnt hoofdzakelijk ter aanprijzing van des Auteurs Verlostang geschreven te zijn, welke zeker zich door vele nuttige verbeteringen aanbeveelt.

De Aarde en hare Bewoners, volgens de nieuwste Ontdekkingen, naar het Hoogduitsch van E.A.W. von Zimmermann. Met Platen. XIde tot XIVde Deel. Te Haarlem, bij de Erven F. Bohn. 1822, 1823. In gr. 8vo. Te zamen 1268 Bl. f 13-60.

Wij ontvangen in deze vier Deelen van het altijd belangrijke werk van zimmermann de beschrijving der Japansche eilanden, en van Achter-Indië in den ruimsten zin, met Thibet en Ceylon, dat is, van al het land tusschen de woestijn Cobi, den Burhampouter, de golf van Bengale, de straten van Malacca en Sonda, en den boezem der Zuidzee, waarin de Indische Archipel ligt. Het zijn dus alle de landen, met uitzondering van China en een klein gedeelte des Russischen Rijks, waarin de Godsdienst van buddha, of die van den Dalai-Lama, een der uitgebreidste der wereld, is aangenomen. Het zijn alle schoone, vruchtbare landen, door de Natuur met den rijksten tooi der keerkringsgewesten zoo wel als der gematigde luchtstreek getooid, maar door den mensch in de kluisters van vorstelijk en geestelijk Despotismus geklonken, en tot verstijvende eenvormigheid van alle geestvermogens, tot stilstand in beschaving en volmaking gedoemd; een stilstand, die, blijkens de ondervinding, regtstreeks tot verachtering voert, daar hier zelfs de laatste belst der achttiende Eeuw rijk is geweest aan de

{==251==} {>>pagina-aanduiding<<}
wreedste troonsveranderingen en bloedigste tooneelen, die het goede in het Volkskarakter hebben doen verbasteren Het is niet te ontkennen, dat vier Deelen, aan dit gedeelte der Aarde besteed, naar evenredigheid der ruime stoffe, wat veel zijn; doch daar hetzelve over 't algemeen zeer weinig bekend is, (vooral Achter-Indië) zoo werd de Schrijver daardoor misschien tot meerdere uitvoerigheid opgewekt.
Over Japan konden nog altijd de oude, maar geenszins verouderde, berigten van kämpfer tot grondslag worden gelegd. Daarbij kwamen dan die van thunberg, en de jongste van den Rus golownin. Jammer, dat de groote verzameling van titsingh (die de Schrijver nog niet kennen kon) niet in ons Vaderland en in onze taal wordt uitgegeven; dat daarmede nu Franschen en Engelschen pronken! Na eene inleiding, waarin het verschijnsel van de despotieke Regering, die bij de Mongoolsche volken inzonderheid heerscht, wordt opgemerkt, beschouwt zimmermann het land, den geheel volkanieken, door talrijke aardbevingen geteisterden bodem, de bergen, de meren en de voortbrengsels van Japan. Het beroemde Japansche koper, de rijst, de thee, de papiermoerbezieboom, de vernisboom (voor het uitstekende verlakt werk) komen hier vooral in aanmerking. Uit het dierenrijk is Japan, wat de zoogdieren aangaat, vrij arm, doch rijker aan gevogelte en vooral aan visch. De mensch in dit Rijk, blijkens zijne vorming een Mongool van afkomst, (den oorsprong uit China ontkennen zij ten stelligste) overtreft den Chinees naar ligchaam en ziel. Zijn geest is minder kruipend; maar het Despotismus heeft hem door vreesselijke doodstraffen onder het juk weten te brengen. Den dood zelven schijnt hij niet zeer te vreezen; althans de zelfmoord is er een punt van eer, en wordt in hunne zedeleer voor heldenmoed gehouden. Gelijk bij ons nog in den krijgsstand het onzinnige Duël, zoo heerscht in Japan de Mode, dat men zich, ook om eene kleine beleediging, den buik opensnijdt, en zulks dan ook van zijne partij verwacht. (Zimmermann
maakt bij die gelegenheid op het barbaarsche, ook van het tweegevecht, opmerkzaam.) Nogtans heeft hun karakter niet de woestheid en norschheid, welke men volgens dezen trek zou schijnen te moeten verwachten. Integendeel zijn zij beleefd, ongemeen weetgierig, en op hunne wijze beschaafd, zoodat, volgens golownin, zelfs gemeene soldaten kunnen lezen en schrijven. Indien wij dezen mogen gelooven, zou zelfs

{==252==} {>>pagina-aanduiding<<}
de ongewone moed en wilde kracht, die de Natie in vroegere Eenwen onderscheidde, door de langdurige rust alreede verslapt zijn. Men weet, dat de Regering zich tegen de lastige volmaakbaarheid en het nadenken des Volks over zijnen toestand door een allerkrachtigst middel heeft weten te waarborgen, hetwelk aan de zoo menschlievende, zoo vaderlijke, zoo getrouwe Monarchen van Spanje en Portugal grootelijks zou moeten aanbevolen worden, als het beste behoedmiddel tegen Liberalismus en vrijheid. Zij heeft het land voor alle vreemdelingen gesloten, en den dood, den wreedsten dood, aangedaan aan elk, die den Christelijken Godsdienst beleed, omdat het een vreemde Godsdienst was. Vreesselijk was de vervolging der Christenen in de zeventiende Eeuw. (Gaarne hadden wij bij deze gelegenheid eenige berigten van den hoogstmerkwaardigen Jezuit xaverius gevonden.) Het is wel waar, dat zoo doende de zalige rust in het land wordt bewaard; maar ook, dat alle de vorderingen in kennis, die slechts het gewrocht van onderlinge wrijving der geestvermogens, en ruiling van kundigheden der onderscheidene Natiën van den aardbodem zijn, onmogelijk worden gemaakt. Japan is met dat alles geen volmaakt despotieke Staat, hetwelk misschien dan ook de geheele verbastering der Natie heeft voorgekomen. Er bestaat een Adel, eene tusschenschakel in de rij der standen tusschen den Vorst en het Volk, regerende Vorsten, eene soort van Vasallen des Keizers, waarvan er vijf of zes eenen Staatsraad uitmaken, zonder welken, volgens golownin, zelfs de Keizer niets zou durven beflissen. (Dit laatste is echter meer dan twijselachtig: men ziet, dat golownin van de Japannezen, gelijk wijlen Lady montague van de
Turken, een bijna volmaakt Volk heeft willen maken.) Het schijnt dus over 't algemeen, dat de Japansche Regering wel iets heeft van het leenstelsel, en dit was met moed en kracht der hoogere standen zeer wel bestaanbaar. De Godsdienst is voornamelijk vierderlei: de aloude des lands, een Veelgodendom zonder beeldendienst, onder eenen Paus of geestelijken Keizer (den Dalri), die ook eenigermate eene schutsweer des Volks is tegen het Despotismus van den wereldlijken Keizer; de buddha-dienst, die zich uit Indostan over geheel Oostelijk Azie verspreid heeft; de Godsdienst van confucius, een zuiver Deïsmus, zoo 't schijnt, en uit China gekomen; en eindelijk het Sabeïsmus, of de aanbidding der hemelsche ligchamen.

{==253==} {>>pagina-aanduiding<<}

Het is bekend, dat de Nederlanders de éénige Natie zijn, die nevens de Chinezen in Japan handel mag drijven. Volgens versche berigten uit dat land, begint deze weetgierige Natie, vooral in het Genees- en Natuurkundige, reeds in Hollandsche boeken nieuwe kundigheden te zoeken. Welk eene eer zou het voor ons zijn, zoo eene oorspronkelijk louter commerciéle betrekking met ons de gelukkige gevolgen had, van eene aloude, krachtige, vernuftige Natie te genezen van hare vooroordeelen tegen alles, wat vreemd is, en Europesche beschaving en verlichting daar te doen tieren! Zulks zou eene menigte van zonden, ook door onze Vade, ren tegen de Indische Volken gepleegd, kunnen bedekken.
Ten slotte der beschrijving van Japan leeren wij ook de Noordelijke bezittingen van dat Rijk, Sachalin en Jesso, kennen. Ook de Likeo eilanden, zuidwaarts gelegen, komen hier voor, als gehoorzamende aan het oppergezag van Japan. Dit zijn ongetwijfeld de Loo-choo- (Loe-tsjoe-) eilanden van hall en maxwell, bij gelegenheid des Gezantschaps van Lord amherst door de Engelschen bezocht. Het verwondert ons zeer, van dit merkwaardig bezoek, en van de nadere berigten wegens een Volk, hetwelk zich door de onkunde van alle soort van geld en wapenen onderscheidt, bij zimmermann geen gewag te vinden. De kundige Vertaler had althans deze gaping bij zijnen Schrijver kunnen aanvullen.
Dezelfde soort van beschaving, als in China en Japan, ontmoeten wij in het twaalfde Deel. Immers onze Schrijver verdeelt het Achter-Indische Schiereiland in diervoege, dat het Oostelijk gedeelte (Tonquin, Cochin-China en de onderhoorige Rijken) in het twaalfde, het Westelijke (namelijk Thibet en het Rijk der Birmans, benevens eenige kleinere Staten) in het dertiende, en het Zuidelijke (Siam, het Maleische Schiereiland en de omliggende eilanden) in het veertiende Deel wordt geplaatst. Het Rijk van Tonquin, (hier Tunkin gespeld) tegenwoordig met Cochin-China, Tsiampa, Cambodia, Laos en Lac-Tho onder éénen Keizer vereenigd, beslaat dus het geheele twaalfde Deel. De hoofdbronnen (*) zijn

{==254==} {>>pagina-aanduiding<<}
de Franschen st. croix en la bissachère, welke laatste in Tonquin 18 jaren doorbragt, en wiens reis te Londen in 1811 uitkwam. Zekerlijk hebben wij daardoor vele zonderlinge en wetenswaardige zaken van dat groote Rijk vernomen. Het klimaat is zeer vochtig. Vrouwen kunnen, gedurende hare maandelijksche ongesteldheid, den dampkring zoo aandoen, dat sterfgevallen en ziekten daarvan het gevolg zijn, en men zelfs onder de visschen in de rivier de vreemdste verschijnselen ziet. (!) De Thi, een hooge boom met uitstekend goed hout, heeft, zoo men wil, een vergistig blad en eene gezonde vrucht, goudgeel en zoet als suiker. Suikerriet, rijst, peper zijn algemeen en goed; ook banaan en kokospalmen. De Tunquinsche kaneel zou die van Ceylon nog overtreffen. Er groeit in Tonquin thee, in Cochin-China koffij, doch niet veel van den laatsten, en de eerste schijnt middelmatig te zijn. De bladen van den ijzerboom maken het water vergiftig, of althans schadelijk. Een andere boom heest beziën, die voor den mensch onschadelijk, maar voor de visschen doodelijk zijn. De bladen van zekeren heester doen, alleen aan ééne zijde nogtans, de hand, die dezelve aanraakt, opzwellen. De olifant zou in Laos in zijne grootste volkomenheid, wel 16 voeten hoog en 13 lang, bestaan. Men heeft bijen en zijdewormen; ook een insekt met een' donsachtigen staart, uit lange draden bestaande, en met een wit poeder bestrooid, dat als was wordt gebruikt. De zeeën en rivieren zijn vol visch. - Onder de inwoners onderscheidt men twee stammen: verreweg de grootste is die van Chineschen oorsprong en zeden, die de oorspronkelijke bewoners naar het gebergte verjaagd heeft; de laatsten, geheel onbeschaafd, zijn donkerder van kleur, dan de eersten. Men
begroot het getal van 's Keizers onderdanen op 23 millioenen, waarvan Tonquin alleen 18, Cochin-China bijna anderhalve millioenen zou tellen. (Eene onevenredigheid, die ons vreemd voorkomt; en wij zouden nadere berigten moeten afwachten, om ons van de zekerheid der achttien millioenen Tonquinezen te overtuigen, vooral van de negen millioenen eener vlakte, die midden in het land zou liggen.) Van Bac-kinh, de hoofdstad met 40,000 inwoners, weet men in Europa naauwelijks den naam. De verfoeijelijke kindermoord, die in China heerscht, is in Tonquin onbekend; men koopt er veeleer kinderen, die voor eer en gewin worden gerekend. De veelwijverij heerscht in Tonquin; doch slechts ééne vrouw

{==255==} {>>pagina-aanduiding<<}
heeft de regten van Echtgenoote. Over 't algemeen is het karakter des volks minzaam, goedaardig, meêwarig, mededeelzaam en vriendhoudend. De schilderij, hier van hen opgehangen, is zelfs zoo bekoorlijk, dat men in verzoeking zou komen, dezelve voor gevleid te houden. De schoone sekse ontvangt rijkelijk haar aandeel in dezen lof. Dezelve geniet meer vrijheids dan in de omliggende landen. In den omgang met vreemden heeft de Tonquinees ook niet de terugstootende koelheid der Aziaten. Hij is getrouw aan zijn' Vorst en dapper, doch tevens traag, gulzig en ijdel. Deze eigenschappen zijn ook aan de Cochin-Chinezen, doch geenszins aan de bergbewoners in Tsiampa en Lac-Tho eigen; doch in laatstgenoemde land heerscht daarentegen de onbepaaldste gastvrijheid, die niet eens dank verlangt. Onder de uitspanningen is het voornaamste het schaakspel, tot hetwelk ook kanonnen behooren. De Tonquinsche taal is rijk en ingewikkeld, doch zachter en gemakkelijker dan het Chineesch. De wetenschappen staan op eenen nog lageren trap dan in China, hoewel de Geneeskunde nog al vele werken bevat, echter meest verklaringen van Chinesche werken. Ook dichters, of liever verzenmakers, heeft Tonquin. Wanneer onze Schrijver zegt, dat de Godsdienst drieledig is, die van fo of buddha, de Lamasche, en van confucius, zoo spreekt hij zichzelven tegen: in zijne berigten over Thibet vermeldt hij duidelijk het Buddhismus en Lamaïsmus als dezelfde Godsdienst. Het kan echter zijn, en is zelfs waarschijnlijk, dat men in Achter-Indië, Ceylon en Japan, uit hoofde der afgelegenheid, minder eerbied koestert
voor de beide groote Lama's van Thibet. Het Christendom is op de meergenoemde Oostkust van Achter-Indië meermalen vervolgd geworden, doch schijnt thans eenige rust te genieten. De bekeerlingen zijn allen van de Roomsche kerk, meestal door de onvermoeide zorg der Jezuiten. Het ook hier heerschende Despotismus wordt eenigermate door eenen hoogen Raad, door de eigene wetgeving, die in Policiezaken aan de Gemeenten toekomt, en door het regt van voorstellen aan de Regering, verzacht. Drukkend zijn nogtans de belastingen en de verpligting tot krijgsdienst. De bloedige oorlogen, het gevolg van het misbruik, aan de meeste Oosterlanden eigen, dat de Monarch het bestuur aan eenen Eersten Minister overlaat, (Groot-Vizier, Emir-al-Omrah, Sultan, Chua-dhua) hebben de beschaving zeer doen verachteren. Een afstammeling uit het

{==256==} {>>pagina-aanduiding<<}
door deze alvermogende Ministers verdrongene Koningshuis begaf zich naar Cochin-China, en heeft van daar, na eene menigte geweldige Omwentelingen, eindelijk weder den troon van Tonquin beklommen, en alle de genoemde landen onder zijnen schepter hereenigd. Een verbond met Frankrijk en dezen Monarch, in 1786 gesloten, werd door eene beleedigde maîtresse en door de Fransche Omwenteling, tot groot nadeel voor Frankrijk en de beschaving in 't algemeen, verijdeld. De Vorst, die de hereeniging tot stand bragt, en in 1807 nog leefde, wordt als een voorbeeld van wijsheid en Regentendeugden geschilderd.
(Het vervolg hierna.)

Nederlandsche Beroerten onder Filips II. Op last van H.M., de Keizerin Koningin Maria Theresia, beschreven door L.J.J. van der Vynckt, in leven Raadsheer in den Raad van Vlaanderen, enz. Met de Aanteekeningen der beide onlangs verschenen Brusselsche uitgaven, alsnede van den Nederduitschen Vertaler. Iste Deel. Te Amsterdam, bij J.C. Sepp en Zoon. 1823. In gr. 8vo. XXVI en 424 Bl. f 3-60.

Weinige Geschiedenissen hebben het geluk gehad, door zoo vele kundige, naauwkeurige, uitvoerige, en zelfs ten deele voortreffelijke en welsprekende Schrijvers behandeld te zijn, als die van onzen opstand tegen Spanje en daardoor verkregene vrijheid. Reeds ten tijde van hooft hadden meer dan vijftig pennen zich daarop afgesloofd. Hij zelf benevens de groot schitterden daaronder als starren van de eerste grootte. Van de Spaansche zijde mogen strada, wat schrijfstijl, bentivoglio, wat naauwkeurigheid en zelfs (in zoo verre zulks eenen Kardinaal mogelijk was) onzijdigheid betreft, worden genoemd. Bor geeft een vrij volledig Magazijn van Staatsstukken, tot de groote gebeurtenis betrekkelijk. Van meteren is zelfs door buitenlanders geacht en vertaald. En heeft, onder de lateren, het behandelen van het eerste, kleinste gedeelte dezes tijdvaks den roem van schiller, als Geschiedschrijver, niet gevestigd? Men zou dus kunnen denken, dat eene zoo dikwijls beschrevene, van alle kanten door tijdgenoot en nakomeling beziene, door de ijzeren vlijt des Aktenverzamelaars zoo wel, als door het

{==257==} {>>pagina-aanduiding<<}
genie des wereldburgerlijken Geschiedschrijvers, in het helderste licht gestelde gebeurtenis verder geene toelichting noodig had. Dit is echter het geval niet. Natuurlijk werkten de hartstogten op de tijdgenooten. Van strada zullen wij niet spreken. De Jezuit vertoont zich bij hem op elke bladzijde. Bentivoglio mogt waarschijnlijk niet schrijven, zoo als hij wel wilde en kon. Zelfs onze Puikschrijvers konden, door hun subjectif gevoel gedreven, misschien niet in alles zóó naauwkeurig de onzijdigheid betrachten, als zij zelve dit begeerden. De groot zou het misschien gedaan hebben; maar zijne kortheid in het vroegste en meest belangrijke gedeelte der Geschiedenis laat ons in de bijzonderheden te veel te wenschen overig. Wanneer dus, na verloop van twee eeuwen, een kundig, waarheidlievend man uit de Zuidelijke Nederlanden, die als Vlaming geen vriend der Spanjaarden zijn kon, en als Roomschgezinde niet bijzonder ingenomen met de Hervormde Republikeinen, - wanneer deze, op last zijner Keizerin en van eenen onderzoeklievenden Staatsdienaar, de pen opvat, niet om te schitteren, maar alleen om te ouderrigten, daar zijn gewrocht niet bestemd is voor het groote Publiek, - wanneer hij, door zulke magtige beschermers opgeroepen, natuurlijk tot de Archiven den toegang had, en daaruit echte, tot nu toe onbekende, stukken kon raadplegen; dan is zulk een nieuw getuige, ook na zoo vele anderen, niet te verachten. En dit is nu het geval met het voor ons liggende boek. De Heer van der vynckt, lid van den Raad van Vlaanderen, werd door maria theresia, tot onderwijs zekerlijk der Aartshertogen en hoogste Staatsdienaars, tot het opstellen eener Geschiedenis der Nederlandsche Beroerten
gelast. Tot dat einde rekende men vijf of zes afdrukken genoeg. Dit aldus hoogst zeldzame werk werd, naar een te Straatsburg gekomen Exemplaar, in 't Hoogduitsch vertaald, en door den beroemden schlözer zeer hoog geacht, zelfs zóó, dat hij meende, dat de Geschiedenis der Vereenigde Nederlanden daardoor van gedaante zou veranderen. Het duurde echter tot 1793, eer het werk door eene Hoogduitsche vertaling meer toegankelijk werd voor het Algemeen. Eerst in 1819 vestigde de Heer scheltema, in zijn belangrijk Mengelwerk, de aandacht onzer landgenooten op dit merkwaardige voortbrengsel, en sedert zijn te Brussel twee uitgaven daarvan verschenen, de eerste meer letterlijk in het onbevallige Fransch van den Schrijver, de

{==258==} {>>pagina-aanduiding<<}
tweede meer naar den hedendaagschen schrijfstijl veranderd, en dus ook minder getrouw. De Nederduitsche Vertaler, blijkbaar een man van kunde, heeft met reden de laatste uitgave, door den Hoogleeraar reiffenberg te Leuven naar een' der vijf afdrukken bezorgd, liever gevolgd, dan de vernieuwde uitgave van den Heer tarte, die naar de drukproeven veranderd is, zonder dat hij echter daarom de veeltijds belangrijke aanteekeningen van dien Heer heeft versmaad. Ook van den Heer reiffenberg en van zichzelven heeft hij daarbij eenige aanteekeningen gevoegd.
Zoo veel, wat het ontstaan en de lotgevallen dezes werks aangaat. De inhoud van dit eerste Deel loopt tot even na den beeldenstorm in 1566. Men moet echter naar dit korte tijdsbestek de uitvoerigheid van het geheele werk niet beoordeelen. Van der vynckt ontwikkelt, namelijk, de oorzaken van den opstand, door een kort overzigt onzer betrekkingen tot Spanje, sedert het huwelijk van filips den Schoonen met johanna van Arragon. Men ziet, dat dit van veel belang is, om de beginselen en de toeneming der verwijdering tusschen de beide Natiën (door de groot in eenige fiksche, maar korte trekken geschetst) nader te doen kennen, hetwelk dan natuurlijk de uitbarsting des Oorlogs verklaart. Dit was door de overige Geschiedschrijvers te veel verzuimd. De Heer van der vynckt geeft eerst een tafereel van Spanje en de Nederlanden omstreeks het laatst der vijftiende Eeuw; en, hoewel Spanje daarin, naar ons inzien, een weinig te ongunstig wordt voorgesteld, (de bevolking toch was destijds zoo armzalig niet; zij werd dit eerst na filips II door het Despotismus) zoo is nogtans deze schildering zeer belangrijk. De verwijdering, eerst tusschen Aartshertog filips en zijne Schoonouders, nog verergerd door de jaloezij van zijne Echtgenoote; de treffende sterfgevallen, die de vereeniging der beide Rijken van het Spaansche Schiereiland beletteden, en daarentegen de Spaansche Koningen, huns ondanks, noodzaakten, den Nederlandschen Vorst tot opvolger te erkennen; de daaruit gevolgde afkeer der Spanjaarden van de Nederlanders, vermeerderd door de vooringenomenheid van filips
den Schoonen en karel V (in het begin zijner Regering) voor de Vlamingen van zijn Hof, - dit alles met elkander maakte de breuke tusschen de beide Volken onheelbaar, die door huwelijken, tegen alle aardrijks-, staatkundige en zedelijke betrek-
{==259==} {>>pagina-aanduiding<<}
kingen aan, waren zamengeklonken. Het overwigt, 't welk de Nederlanders, door de inhaligheid van de croy, Heer van Chièvres, in Spanje hadden bekomen, de terugzetting van ximenes, de minachting der Privilegiën veroorzaakte den opstand der Spaansche steden in 1520. Deze opstand werd wel gesmoord; maar de kiem bleef in wezen, en wachtte slechts naar gelegenheid tot uitbarsting. - Tot daartoe heeft onze Schrijver de geschiedenis der betrekkingen tusschen de beide Natiën breedvoerig uiteengezet; maar de Regering van karel V gaat hij voorbij, om den draad bij deszelfs vermaarden asstand, waardoor een Spaansche Prins aan de Regering der Nederlanden kwam, weder op te vatten. Men gevoelt, dat nu juist het omgekeerde van het vermelde moest plaats hebben; dat de Nederlanders voor uitheemsche gunstelingen van den nieuwen Vorst, die geheel en onvermengd Spanjaard was, zouden moeten wijken. Karel V toch had eenen buigzamen aard, hield beurtelings verblijf in alle zijne Staten, kon zich in de talen van alle zijne Onderdanen uitdrukken, en bezat vooral eene lofselijke onpartijdigheid, waardoor hij de opgestane Spanjaarden in 1521 nog zachter behandelde, dan zulks later omtrent die zijner eigene geboortestad Gent (uit hoofde van verzwarende omstandigheden) plaats had. Dit moest de Spanjaarden aan hem verbinden, en de Nederlanders zelve waren trotsch,
in hem eenen Gebieder aan de Christenheid, en aan Europa den magtigsten Vorst sedert karel den Grooten te hebben geschonken. Zij vergaven hem daarvoor menige zware Bede, menig wreed Plakkaat tegen de Onroomschen, die hij zeer gestreng en bloedig vervolgde. Op dezelfde wijze zagen de Spanjaarden in filips zijne schending hunner voorregten, zijne geheele verwaarloozing der Cortes door de vingeren; (want hij is eigenlijk de vernietiger der Spaansche Constitutie, gelijk hij zulks van de Nederlandsche hoopte te worden.) Immers, zij hoopten zich door hem nu op de gehate Nederlanders te wreken; en de glans, die Spanje nog als het magtigste Rijk der Christenheid in de beide halfronden omscheen, verblindde hen voor de misdaden van den Spaanschen tiberius. De gezworen haat der Nederlanders tegen dezen tiran, die hen in dien glans, welke de Spaansche kroon alleen bestraalde, geenszins liet deelen, is even zoo gereedelijk te verklaren. Maar, zoo lang hij nog in de Nederlanden bleef, wist hij zich eenigzins te vermommen, althans in te houden: van-
{==260==} {>>pagina-aanduiding<<}
daar, dat het misnoegen toen op verre na nog niet algemeen was. Nogtans verhaalt ook van der vynckt, naar d'aubry dumouriez, de woorden vol grimmigheid, die filips, bij zijn vertrek naar Spanje, onzen willem I toeduwde. Twee redenen tot misnoegen werden in den beginne opgeruimd. Vooreerst de Spaansche soldaten, wier gedrag in de Nederlanden als allerbaidadigst wordt afgeschetst, (ter wrake voor het ongelijk, hunnen voorouderen aangedaan;) maar dit niet dan in weerwil der uitdrukkelijke bevelen van
filips, en doordien de Zeeuwen, werwaarts men hen reeds bij voorraad had doen heentrekken, verklaarden, liever de dijken te willen laten overstroomen, en dus om te komen, dan de Spanjaarden in 't land te houden, (bl. 156) reeds in 1561! Ten andere de Kardinaal van granvelle, gehaat als lid van den achterraad, met wien de Landvoogdes, in spijt der aanzienlijkste inboorlingen, alles moest overleggen. Zijne verwijdering werd eindelijk uit Spanje verworven, maar niet dan met den grootsten tegenzin des Konings, en omdat granvelle zelf begreep, niet meer tegen den storm te kunnen oproeijen. Doch omtrent vier andere punten bekwam de Natie geene voldoening; en dit waren juist punten, die in betrekking stonden tot den Godsdienst: de oprigting van nieuwe Bisdommen, de invoering der Inquisitie, de plakkaten omtrent den Godsdienst, en de besluiten der Trentsche Kerkvergadering. Aan elk dezer punten wijdt de Heer van der vynckt een afzonderlijk Hoofdstuk, en deelt, vooral omtrent de nieuwe Bisdommen, vele wetenswaardige bijzonderheden mede. Bijna de geheele Nederlandsche Geestelijkheid en de Staten der Provinciën verzetteden zich niet alleen daartegen, maar zochten zelfs te Rome de zaak tegen te werken. Slechts de groote invloed aldaar van Koning filips (die deze zaak ongemeen ter harte nam) en de kuiperijen des Kardinaals granvelle konden zoo vele belangen doen zwichten, zoo vele verzoekschriften nutteloos maken. Omtrent de Inquisitie treedt de Schrijver mede in een breed betoog, en tracht te bewijzen, dat dezelve nooit in Nederland hebbe plaats gehad. Dit komt grootendeels op een' woordenstrijd neder. De naam van Inquisiteur bestond ongetwijfeld ook in onze
gewesten onder karel V; maar de zaak was van de Spaansche Inquisitie, die men zekerlijk plan had om allengs in Nederland in te voeren, hemelsbreed verschillende. Het was nog op verre na niet die verschrikkelijke

{==261==} {>>pagina-aanduiding<<}
Regtbank, die alleen op vermoedens vastzet, pijnigt, tot bekentenis dwingt, en daarna levendig verbrandt. Zij bestond nog uit gewone wereldlijke Regters of Koninklijke Commissarissen, met Geestelijken vereenigd. Nogtans vinden wij het een weinig te sterk, wanneer onze Schrijver tegen hopperus wil betoogen, dat de straffen altijd door den gewonen en bevoegden Regter waren opgelegd, en het ambt van den Inquisiteur, als Bisschoppelijk zaakgelastigde en plaatsvervanger, slechts tot het kwijtschelden (van de straf) der ketters in de vereischte omstandigheden bepaalt.
Bij het derde Hoofdstuk, over de Plakkaten, herkent men terstond den Roomschgezinden Schrijver. ‘Het ontstaan en herleven van zoo vele onregtzinnige meeningen, zoo vele dwalingen, scheuringen en ketterijen, was het grootste ongeluk der zestiende Eeuw. Ketterhoofden en scheurlingen zonder tal en zonder einde verpesteden het Christelijk Gemeenebest. De dweeperij der eenen, de godslasteringen der anderen vonden ondersteuning en ingang bij de volken door verleiding en door geweld. Dit verterend vuur ontstak het oproer in Duitschland, in het Noorden, in Engeland, in Frankrijk en in de Nederlanden, met meerder of minder hevigheid, maar altoos met het schokken van kerk en staat.’ (Bl. 239.) Wij vergeven dit den eerlijken man, die de vooroordeelen zijner opvoeding niet kon overwinnen, en schatten zijne onzijdigheid en waarheidsliefde te hooger, wanneer hij nu verder het helsche plan ontvouwt, door de Kardinaals granvelle en van Lotharingen beraamd, om Frankrijk en Spanje ten naauwste te verbroederen door de Inquisitie, het aannemen van de besluiten der Trentsche Kerkvergadering, enz.; een plan, door onzen willem I eerst bij toeval, en naderhand door het schrander uithooren des Konings van Frankrijk ontdekt. Het is dus ook niet te verwonderen, dat hij de openbare preke afkeurt, en derzelver voorstanders en toehoorders (waaronder ook wel veel slecht goedje zal geweest zijn) met de beeldstormers verwart, en, hetgeen op dezen wel hoogstwaarschijnlijk van toepassing is, ook van genen zegt; ‘dat het namelijk troepen van ledigloopers, bedelaars, omzwervers, lichtmissen, enz. twee horden waren, die naar zwervende Arabieren en andere Barbaren geleken.’ (Bl. 277.) Dan, de groot zegt
van de toehoorders der openbare preke, ‘dat zij daardoor de onwaarheden openlijk wilden logenstraffen, met welke de

{==262==} {>>pagina-aanduiding<<}
geheime bijeenkomsten werden beklad;’ terwijl zich bij hen ballingen om den Godsdienst en gewezene kloosterlingen voegden. Dit is dan toch zulk schuim niet. Uit hooft en wagenaar blijkt almede, dat zich, ten minste in Holland, zeer fatsoenlijke burgers onder het gehoor van jan arendsz. bevonden. De geestdrift voor de openbare preek in eene rijke koopstad als Antwerpen wederlegt insgelijks het denkbeeld van eenen hoop schuim, als éénige bijwoners of bewerkers dier vergaderingen. Dat zich echter zulk slag van volk, als waarvan onze Schrijver gewaagt, ook onder die toehoorders hebbe gemengd, lijdt wel geen' twijfel; en deze waren naderhand, met ander gespuis vermengd, de beeldstormers. Of waren de ordelijke lieden, die zich ter preke bevonden, alleen door nienwsgierigheid gedreven, zoo als van der vynckt wil? Het tegendeel blijkt daaruit, dat zes hunner te Amsterdam raadpleegden, of 't niet haast tijd werd, ook in Holland met de openlijke preek te beginnen. (Wagenaar, VIde D. bl. 165.)
Omtrent het Verbond der Edelen, welke stof door te water is uitgeput, levert van der vynckt niets bijzonder nieuws. Wij zien met verlangen het volgende Deel te gemoet, en daarin het bewind van alva.
De Vertaling is doorgaans zeer goed, en misschien vloeijender dan het oorspronkelijke Fransch, hetwelk vrij hard moet zijn. Eene enkele grove drukfout, zoo als op bl. 51 de Hertogin van Brunswijk voor Bourgondië, (maria, maximiliaan's Echtgenoote) of Germanismen, zoo als onderbreken, (bl. 169: hoe komt de Vertaler daaraan?) of erge misstelling, zoo als waar de Schrijver de Vriezen der zestiende Eeuw (bl. 143) halve wilden noemt, hadden kunnen verbeterd worden.
Onder de driederlei Aanteekeningen achter het werk komen ons die van den Heer tarte als de belangrijkste voor. Onder dezelve is ook een brief van Keizer maximiliaan, in 't Fransch, aan zijne Dochter margaretha, Landvoogdesse der Nederlanden, betrekkelijk zijn plan, om zich tot Paus te doen verkiezen, - en over de punten van bezwaar der Spanjaarden in 1520 tegen het willekeurige Koninklijke bestuur, die de martelaar van Staat, padilla, met zijn bloed bezegelde. Het verwondert ons zeer, dat de Hoogleeraar reiffenberg, anders zoo kundig in onze oude Geschiedenissen, de zoogenaamde Rijmkronijk van

{==263==} {>>pagina-aanduiding<<}
klaas kolyn, wier onechtheid reeds door wagenaar en huydecoper vóór meer dan eene halve Eeuw is bewezen, nog aanhaalt ter staving der buitendien ongeloofelijke stelling, dat er in de twaalfde Eeuw te Egmond nog zangen der oude Barden op schrift zouden overig wezen. (Runenstaven konden de monniken toch wel niet lezen.) De Aanteekeningen van den Vertaler zijn meest geslachtkundig, over de Huizen van Nassau en Oranje, en voor 't overige van weinig belang.




Beschouwing van den Nederlandschen Scheepsbouw, met betrekking tot deszelfs Zeilaadje, door F.N. van Loon, te Irnsum, in de Provincie Vriesland; (aan wien door de Nederlandsche Huishoudelijke Maatschappij te Haarlem, in derzelver Algemeene Vergadering van 1820, de Zilveren Medaille, en Tien Dukaten is toegewezen, en de vrijheid gelaten deze in druk uit te geven.) Met Afbeeldingen. Te Haarlem, bij de Wed. A. Loosjes, Pz. In gr. 8vo. 79 Bl.

Zeker deed de Maatschappij boven gemeld een goed werk, met aan van loon de vrijheid te laten tot de uitgave dezer beschouwing. Die toch zal wel, blijkens het volgende ‘in druk’, bedoeld zijn in de tusschenrede. Stond er dat niet bij, men zoude duidelijk lezen, dat hij vrijheid had gekregen, om de tien dukaten uit te geven.
Dit stukje is ons voorlange reeds ter beoordeeling toegezonden, en mag voorwaar niet onvermeld blijven. Maar daarmede zit Recensent nu aan den grond. Wie zal van die beoordeeling nut hebben? Vele lezers en lezeressen van de Letteroefeningen verstaan aanmerkingen over scheepsbouw en zeilaadje even goed, als onze meeste varensgasten akademische Dissertatiën. Niet weinige scheepsbouwkundigen lezen waarschijnlijk dit tijdschrift niet, en niet weinige anderen behoeven noch begeeren van loon's beschouwing te kennen. Laat ons met eene enkele, welverdiende, aanprijzing van dezelve volstaan mogen. Geene scheepsbouwkundigen of zeilmakers enz. zullen Recensent in het vaarwater zitten om zijne ruimschootsche lofspraak aan dit stuk gegeven, van welke hij de reden hier volgen laat.

{==264==} {>>pagina-aanduiding<<}

Die Maatschappij, die bekrooning, die vergunning, op den titel vermeld, wettigen reeds die lofspraak; maar, inzonderheid, de aanmerkingen, die van loon mededeelt, zijn de vruchten van eigen langdurig beschouwen, dat met de werkdadige uitoefening der scheepvaart vereenigd was. Hij, van zijne jeugd af op de zeilbanen verkeerd hebbende, heeft ook de timmerwerven onzer naburen gezien; ‘en,’ schrijft hij, bl. 76, ‘ik heb op de wijze van zamenstellen der inwendige deelen, zoo wel als op de soort van kromhout en omschot acht gegeven, niet slechts op één werf, één dag; neen, weken, op onderscheidene plaatsen, en, waarlijk, ik moet, zonder eigenliefde te willen instemmen,’ (dit verstaan wij niet) ‘stellig zeggen: Nederland timmert van beter hout een hechter schip.’ Zoodanig iemand, lezer! heeft regt van mede te spreken, en aanspraak op krediet. Navita de ventis, etc.
Vijf onderwerpen maken den inhoud dezer verhandeling uit. I. De verscheidenheid in de gedaante der schepen en tuigaadjen in het algemeen, en hoe elk derzelve beantwoordt aan de bestemming, waarvoor zij gebouwd zijn. II. De zeilaadje der platgebodemde schepen in het algemeen, en het aanmerkelijk onderscheid der zeilaadje van het eene schip tot (?) het andere. III. Over de oorzaken, waaruit eene snelle zeilaadje ontstaat. IV. Eenige regelen, volgens welke de opbouw der vrachtschepen tot eene verbeterde zeilaadje kan worden gebragt. De standplaats van den mast. De zwaarden; gedaante, plaats en klamp. De vorm der zeilen. Algemeen overzigt en gevolg van het vierde onderwerp. V. De voordeelen van een snelzeilend schip, in onderscheidene opzigten.
Twee uitslaande platen strekken tot meerdere opheldering. Op den stijl valt, over het geheel, niets van belang te zeggen. Van loon voert goed de pen. De punctuatie had wel wat naauwkeuriger mogen zijn. Voor een uittreksel is dit werk niet wel geschikt; er moet ook nog zoo vele lading te scheep gebragt naar den Redakteur, dat wij aan van loon's beschouwingen geen' tijd meer besteden kunnen. Den schrijver en der uitgeefster, zoo wel als der maatschappije, zij welvaren met dit werk gewenscht!





{==265==} {>>pagina-aanduiding<<}

Dichtbundel van F.C. de Greuve, R.K. Priester. Iste Deel. Te 's Hertogenbosch, bij J.J. Arkesteyn. 1823. In gr. 8vo. XXVIII en 194 Bl. f 3-:

Deze Dichtbundel is in verscheidene opzigten een merkwaardig verschijnsel. Hij is vervaardigd door eenen jongen Geestelijke van een Christelijk Kerkgenootschap, dat, door zijne meer voor de zinnelijkheid berekende leerstellingen en uiterlijkheden, zoo vele hulpmiddelen schijnt aan te bieden tot ontwikkeling van dichterlijke talenten, en dat echter tot nu toe, ten minste in ons Vaderland, zoo weinige Dichters heeft opgeleverd; want onder de echt Roomsch-katholijke Zangers tollens te willen rekenen, komt ons minder gepast voor, daar men in zijne gedichten nimmer een spoor van zijne Katholijke gezindheid kan ontdekken, en hij, ten minste in zijne werken, het geloof der Sekte schijnt verwisseld te hebben met de algemeene leer des Christendoms, zoo als zij, niet door Priesters en Predikanten, maar door Jezus zelven is voorgedragen. Maar niet alleen om den stand des makers, ook om den toon en de gevoelens, die in denzelven heerschen, is deze bundel merkwaardig in eenen tijd, in welken de kampstrijd tusschen Katholicismus en Protestantismus met vernieuwde woede is hervat, en van beide zijden dikwijls zoo onedel gevoerd wordt; want hij geeft den Wijsgeer, die van zijn hooger standpunt met onpartijdigheid, maar tevens met medelijden en smart op het gewoel der partijen nederziet, eene gewenschte verademing, door hem bekend te doen worden met eenen Priester, die door zijn voorbeeld bewijst, dat getrouwheid aan de leerstellingen zijner Kerk zich zeer wel laat vereenigen met beschaving, verlichting en verdraagzaamheid, en dat men een Roomsch Geestelijke kan zijn, zonder te verketteren en te verdoemen. Voegen wij hier dan nog een derde oogpunt, dat der kunst namelijk, bij, uit hetwelk men insgelijks deze verzameling als belangrijk te beschouwen heeft, daar zij, door de invoering van de versmaten der Ouden, en door derzelver vereeniging met het bij ons gebruikelijke rijm, het voorbeeld geeft van groote nieuwigheden in het werktuigelijke van onze
poëzij; dan zeker twijfelen wij niet, of men zal onze uitspraak, dat deze bundel in verscheidene opzigten een merkwaardig verschijnsel is, ten volle beämen.

{==266==} {>>pagina-aanduiding<<}

In de uitgebreide Voorrede deelt ons de greuve eenige aanmerkingen mede over onze gewone dichtmaten, en over de beste wijze, op welke men die der Ouden aan onze in dit opzigt eenigzins weerbarstige taal zoude kunnen aanpassen. Het is hier de plaats niet, om ons gevoelen over dit moeijelijke punt in het breede uit te brengen; doch wij kunnen echter gerust dit beweren, dat de zwarigheden, welke zich hier bij iedere schrede opdoen, genoeg aantoonen, dat de maten der Ouden zich slecht met het taaleigen onzer sprake laten vereenigen. - Dan, wij willen hier geen woord verder over spreken, ten einde des te meerdere plaats voor onze beschouwing der geleverde gedichten te besparen.
De eerste afdeeling van dezen bundel draagt het opschrift van Godgewijde Zangen, en bevat een aantal stukken, welke zoo wel van eenen gelukkigen aanleg tot de poëzij, als van eene gloeijende godsvrucht getuigen. Geen verketterende sektengeest, maar een waarachtig Christendom geeft hier, gelijk overal, den grondtoon; en, schoon wij in sommige godsdienstige begrippen, b.v. in onze denkbeelden omtrent de Hel, den Duivel enz., van den Schrijver mogen verschillen, verhindert ons dit niet, om zijne gezangen grootendeels met ons geheele hart te kunnen nazingen. Iets, echter, stuitte ons gevoel; dat wij, namelijk, God telkens als zulk een verschrikkelijk Wreker zagen voorgesteld. Wij Christenen leerden immers het Algoede Opperwezen als een' liefderijk' Vader kennen, die het berouwhebbende zwakke kind gaarne vergeeft. Daarom hinderde ons dat telkens voorkomende sidderen voor Gods wraak, en dat denkbeeld op bl. 34, of men het kermen, zoo veel de stem vermag, behoefde, om Hem te ontwapenen
Veel beter dan de Opdragt aan God, welke de verzameling opent, beviel ons de Lofzang der Schepping, welks aanhef wij gaarne tot eene proeve afschrijven:

Klimt, toonen! klimt! - De ontelbre scheppingswerken, - 
Zoo ver de kring zich uitbreidt der Natuur, 
Door 't sterslijk oog niet af te perken - 
Bezingen 't heuglijk scheppingsuur. 
 
Klimt, toonen! klimt! - Ik meng mij slout er onder: 
Ik ben een deel van 't eens geschapen stof; 
Ik ben zoo wel als zij een wonder; 
Ik vier met hen des Scheppers lof. 

{==267==} {>>pagina-aanduiding<<}

Stijg op, mijn ziel! Boor door de hemelwolken 
Tot voor Gods troon, waar Liefde 't feestuur viert; 
Daal neder in des afgronds kolken, 
Ter helle, waar de wanhoop tiert. 
 
Vlieg heinde en veer, de lofbazuin te hooren, 
Die door 't heelal, van pool tot pool, weêrschalt, - 
Die lieflijk ruischt door de englenkoren, 
Maar dondrend in den afgrond knalt. 
 
Bekoorlijk Feest voor zaalge hemellingen, 
Dat, eeuwig nieuw, en eeuwig zonder end, 
Geen schok vreest van veranderingen, 
Geen tegenspoed noch smarten kent! 
 
O, dáár uw lied, Volzaalgen! na te galmen; 
Op 't Scheppingsfeest, dat van uw zijn gewaagt, 
Te reiken naar uw gloriepalmen, - 
De kroon te dragen, die gij draagt; 
 
En dáár met u het Heilig aan te heffen, 
En dáár voor God te knielen, godlijk rein... 
Ik zwijmel reeds bij 't slaauw beseffen: - 
O! dat moet alles, alles zijn! 

Dit is echte poëzij, al moge zij dan niet zoo verheven zijn als in de volgende coupletten, waar juist het onbesuisde najagen der verhevenheid slechts gezwollenheid en onzin voortbrengt:

Onze aardbol mag dien lofzang medezingen, 
Bij 't wentlen langs zijne afgeperkte baan, 
Ofschoon de starren hem verdringen 
Als waterdrup in d'oceaan. 

Onze planeet wordt door de starren niet verdrongen, en daarenboven verdringt men geen waterdrup in den oceaan. Het denkbeeld, dat voor des Dichters geest zweefde, namelijk het weinigbeteekenende der aarde, in vergelijking met de ondenkbare menigte der starren, is zeer ongelukkig uitgedrukt. Doch verder:

Zijn dampkring ruischt, getooid met blonde lokken, 
Zacht aadmend voort, en meldt zijns Scheppers eer; - 
Of schudt zijn grijze wintervlokken 
Feestvierende op het aardrijk neêr, - enz. 


{==268==} {>>pagina-aanduiding<<}

Wat wordt bier onder de blonde lokken des dampkrings verstaan? en welk een zonderling sneeuwfeest! - Dergelijke aanmerkingen zoude men dikwijls moeten maken, ook in het vervolg; doch wij kunnen ons niet te lang bij ééne plaats ophouden.
Aan den Verlosser is het éénige rijmelooze stukje uit de verzameling, en in de voetmaat der Ouden. Het bevat zeer goede denkbeelden, en leest vloeijend; doch coupletten, als de beide volgende, vallen wat te veel in den Duitschen trant, het eerste door volstrekte onverstaanbaarheid:

Ach! was de mensch dan zoo verworpen, 
Dat Gij, gekruisigd, voor hem moest sterven? 
 
Neen; God! Gij moest niet: - Liefde was 't, Liefde alleen! 
Haar peinst de Seraf, zelfs in het zaligste uur, 
Dat de eeuwigheid, als ‘God is Liefde!’ 
Ruischt van de harpe, berekent, nooit na! 

Hier kunnen wij slot noch zin vinden; maar in het tweede couplet vinden wij een' uitroep, die wel niet anders dan bombast zijn zal:

Werelden! wentelt niet, - 
Verbergt uw stralen, van verbaasdheid, 
Zonnen! voor 't denkend gevoel eens menschen. 

Het is toch wat sterk, eene dergelijke stilte te vergen, men moge dan over nog zulke gewigtige zaken nadenken.
De Boetpsalm munt niet bijzonder uit; nog veel minder echter het Onweder, want hier vindt men een aantal herhalingen en eigenlijk gezegde lamme regels. Ook het Wormpje, schoon een goed denkbeeld uitvoerig behandelende, mist te zeer beschaving en keurigheid van uitdrukking; doch de korte Bede in voorspoed, daarentegen, is meesterlijk.
Thans volgt een uitgebreid Leerdicht, getiteld de Troost van den Godsdienst, dat in zijn eerste gedeelte het onbestendige en nietswaardige van alle aardsche geluk aantoont, en dan door eene schildering van eenige der verschrikkelijkste levenstoestanden doet zien, welk een' troost de Godsdienst, ook bij de snerpendste slagen des ongeluks, aanbiedt. Daar de weg, dien de Dichter hier aflegt, vrij lang is, heeft men nergens beter gelegenheid, om te bemerken, waar hij struikelt, en waar hij aanstoot. Men vindt hier, gelijk op vele

{==269==} {>>pagina-aanduiding<<}
andere plaatsen, vele herhalingen, en tevens eene zekere hardheid in de overgangen; ook zijn de uitdrukkingen dikwijls zeer onbepaald, en brengen het denkbeeld, dat uitgedrukt moet worden, niet scherp genoeg in den geest des lezers over; terwijl de rijmwoorden dikwijls zoo gekozen en de zinsneden zoo gevormd zijn, dat het blijkbaar is, dat de Dichter slechts het eerste het beste aangreep, wat hem voor den geest kwam. Ondertusschen zijn er schoone plaatsen in; de volgende houden wij voor eene der beste:

Geen Godsdienst zonder hoop. Zij is de sterke veêr, 
Die 't uurwerk van ons doen bezielt; nu hard dan teêr 
De raderen beweegt van hersenen en spieren, 
De geestvermogens scherpt en longen schokt en nieren. 
Maar zonder Godsdienst, zeg, wat is zij zonder hand, 
Die haar, gematigd en voor 't werk berekend, spant? 
Zij vliegt den tijd vooruit en telt te snel zijne uren, 
Of gaat te langzaam voort en doet ze langer duren; 
Alsof heur wijziging der tijden vaste loop 
Verandren konde; o waan! - Wat wordt er van die hoop? 

Tot dusverre schoon, treffend; doch thans komen herhalingen:

Te snel gedreven, heeft zij 't uur te vroeg voor oogen, 
En 't sloeg nog niet! enz. 

Ook in het laatste gedeelte van dit gedicht vindt men zeer schoone schilderingen; doch dit neemt niet weg, dat ons het stuk, als geheel beschouwd, geenszins bevallen wil.
Thans zijn wij tot de tweede afdeeling genaderd, welke het opschrift draagt van Mengeldichten. Aan het Vaderland wijdt de greuve het eerst de toonen zijner lier; doch waarom hij de nuttelooze moeite neemt van zijn gevoel in verstaanbare woorden te uiten, begrijpen wij niet regt, daar hij reeds in den aanhef zegt: Waar men het Vaderland bezingt,

Daar stort geen donderklank langs Helikon naar onder; 
Daar bedelt men geen hartontvlambren straal 
Den Dichtgod af, - o neen! één zuchtje is reeds een wonder 
En 't zwijgen zelf is Godentaal. 

Waarlijk, als de zuchtenden reeds wonderen doen en de zwij-
{==270==} {>>pagina-aanduiding<<}
genden Godentaal spreken, en dat alles onder het zingen, dan zijn wij wel in het land der mirakelen of der ongerijmdheden! In het volgende couplet is het niet minder wonderdadig: daar spat het hart ten boezem uit.
De Morgengedachte bevat weinig bijzonders, noch ten goede, noch ten kwade; doch de Onbestendigheid is eene goede Ode, welker slot zelfs schoon is. Ook de Lierzang aan pius VII is dichterlijk en in den echten trant; doch bij de waarlijk hooge vlugt, die in denzelven heerscht, hinderen enkele regels, b.v.

Ik bleef gebukt voor U, geheel verlegen, 
Door duizend dankbetuigingen bestreên, 

slechts te sterker.

De Waardij van het Mededoogen is eene gloeijende Dithyrambe, vol verheffing; getuige deze waarlijk hoogdichterlijke passage, op welker détails echter nog al veel aan te merken zoude zijn:

Als de oude Rijn, met geeselvlagen, (??) 
Zijn schatten, omgevormd tot plagen, 
Al krakend, bonzend, zeewaarts schiet; 
En de opgekruide en knarsende ijssteen-schollen 
Met schok op schok, gelijk de donderwolken, hollen, 
En 't al verbrijzelen, wat weêrstand biedt of niet; 
Alsdan met de onder 't ijs gedolven 
Te voelen 't bloed tot ijs gestolt, (d) 
Met die nog worstlen tusschen golven 
Te siddren voor den dood, die op de schotsen holt: - 
Of als de onstilbre geest der vlammen 
Zijn gloênden klaauw in de eikenstammen 
Van 't hoogst paleis, of in het nedrigst stroodak slaat, 
Met bliksemschichten om de lenden, 
Verschroeijend ze ieder toe te zenden [Dit is onverstaanbaar.] 
Die onder 't dwanggebied van zijn verwoesting staat; 
Alsdan, - bij 't mindren zelfs des vuurgloeds niet te koelen! - 
In 't hart dien liefdebrand te voelen, 
Die knagende ons door de adren vaart; enz. 

Jammer, dat zulke poëzij door zoo vele ligt uit te wisschen vlekjes ontsierd wordt, en tevens, dat er in dit dichtstuk weder zoo vele herhalingen zijn! Doch deze Dithyram-
{==271==} {>>pagina-aanduiding<<}
be is der overwerking dubbel waardig; en door niet te gemakkelijk met zichzelven tevreden te zijn, zal de Dichter zeker in dezelve uitnemend slagen.
Aan mijnen Vriend j. van olmen is een dichtstuk in hexameters, welke wij ten minste grootendeels niet kunnen scanderen; b.v.


{== afbeelding 
	==} {>>afbeelding<<}
    

Dat de Dichter echter goed weet, hoe de maat behoort te zijn, blijkt uit een aantal andere regels:

{== afbeelding 
	==} {>>afbeelding<<}
    

Zucht naar Volmaaktheid en Dwingelandij, beide in de voetmaat der Ouden, doch gerijmd, hebben ons zeer weinig bevallen, vooral om het stijve en gewrongene, dat bijna in elken regel zigtbaar is, en wegens den dubbelen dwang der gekozene maat wel niet vermeden kon worden; om de gemanierdheid der uitdrukking en het Pindarische doorloopen der coupletten, aan hetwelk wij ons nog maar niet kunnen gewennen. Tot een proefje strekke het volgende uit de Dwingelandij:

't Bloed slurpen radren! Hoog op de zegekoets 
Staan ze, en de rook dampt, rook des vergoten bloeds, 
Hun toe, terwijl de weduw heenvliedt, 
Bang voor de boeijen: - Gij dwingt alleen niet: 
 
Gij ook, bestuurders, die, in beperkter kring, 
Der onderdanen waardigheid acht gering, - 
Of 't waar! neen, die, gelijk als honden, 
Ze onder u houdt aan den band gebonden. 

Wat het eerste couplet zondigt door gemanierdheid, dat zondigt het tweede dubbel door gemeenheid en platheid.
Thans volgt er nog een vijftal kleine stukjes, welke, wel is waar, eene menigte kleine gebreken bezitten, maar echter allen, om dichterlijke houding, goede denkbeelden en zede-
{==272==} {>>pagina-aanduiding<<}
lijke strekking, aanprijzing verdienen. Onder dezelve munt in alle opzigten de Samaritaan uit, die ons bewijst, dat de greuve ook gekuischter dichten kan, wanneer hij zich slechts de behoorlijke moeite geven wil. Ook het stukje, ten opschrift voerende: op mijn vijfentwintigsten Verjaardag, beviel ons bijzonder, om de tot in de kleinste bijzonderheden volgehoudene, en met welaangebragte scheepstermen zoo rijk gestoffeerde, vergelijking van des Dichters leven met eene zeereize; terwijl ons daarentegen de Overzijde, als geheel gegrond op eene woordspeling tusschen Engeland en Engelenland, in den aanleg ten eenemale mislukt scheen.
Het laatste gedicht van dezen bundel is eene navolging der schoone Episode uit het tweede boek van tasso's verlost Jeruzalem, sofronia en olind. De navolging heeft hier de maat van het oorspronkelijke behouden, en op deze wijze de coupletten der Italiaansche ottava rima in onze poëzij overgebragt. Wij gelooven, dat dezelve er weliger tieren zal, dan de voor ons zoo moeijelijk juist te meten voetmaten der Ouden. Doch het is eene andere vraag, of de schoonheden van den Italiaanschen Puikdichter even getrouw als zijne versmaat aan ons zijn wedergegeven. Zoude het volgende couplet in het oorspronkelijke niet wat dichterlijker luiden?

Ik zeg alleen, dat, schoon hier allen denken, 
Dat door de Christnen 't beeld zij weggebragt, 
Ik zoo niet denk; de sterkste gronden schenken 
Dit mijn gevoelen zekerheid en kracht. 
't Was de eerbied en 't gezag der wetten krenken, 
Te doen, wat door den toovnaar was bedacht. 
Men mag toch nooit in onze tempelzalen 
Een afgodsbeeld, veelmin een vreemd zien pralen. 

Het zoude ons niet moeijelijk vallen, eene lange lijst op te maken van taalkundige vergrijpen, slecht gekozene uitdrukkingen, verkeerd aangebragte beelden, gebrekkig doorgevoerde vergelijkingen en plat prozaïsche regels; doch van een' Jongeling, die voor het eerst optreedt, mag men niet die volkomenheid vorderen, welke men regt heeft van den Meester te eischen. De greuve late zich dan ook door onze aanmerkingen niet ontmoedigen, want hij bezit eenen uitstekenden aanleg; hem ontbreken slechts oefening en eene

{==273==} {>>pagina-aanduiding<<}
scherpere beoordeeling van zichzelven. Ga hij dan ijverig voorwaarts op de moeijelijke baan der kunst; zijn aanvang belooft veel, en gewis zal hij, zoo ontijdige loftuitingen hem niet bederven, zich eens met roem kunnen aansluiten aan de schaar der Dichters, die onze poëzij thans zoo heerlijk doen uitblinken. Hij wachte daarom liever nog eenigen tijd met de uitgave van het beloofde tweede deel, en stelle ons, door vlijtige beschaving zijner dan uit te gevene gedichten, in de gelegenheid, om hem minder onverdeeld dien lof te kunnen uitdeelen, welken wij zoo gaarne toezwaaijen, maar dien wij niet mogen verkwisten; want alsdan zouden wij ons schuldig maken aan hoogverraad, aan majesteitschennis omtrent eene kunst, wier bloei ons zoo na aan het harte ligt.






Leerrede ter aanprijzing der Koepokinenting, door Assuerus Doijer, Honorair Lid van de Maatschappij der Koepokinenting te Rotterdam, en Leeraar bij de Doopsgezinde Gemeente te Zwolle. Vierde en verbeterde Uitgaaf. Te Zwolle, bij H.A. Doijer. 1823. In gr. 8vo. XIV en 24 Bl.

De Vaccine verdedigd tegen den Heer A. Capadose, Med. Doct., door J.J. Rant, Med. et Art. Obst. Doct. etc. te Zaandam. Dichtstuk. Te Zaandam, bij J. Groot en Comp. 1824. In gr. 8vo. 25 Bl. f :-40.

Flectere si nequeo superos Acheronta movebo! Zoo trekt een ieder, en met allerlei wapenen, tegen capadose te veld. De man verdient deze eer niet. De afteekening op het zegel van het Genootschap, door den Heer doijer op den titel zijner Leerrede geplaatst, doet reeds alles af tegen ellendige drogredenen en magtspreuken: het is toch beroep op de ondervinding. Zijn Eerw. verdedigt de Koepok in eene Leerrede, die reeds vroeger het licht zag, nu de vierde uitgave beleeft, alzoo druk gelezen werd, en buiten twijfel zeer veel goeds heeft gesticht. Het Voorberigt doet verslag van de ontdekking en het heilzame der Koepok, en ruimt, zoo wel als de Leerrede, een aantal bedenkingen en zwarigheden van den zwakken en bevooroordeelden uit den weg. Alles is hier waarheid en gezond verstand.

{==274==} {>>pagina-aanduiding<<}

Van No. 2, of het zoogenoemde Dichtstuk van Dr. rant, is de goede meening het beste. Geheel het langgerekte vers, dat wel tot het Leerdicht behooren zal, zal den tegenstander en Dichter bilderdijk ergeren of - vermaken. Het is mogelijk, dat de Doctor nog eenmaal in proza goed leere schrijven; maar bij wage zich nimmer weêr op den Parnas. Zijn dichtgeest dale vrijelijk met den NB. brozen geest van capadose in het rijk der schimmen neêr; doch zijne welgemeende pogingen mogen onder Gods zegen der Vaccine nut blijven staven. Met het lancet zal dit echter, onzes inziens, door hem beter dan met de pen kunnen geschieden.

Bedenkingen over de vraag, of de Vacantiën der Hoogescholen, in de Noordelijke Provinciën der Nederlanden, al of niet te lang zijn. Te Dordrecht, bij Blussé en van Braam. Februarij 1824. In gr. 8vo. 46 Bl. f :-40.

Wat zullen wij van dit boekje zeggen, dat wel door eenen Professor kan geschreven zijn! De schrijver kan wel eene kleine beperking toegeven, maar beweert te regt, dat men hier niet ten scherpste behoort te gaan uitrekenen, hoe veel tijd rustens van letterarbeid een mensch, vooral een Professor, noodig heeft. Daarenboven zegt hij, en ons dunkt mede te regt: onze Hoogescholen zijn, ja wel, onderwijzende ligchamen, maar zijn dit niet alleen; en men moet ook de Hoogleeraren niet tot schoolmeesters van groote jongens verlagen. De Hoogescholen zijn echter ook een ligchaam, eene klasse van menschen, die de wetenschappen opzettelijk beoefenen; die niet maar bewaren ter overlevering aan een volgend geslacht, maar ook arbeiden aan hare uitbreiding. Beide is vereenigd, en wat meer hoofd- en wat meer bijwerk eigenlijk wezen moet, is eene misschien wat moeijelijke vraag, die wij ongaarne hier zouden beslissen. Voor het overige moet men niet te veel redeneren uit hetgeen in Frankrijk, Duitschland en elders geschiedt. Hier vonden wij veel, dat ons overtuigde. Tegen eenen halfjarigen cursus verklaart zich de Schrijver; wij zijn het hier wederom eens, zoo lang het Akademisch onderrigt zoo, als tot heden, geschiedt. Maar of dit niet anders geschieden, en alzoo wat meer aan het gevoel van den boer beantwoorden kon, die van den student gewoon is te zeggen: hij leert studeren, verdient misschien

{==275==} {>>pagina-aanduiding<<}
wel eenig nader onderzoek. Dit zij nu zoo het wil, iedere verandering is juist geene verbetering, en men moge dit boekje lezen, en alzoo wel verzinnen, eer men begint; en zeker spreekwoord, dat wij nu niet herhalen zullen, is ook hier eene hand aan den weg.






Lijkrede en Lijkzangen, uitgesproken in de Maatschappij Verscheidenheid en Overeenstemming te Rotterdam, ter nagedachtenis van wijlen den Heer Pieter Wittigs, enz. door Gillis de Meijer, Medebestuurder der gen. Maatschappij, enz. Te Rotterdam, bij N. Cornel, enz. 1823. In gr. 8vo. XII, 108 Bl. f 1-25.

Redevoering over het pligtmatige en edele, der zorg voor het Nageslacht, en de uitnemende geschiktheid der Maatschappij Tot Nut van 't Algemeen, om waarlijk het geluk van het Nageslacht te bevorderen, enz. Door A.A. van Schilfgaarde, V.D.M. 's Hertogenbosch, bij H. Palier en Zoon. 1823. In gr. 8vo. 27 Bl.

Redevoering van Gerrit Joan Meijer, over de beoefening der Nederlandsche Taal, het beste middel ter bevordering van ware Vaderlandsliefde. Gehouden, ter aanvaarding van het Hoogleeraarambt te Leuven, enz. Leuven, bij C.J. de Mat. 1822. In gr. 4to. 19 Bl.

Als Redevoeringen, voegen wij deze drie stukken bij elkander.
In het eerste vinden wij nogtans meer, zoo als reeds de titel aanduidt, en een voorberigt van den Weleerw. scharp nader doet zien. Wij willen er kortelijk van zeggen, dat de inhoud lof en navolging verdient, als eene gepaste en verstandige hulde aan een waarlijk braaf, godsdienstig en verdienstelijk burger en huisvader. Helaas! hoe vele lofredenen zochten hen te verheerlijken, die door hunnen hoogen stand of schitterende gewelddadigheden reeds verre boven verdienste bekend waren! Iets meer hierbij te voegen, ware overbodig, daar het toch van zelve spreekt, dat eene mate van belangstelling in den persoon dit boekje inzonderheid zal doen zoeken en lezen.

{==276==} {>>pagina-aanduiding<<}

Het tweede verdient ook aanprijzing, om het loffelijk doel en den warmen, hartelijken toon, die in hetzelve heerscht. Voor de nakomelingschap te zorgen, gewis, dat is edel en betamelijk; dit te doen door eene gepaste vorming van verstand en hart der jeugd, is eenen goeden weg bewandelen; en hoe veel men te dezen aanzien aan de Maatschappij Tot Nut van 't Algemeen reeds verschuldigd is, en bij haar voortdurend bestaan en uitbreiding meer en meer zal mogen danken, kunnen slechts dezulken ontkennen, die, door hoogmoed verdwaasd en verblind, eindelijk nog het nut en voordeel der zonne zullen betwisten.
In het derde volvoert de verdienstelijke Hoogleeraar meijer zijne taak op eene gepaste wijze. Immers, hij moge geacht worden, meer een kort betoog, dan eene eigenlijke redevoering, te hebben geschreven, dit gebeurt al veel bij zulk eene gelegenheid, en werd hier door de omstandigheden en de toehoorders misschien bijzonder gevorderd. En, al ware dan ook de taalkundige en keurige schrijver geen redenaar van de hoogste vlugt, zijne bedaarde, verstandige leiding, zijn wereldburgerlijke geest, en bekendheid vooral met de zuidelijke talen, doen ons van zijn onderwijs aan de aloude Leuvensche Hoogeschool, met grond, het beste hopen. De Geest des Vredes en der Liefde geve daartoe, ten beste des vaderlands, zijnen zegen!




Tafereelen van eene Christelijke Opvoeding, in Briefwisseling tusschen Moeder en Dochter. Uit het Engelsch. Benevens Brieven aan Emilia, door A.M. Moens. Met Platen. Te Amsterdam, bij W. van Vliet. 1822. In kl. 8vo. 237 Bl. f 2-20.

Een aardig meisje van vijftien jaren trekt uit het huis van hare brave ouders naar eene uitmuntende kostschool, en hondt met hare waardige moeder briefwisseling; dezelve betreft natuurlijk de school, hare vriendinnen, en de vorming van haren geest, in het bijzonder echter van haar hart. Alles ademt eenen goeden Christelijken geest. Deze brieven zendt Mejufvrouw moens ter lezing aan Emilia, die gaarne iets goeds van haar ter lezing had; zij voegt er hare eigene brieven bij, mede vol nuttig onderrigt aan een meisje, dat nu welhaast ook zelve in een huis van opvoeding haar verblijf zal nemen. De brieven zijn in eenen goeden stijl, en hebben den regten toon. De lezing van geheel het werkje is voor brave Jongejufvrouwen onderhoudend en leerzaam. Wij prijzen het lieve boekje alle de zoodanige aan, vooral die onder haar, welke niet enkel tot vermaak, maar vooral ook ter verbetering van haar hart wenschen te lezen. De lezing zal eenen goeden godsdienstigen zin opwekken en bevestigen. De plaatjes zijn vier in getal, en in eenen goeden smaak.





{==277==} {>>pagina-aanduiding<<}

Boekbeschouwing.

De Sadduceën; door Mr. I. da Costa.

Ben ik dan uw' vyant geworden, u de waerheyt seggende? Gal. IV. 16. Indien ik nog menschen behaegde, so en ware ik geen dienstknecht Christi. Gal. I. 10.
Te Leyden, bij L. Herdingh en Zoon. 1824. In gr. 8vo. 72 Bl. f :-80.
Eene doode vlieg doet de zalf des apothekers stinkenen opwellen. Deze woorden van salomo mogen ter verschooning bij den lezer strekken, dat wij dit voortbrengsel, het zij van onkunde, het zij van onopregtheid, of beide, met eene zoo spoedige en uitvoerige aankondiging verwaardigen. De doode vlieg, hoe verachtelijk ook, moet geweerd, of de kostelijke zalf van eenen redelijken, vredelievenden godsdienst, op welken onze tijd, in dit ons gezegend vaderland, en de Protestantsche kerk zich te regt beroemen, gaat ligt, eer men er aan denkt, tot eene gevaarlijke gisting over. Wij zeggen, de godsdienst, en niet de gemeente, niet de kerk zelve, zoo even genoemd; want dan zouden wij ook den heer da costa in eigen persoon als de doode vlieg moeten aanmerken, die geweerd, teruggesmeten, of tot de Roomschgezinden, of misschien liever Mahomedanen, (volgens de oude spreuk: liever Turksch dan Paapsch!) moest overgebragt worden; doch wij betuigen, hem van harte iets beters te gunnen, - dat hij, namelijk, eenmaal waarachtig Christen worde, en het quo semel est imbuta recens, servabit odorem testa diu, ‘wat er jong in komt, gaat er zoo ligt niet weêr uit,’ zich niet al te zeer in hem bevestige. Wij zullen meer zeggen: het komt ons bijna ongeloofelijk voor, wat een onzer ambtgenooten schijnt te vooronderstellen, (die voor het overige het vergiftig

{==278==} {>>pagina-aanduiding<<}
insekt slechts even met de uiterste toppen der vingeren aanraakt, en zoo ver hij kan van zich werpt) dat de opzettelijke bedoeling van dit werkje zou zijn, den ouden twist, die kerk en staat eenmaal schokte, weêr op te wakkeren, mistrouwen, tweedragt en haat tusschen leeraren en gemeenten te zaaijen, en, daar de vorige breuke bijna geheeld en vergeten is, de Remonstranten tot een onbeduidend hoopje zijnde versmolten, wederom twee partijen te doen opstaan, en den strijd der kerke tot eigen' boezem te bepalen. Neen, liefst des mans eigene woorden hieromtrent volgende, slaan wij het oog op de éénige voorafspraak, in het boekje gevonden, het vers aan capadose, den vermetelen bestrijder der Vaccine, den waren vriend van de erfsmet, die, het pro servandis civibus zijner kunstgenooten omkeerende, schijnt te zeggen: ik ben niet gekomen om te behouden, maar om te verderven. In dat vers zegt de letter ons, dat het hun om de uitbreiding en verdediging der waarheid te doen is; en waarschijnlijk gelooven zij dit ook, althans ten deele: de booze vijand verkeert zich meermalen in een' engel des lichts, en geeft voor, het rijk te bestrijden, dat hij bevestigen en verheffen wil. Maar die booze vijand, wat kenmerkt zijn werk zoo zeer als de hoogmoed, als de zucht, om een uitverkoren vat, en, zoo niet beter en wijzer, althans anders te zijn, dan andere menschen? Diogenes zag denzelven door de gaten van anthistenes' mantel, (schoon hij hem in het donker verblijf zijner eigene ton niet schijnt bespeurd te hebben) en onder gedenkcedels noch lange gebeden, en wat der gehuichelde godsvrucht meer zij, konden de Pharizeërs deze zelfde duivelsche trotschheid verbergen, welke wij ons verbeelden, op al de wapenpraal der middeleeuwsche helden, in dit vers zinnebeeldig te pas gebragt, duidelijk te zien
schitteren. ‘Ziedaar ons, de afstammelingen van het oude Godsvolk, van het koninklijk Juda, wier vaderen licht en zegen naar het westelijk Europa overbragten, en Spanje's of Portugal's troonen beklommen, eindelijk zelve geroepen, om het kwijnend en verbasterd Christendom,

{==279==} {>>pagina-aanduiding<<}
in dit van ouds herbergzaam land voor ons geslacht, te hervormen en te bezielen!’
Grootsch besluit! Maar, hoe wordt hetzelve volvoerd? Niet zoo grootsch en edel, naar het ons voorkomt; niet zoo ridderlijk, ordelijk en loyaal, als het zulken vijanden van alle oproer en volksregering schijnt te voegen. Immers, het is van zijn vorig boekje gezegd, en dit staaft die aanmerking wederom niet minder, dat hij inzonderheid voor oppervlakkige lezers, voor den grooten hoop schrijst, in blaauwboekjes, gelijk onze voorouders deze pamfletten plagten te noemen, schoon da costa, mogelijk wel om zijn ijvervuur (zoo niet nog heeter) af te beelden, er thans de roode kleur aan gegeven heeft. Het is dus een beroep op het volk, eene poging, om de menigte tegen hare blinde leidslieden of wolven in schaapsvachten(!) te doen opstaan, in plaats van geregeld te werk te gaan, en het vooronderstelde kwaad aan te tasten, waar het dan eigenlijk schuilen moet - bij de leeraren, bij de hoogleeraren, bij de onderscheidene vermaarde schrijvers, die in onzen tijd als bijbeltolken of geschiedvorschers der kerke zijn opgetreden. Waarom, bij voorbeeld, heeft de man zijne diepere inzigten, zijnen onbevooroordeelder geest, onpartijdigheid en godvruchtigen ijver niet te pas gebragt, om de Geschiedenis der Nederlandsche Hervormde Kerk van ypey en dermout, in welke de loop der zaken, in het begin der zeventiende eeuw, zoo geheel anders voorgesteld wordt, zoodat de zaak der Remonstranten, het wezenlijk verschil betreffende, onzes achtens, in nog gunstiger licht voorkomt, dan dit bij brandt zelven het geval is, - om die geschiedenis te bestrijden, te weêrleggen, zoo hij kon.... niet met magtspreuken, met opkrabben van oude verwijten, in de hitte der partijschap eenen moeijelijk onderdrukten aanhang naar het hoofd geworpen, maar met de stukken, zoo als deze mannen doen, die zeker meer, dan den dommen
brandt en even dommen wagenaar(!), hebben gelezen? Neen, wij zweren niet bij dit gezag, noch verbeelden ons, daarmede alles gezegd te hebben; de

{==280==} {>>pagina-aanduiding<<}

Bilderdijksche school, die zich zoo hoog boven alle andere zet, en zoo veel helderder en dieper in vele zaken wil schouwen, zal ligt ook hier wel eenen nieuwen dag kunnen verspreiden, aan mozes' staf gelijk, die al de staven der toovenaars, hoe natuurlijk zij het ware wonder ook schenen na te doen, in een oogenblik verslond. Maar dit zeggen wij, dat hij hiertegen zijnen aanval had behooren te rigten, op eene regelmatige wijze te rigten, voet voor voet den grond betwistende aan eenen vijand, des dubbelen Doctors, des leerlings van den onvergelijkelijken bilderdijk, zoo het schijnt, niet geheel onwaardig. Nu moge het bescheidenheid heeten, dat hij deze mannen zelfs niet noemt, het heeft toch volkomen den schijn, alsof hij wilde verbergen, dat sedert brandt's of wagenaar's leeftijd eenig nieuw onderzoek en beproeving der oorspronkelijke bescheiden heeft plaats gehad. Want dat da costa zelf het genoemde werk niet zou gelezen en herlezen hebben, - dit moge al niet uit zijne kennis zijn op te maken, dat erasmus als de eerste en grootste der hervormers eenmaal is voorgedragen, de Christelijke liefde verbiedt ons, het te betwijfelen. Nu dan, zulk eene handelwijze, zulk een verzwijgen van het voornaamste, en voorbijgaan van de hoofden, de wachters, de wettige voorlichters des volks, om als een dief ter schaapskooije in te dringen, schijnt ons toe niet veel beter te zijn, dan het geschreeuw van onvoorzigtigen en baatzoekers in het laatst der vorige eeuw, om overal de volken tegen den vorst en elke andere plaatshebbende regering op te ruijen. Er is inderdaad niets gemakkelijker dan dit. Onbeschaamdheid, zeker wild vuur en eenige verstrooide kundigheden zijn genoeg, om de ongeoefende menigte op de been te brengen en tot allerlei uitersten te doen voorthollen. Maar zou dit de lauwer zijn, da costa! naar welken gij staat? dit de
martelkroon, gelijk staande met die van zoo velen in het ongelukkig Frankrijk, die zelve in den kuil stortten, door hen voor anderen gegraven?
Maar, bepalen wij ons, een oogenblik, nader bij den

{==281==} {>>pagina-aanduiding<<}
inhoud. Het komt ons voor, dat de schrijver niet onbekend is gebleven met hetgeen tegen zijn eerste boekje is ingebragt. Hij kon echter niet denken om dat alles te weêrleggen: stukken, als b.v. die van van kampen en den schrijver der Zedige Bedenkingen, laten zich niet zoo maar met eene pennestreep ter zijde brengen. En wilde hij (het kunnen al eens voorondersteld zijnde) in diepere beschouwingen treden, dan ging zijn geheele oogmerk, een brandend vuur onder den ligt ontvlambaren hoop te werpen, ligt geheel verloren. Tijd toch, en hetgeen men uitpluizen van eene zaak noemt, zijn schadelijk voor zekere geestdrift, die door leuzen en brommende woorden zonder veel zin het eerst en het duurzaamst is gaande te maken. Om dan het oogmerk der weêrlegging in zoo verre met het vervolgen zijner taak te verbinden, als ook voor zijn volkje noodig scheen, schijnt hij titel en onderwerp zoodanig te hebben gekozen, als wij het hier aantreffen. Men heeft hem van Pharizeïsmus, zijne leer van Papismus, en voorts als schadelijk voor deugd en zeden, beschuldigd. Hij gaat deze denkbeelden niet regtstreeks te keer; maar beweert in de eerste plaats, dat het Sadduceïsmus, onder de Joden van jezus' tijd bestaande, en veel erger, en volstrekt niet min gehaat bij den Heiland was, dan het andere. Voorts geeft hij als kenmerken der leer van sadoc op, 1o. ongeloof en ligtzinnigheid, 2o. list en geveinsdheid, 3o. overhelling tot en zamenspanning met het Pharizeïsmus, wanneer het de beftrijding der waarheid en de vervolging en verdrukking van hare belijders geldt. Waarna hij eindelijk deze zelfde kenmerken poogt aan te wijzen in de hedendaagsche Neologie en de
Arminianen van de zeventiende eeuw.
Wat het eerste betreft, wij bespeuren hier juist die verdraaijing van den Bijbel naar eigen vóóropgevat denkbeeld en bijzonder stelselbelang, welke de schrijver aan anderen verwijt. Immers, vreemd zal het duizenden duizendmaal gedacht hebben, dat jezus zijn wee u! zoo veel meer tegen de schijnvrome Pharizeërs, dan tegen de openbaar goddelooze, althans ongeloovige en ligtzin-
{==282==} {>>pagina-aanduiding<<}
nige Sadduceërs heeft uitgeroepen. Maar de waarheid spreekt onwederleggelijk, wat er ook da costa van zegge. Wij laten hem gaarne de plaatsen, waar voor beider zuurdeesem gewaarschuwd, beide adderengebroedsel genoemd worden; maar hij wijze ons ééne aan, bijzonder ook met opzigt tot list en geveinsdheid, van de Sadduceërs, als mattheus XXIII, ten aanzien van de Pharizeërs, met name ook hunnen hoogmoed. Het gansche hoofdstuk niet willende overschrijven, laten wij echter eenige woorden volgen. Vers 13. Wee u, gij Schriftgeleerden en Pharizeën, gij geveinsde! Vs. 14. Wee u, gij Pharizeën! Vs. 15. Wee u, gij Pharizeën! Vs. 16. Wee u, gij blinde leidslieden! Vs. 23. Wee u, gij Pharizeën! Vs. 25. Wee u, gij Pharizeën! Vs. 27. Wee u! Vs. 29. Wee u! Vs. 33. Gij slangen, gij adderengebroedsels! Vs. 35. Opdat op u kome al het regtvaardige bloed! Verre zij het van ons, daarom de Sadduceërs te willen verdedigen; maar dat zij meer dan de overleveringen, dat zij alles, behalve
mozes' boeken, zouden verworpen hebben, is een onbewezen gevoelen; en dat zij ook in deze niet opregtelijk geloofd zouden kunnen hebben, is eene blijkbare onwaarheid, de beloftenisse des Ouden Verbonds tot tijdelijken zegen zijnde bepaald, en het leven en de onsterfelijkheid eerst door jezus aan het licht gebragt (van Gods wege, in algemeenen, helderen dag gesteld), en de uitdrukking, dat zij in geen' geest geloofden, (al moest die ook uit het bijgevoegde engel niet verklaard worden) niets afdoende tegen hen, die de aangevoerde uitspraak van Apostel joannes noch kenden, noch eerbiedigden. Of weet da costa niet, dat, in weerwil van dit en jezus' eigen woord, door Kerkvaders en latere Christenleeraars het bestaan van eenigen, eigenlijk gezegden en volstrekten geest betwijfeld en bestreden is?
Dat voorts de Sadduceërs, die meestal tot de aanzienlijken, tot de staatslieden behoorden, slimmer waren, en met meer bedachtzaamheids te werk gingen, dan het gros der andere partij, is wel mogelijk; schoon ook zij zich

{==283==} {>>pagina-aanduiding<<}
wel eens vergaten, en door een' wijzen gamaliël te regt gezet moesten worden. Deze toch wordt een Pharizeër genoemd, en in zoo verre blijkt ook, dat onder dezen aanhang betere menschen waren, schoon wij daarom aan geen tweederlei Pharizeïsmus, een echt en een verbasterd, behoeven te denken; beduidende paulus' uitdrukking (ad captandam benevolentiam inzonderheid gebezigd) eigenlijk slechts de gestrengste, laat het zijn ingetogenste, bescheidenste naar het uitwendige. Dan, hier mag inderdaad wel eenig punt van vergelijking met de Arminianen zijn, die zeker insgelijks, over het algemeen, de aanzienlijksten, de geleerdsten, de schrandersten waren, en, als kleinst in aantal en magt, dikwijls gedrongen werden tot eene voorzigtigheid (en onverschilligheid omtrent uitdrukkingen, die niemand regt verstond), welke hier dan list en geveinsdheid zal moeten heeten. Ja, ook omtrent de Neologen is het maar al te zeer te vreezen, dat een ijver zonder verstand, (die daarom, ook in zichzelven, nog bij lange na geen ijver Gods is) bij de meer regtzinnigen, dikwijls het uitgebreidste kwaad heeft gedaan. Maar - wij moeten ook dit hier laten volgen, schoon misschien niet geheel op zijne plaats - maar, wanneer wij op de wending letten, die ons het derde punt van overeenkomst der Joodsche Sadduceërs met de Neologen en Arminianen (NB. de climax vorderde, dat deze achteraan kwamen, schoon ouder en zeker min afwijkende) moet aanwijzen, dan staat men waarlijk versteld over 's mans weinige zedigheid en eerbied voor het publiek. Het is waar, hij heeft bij de woorden, overhelling tot zamenspanning met het Pharizeïsmus, gevoegd, wanneer het de bestrijding der waarheid
en de vervolging en verdrukking van hare belijders geldt; maar duidelijk blijkt toch de bedoeling, om een zeker verband, tot eenen gemakkelijken overgang van het eene tot het andere, van het Pharizeïsmus tot het Sadduceïsmus, in alle drie genoemde vormen en tijdperken te doen zien; en dit, op welken grond? omdat de on-
{==284==} {>>pagina-aanduiding<<}
deugende priesters en wetgeleerden, die belijdenis van het eerste deden, met de niet veel minder goddelooze oudsten en overheden van de andere partij zamenspanden, om hunnen gemeenen vijand te fnuiken. - o Impudentem audaciam! o Schandelijke draaijerij, om eene kladde op zijnen vijand te werpen, en eene houding van orde en diep geputte waarheid aan het oppervlakkigst gesnap te geven! o Overfraaije vinding, om de baardelooze wijzen, den uitverkoren hoop der Ridders van den Domper, de hoogvliegende kinderen van den onsterfelijken Krekelzanger te verrukken! o Woord, te goed, te rijk voor onze verstompte eeuw; maar waarover zich de schoolsche haarklovers van vroegeren tijd, de mannen b.v., die het woord lakkei van verna wisten af te leiden, waarlijk zouden verheugd hebben!
Doch, het is waar, da costa beschouwt elke soort van Sadduceërs op zichzelve, en zoekt geschiedkundig te bewijzen, dat Neologen en Arminianen ten minste alle die kwade eigenschappen bezitten, welke hij onder den naam van Sadduceïsmus begrijpt. Wij zijn nu tot de eerstgenoemden genaderd, en betuigen, voor ons, den wezenlijksten, den opregtsten afkeer te hebben van hetgene bij ons door Neologie wordt verstaan. Ja, wij erkennen, dat, als Christenleeraar of Christenschrijver te boek te willen staan, zonder aan de Goddelijkheid van het Evangelie en van de gansche orde des heils, zonder aan de wonderen en de profetiën te gelooven, die dezelve gestaafd hebben, onzes achtens, zonder list en bedrog niet kan plaats hebben, en in het algemeen onvermijdelijk op ligtzinnigheid en volslagen ongeloof moet uitloopen. Recensent houdt, zoo goed als da costa, Gods woord voor de éénige bron van godsdienstige kennis onder alle volken, zoo als, trouwens, zelfs socinus deed; waarom ook noch da costa, noch de steller dezes, zich op dat geloof, als een stuk van bijzondere regtzinnigheid, veel behooren te laten voorstaan. Maar eene goede onderscheiding of bepaling, vooropgezonden, neemt veel twist weg. En hieraan ontbreekt het, helaas! te eenemaal in de deelamatie van onzen schrijver, te dezer plaatse aangeheven. Zoo

{==285==} {>>pagina-aanduiding<<}
er de minste eenheid in dit stuk zal opgemerkt worden, dan dient men het te beschouwen als een pleit tegen het gezag der Rede in den Godsdienst, en dus zoo wel tegen den verstandigen uitlegger, en inzonderheid tegen hem, die meent, dat rede en openbaring steeds hand aan hand moeten gaan, als tegen den verheffer der rede boven alles, ja ten koste van alles, wat ooit openbaring heette. De begrippen van hun allen zijn, volgens hem, in den grond hetzelfde, te zamen het gebroedsel van den hoogmoed, slechts onderscheidene gedaanten aannemende en verschillende wegen inslaande, om des te beter in de harten der menschen in te kruipen en zielen te bederven. Eigenlijk komt het ons voor, dat bittere onkunde hier ten grondslag ligt. Trouwens, de gezigtkring van den Grootmeester zelven der Domperorde, ten aanzien van de geschiedenis der godsdienstige denkbeelden, vooral in den nieuweren tijd, mag wel zeer bekrompen zijn: want het is met dit alomvattend Genie ten deele ook al gelegen, als met eene allesbevattende kaart of Mappemonde; vele bijzonderheden moet men er niet op zoeken; of, had ik moeten zeggen, als met tooneelschermen; men moet ze niet al te veel van nabij beschouwen. De heer da costa heeft pas zijne Christelijke begrippen aangenomen; zoodanig, als die dan zijn, zijn ze hem dierbaar, zijn ze hem zoo bij uitsluiting dierbaar, en onfeilbaar in zijn oog, dat hij maar even buiten dezelve niets dan dwaling, opzettelijke verloochening, boosheid en helsche spoken ziet. Het heugt Recensent ook nog zeer klaar, dat hij, na eene, in zijnen geest voorgevallene, aanmerkelijke omwending van denkbeelden, nadat hij, den kinderschoenen ontwassen zijnde, zoo hij althans meende, uit eigene oogen had begonnen te zien, en eene bepaalde keus des geloofs had gedaan, - dat hij toen niet begrijpen kon, hoe eenig verstandig en weldenkend mensch anders kon oordeelen; schoon hij naderhand zelf veel van die
denkbeelden heeft ter zijde gelegd, en zich thans het verschil in de Christelijke kerk zoo tamelijk wel kan begrijpen. Welligt gaat het da costa met den tijd even zoo; en dan

{==286==} {>>pagina-aanduiding<<}
zal het hem misschien ook geene genoegelijke herdenking geven, zoo vreesselijk te hebben uitgevaren tegen de orde der Vrijmetselaren, van welke wij (en waarschijnlijk ook da costa zelf, ten zij hij haar thans verzake en verrade) toch weinig weten, tot welke vele achtingwaardige personen behooren, en uit welke onderscheidene nuttige instellingen zijn voortgekomen; ja, waaromtrent het ons, in allen gevalle, veel wijzer voorkomt voor de Vorsten, zelve Lid en Hoofd van de orde te worden (gelijk onze Prinsen, en frederik in het bijzonder), ten einde de zaak te kennen, en (indien dan zoo iets van dezelve te duchten ware) elke gevaarlijke uitwerking te stuiten, dan door tegenstand ligt schade te doen geboren worden. Maar dan zal hij inzonderheid zich schamen over eene wartaal, die in het bespottelijke loopt, sand en louvel, de moordenaren van kotzebue en den Hertog van berry tegen ravaillac en balthazar gerards, die van hendrik IV en willem I, als vertegenwoordigers der Neologen en Jezuiten, over stellende, om de aanraking van Sadduceïsmus en Pharizeïsmus te bewijzen. Kotzebue en hendrik IV! berry en willem I!!! Ja, waarvoor gij stierft, edele mannen van vroegeren tijd, dat weet de gansche wereld! Zij weet, wie en wat gene verachtelijken tot het schandstuk aanzette! Maar wat louvel dreef, of den ongelukkigen sand, weet welligt zelfs geen mensch!
En nu de Arminianen - zijn die nog erger geweest, dan de Neologen, de Vrijmetselaars, de Koningsmoorders, enz. enz. enz.? Dat wel zoo eigenlijk niet; maar de lieden kennen die beter, en het valt gemakkelijker, daaromtrent bepaalde geschiedkundige aanhalingen te doen, die te belangrijker zijn, omdat - de Drommel moge weten, hoe het komt - trigland en leydekker mooi vergeten zijn, terwijl die domme brandt, met zijnen brutalen stijl, nog altijd gelezen wordt. Wij hebben intusschen geen lust, de schandelijke lasteringen na te gaan, welke den groote mannen van het begin der zeventiende

{==287==} {>>pagina-aanduiding<<}
eeuw hier zoo rijkelijk naar het hoofd worden geworpen (*). Wij hebben reeds gezegd: de zaak is nog onlangs weêr voor de regtbank der geschiedenis betrokken, naar allen schijn door onpartijdige en ten volle bevoegde regters, die ook niet gevonnisd hebben, zonder de bewijsstukken daarbij over te leveren. Da costa wil hier niet van weten. Het moet volstrekt uit trigland en leydekker blijken, waarbij men dan brandt cum suis mede wel eens kan naslaan. Wie echter straks genoemde mannen niet hoort, zal naar ons althans niet luisteren. En dus moeten wij het dan maar aanzien, dat onder anderen zelfs een de
groot (!), zoo wel als, bij eene andere gelegenheid, de groote melanchton en de onvergelijkelijke erasmus, (zwingli zal eindelijk ook wel aan de beurt komen) elk mede eene frissche streep ontvangen! Trouwens, de man bewijst immers met eigenhandige brieven, dat Doctor philippus niet zoo moedig en stout was als luther, (welk vonnis wij voor onze beide landgenooten ook wel willen onderschrijven) en moed is zeker de éénige, allesomvattende deugd, van eenen hervormer vooral, gelijk luther en....

{==288==} {>>pagina-aanduiding<<}

da costa; zachtmoedige wijsheid, daarentegen, liefde en verdraagzaamheid zijn zwakneden en bederfenissen, die het ontaarde menschdom slechts te dieper doen wegzinken!
In het kort, die Arminianen waren niet alleen snoode bedriegers, en, als zij de magt hadden, geweldenaars; maar zij waren ook tevens ongeloovig en Pausgezind. Zij verwierpen, wat het eerste betreft, wel slechts de Predestinatie, met den aankleve van dien (zoo als, indien niet luther, ten minste de Lutersche kerk, zoo wel als de Zwitsersche Hervormde, op gelijke of bijna gelijke wijze, deed); maar een steen, uit den muur gehaald, brengt brokkeling en eindelijk geheele instorting te weeg; dus, één zoo goed als honderd, zij waren ketters, hoogmoedige, eigen gezag voor dat van God in de plaats stellende ketters. Dit zegt da costa, en wie het tegenspreekt, is net één dito Duivelskind. Enfin, de man kan regt hebben, hoe krom het ons inderdaad ook voorkomt. Het is althans zeker, dat de Remonstranten, in hun eigen afzonderlijk kerkgenootschap, daarna, alle menschelijke banden ter zijde werpende, ook omtrent andere leerstukken somtijds niet met de geconstitueerde Hervormde kerk instemden, (gelijk van de vroegste eeuwen af verschil over vele punten had bestaan) en daarvoor openlijk uitkwamen. Wij voor ons kunnen slechts zoo spoedig en zoo gemakkelijk niet inzien, dat da costa's leer (het zij dan al of niet die der Hervormde kerk) alleen de ware is. De schriftplaatsen, op welke hij doelt, kennen wij; maar wij kennen nog eene menigte andere, en het valt ons niet altijd gemakkelijk, die met elkander overeen te brengen, althans niet zonder hetgeen wij gewoon zijn ons gezond verstand en onze rede te noemen, die wij dus wel eenig gezag moeten toekennen, om er uit wijs te worden, en zonder welker voorlichtend gezag wij ook nog niet zouden weten, of niet de Koran, in plaats van den Bijbel, onze leidsman behoorde te wezen. Inzonderheid geraken wij hier te eenemaal in de war, wanneer de zedelijkheid zelve, regt of onregt en bevordering van het eene of andere,
almede geen gangbaar wigt op de

{==289==} {>>pagina-aanduiding<<}
schaal van dit onderzoek is, en wij, over wat boeg wij het ook wenden, altijd maar hebben op te passen, dat wij, door eigenwaan enz., niet in den klaauw des Satans vallen. Ons in alle stilte bij de uitverkorenen te voegen, en dan maar af te wachten, of het bewijs en de vruchten niet van zelve willen komen, ware zeker het gemakkelijkste. Maar, zeg eens: kan daar ook de Drommel somtijds achter schuilen? De Joden waren het uitverkoren volk, niet voor zichzelven alleen, maar tot zaligheid aller volken. Niets, echter, viel paulus moeijelijker, dan hun te beduiden, dat dit in christus ophield, daar alle geloovigen nu Gods kinderen waren. Hunne trotschheid duldde dien afstand niet. En zoo dikwijls Recensent sedert van uitverkorenen hoort, denkt hij altijd weêr aan die trotschheid, aan die zucht der menschen, om - niet gelukkig, maar gelukkiger dan anderen te zijn.
 Zoodat het is zoo geheel vreemd niet, dat een enkele zwakke geest, gedwongen om te gelooven zoo als men hem vóórgeloofde, dan nog maar liever bij den grootsten hoop ging. Wanneer men toch tegen heug en meug aan moest slikken, wat de letter hier of daar scheen mede te brengen, zal er de Transsubstantiatie bij sommigen ligt even gemakkelijk als de Predestinatie doorgegaan zijn, en de Roomsche Paussen waren in allen gevalle de oudste; men kon het zich des noods verbeelden, dat zij bij overlevering nog iets meer wisten, dan wel in den Bijbel staat. Wie intusschen het naast aan de Pausgezinden stond, is eene vraag, die vooreerst niets afdoet, en ten andere uit zeer verschillende standpunten te beschouwen is. Het Papismus, dat men lieden als da costa verwijt, bestaat in het wegnemen van alle vrijheid in denken, het onderwerpen van elks bijzonder geloof aan stalen voorschriften, het beperken der zaligheid tot eene bijzondere gezindte, de overhelling, hiermede natuurlijk verbonden, tot onverdraagzaamheid en vervolgzucht. Bovendien schijnt bilderdijk althans niet zoo afkeerig van de Moederkerk te zijn, met welke hij immers nog onlangs een vergelijk

{==290==} {>>pagina-aanduiding<<}
poogde te treffen. Den Remonstranten, daarentegen, werpt men hunnen eerbied voor de goede werken voor de scheenen, die evenwel gansch niet in bloot kerkgaan en allerlei uitwendigheden bestaan, welke doorgaans bij hunne tegenstanders nog meer in aanzien waren. Of - en dit is eene ongelukkige omstandigheid voor hen - men verwijt hun, over den vrijen wil enz. even zoo te denken als de Jezuiten; schoon, vóór het bestaan van dezen, erasmus reeds die leer verdedigde, en veel vroeger eeuw dezelve, het zij voorstond, het zij bestreed. En eindelijk, voor zoo verre het enkel burgerlijke verdraagzaamheid, omgang met en achting voor brave en geleerde lieden, dankbaarheid voor genotene weldaden enz. betreft, behoeven zij zich zulk een verwijt althans niet te schamen. In het kort, deze geheele retorsie van den heer da costa, die der waarheid zoo veel kosten moest, is inderdaad geen duit waardig.
Laat het hiermede genoeg zijn! Recensent heeft in de Arminianen geene voorouders te verdedigen. En hij heeft eerbied voor den regtzinnigsten zoo wel, als den meer afwijkenden van het gewone gevoelen, zoo hij slechts in zijn hart Christen is en de waarheid in liefde poogt te betrachten. Hij verheugde zich tot hiertoe, bij alle overig verschil, zoo vele overeenkomst bij openbare schrijvers te vinden in het afkeuren der uitvloeisels van de nieuwe Sekte, en hoopt die vreugde wederom te zullen mogen genieten; schoon het misschien niet noodig is, dat er zoo vele stemmen tegen deze dolende Ridders opkomen.




Redevoering en openbaar Verslag van het Nederlandsche Bijbelgenootschap; voorgedragen in de Nieuwe Kerk, te Amsterdam, den 25 Nov. 1823, door P. Chevallier, Predikant bij de Walsche Gemeente, enz. Te Amsterdam, bij P. den Hengst en Zoon. 1824. In gr. 8vo. 87 Bl.

Schoon wij juist niet altijd verslag van deze verslagen en

{==291==} {>>pagina-aanduiding<<}
redevoeringen bij het Bijbelgenootschap hebben gedaan, lust het ons, bij dit boekje eens wederom stil te staan. Wij hopen bekend genoeg te zijn voor warme Bijbelvrienden, die dus ook tegen den ijver en de veelvuldige werkzaamheden, om denzelven te verspreiden, niet kunnen zijn. Zonder over de bronnen of het bestuur en de mate in dezen te willen oordeelen, of die boven alle berisping en menschelijke onvolkomenheid op verre na te willen verheffen, achten wij inderdaad, dat er een goed werk mede geschiedt, en dat deze welligt de veiligste en beste weg van allen is, om het Christendom onder Heidensche en andere vreemde volken uit te breiden, die van zelve het donkere wel zullen laten voor hetgeen het is, om zich aan het meer heldere en zekere vast te houden. Met genoegen zagen wij door de Redenaars zelve voorheen van tijd tot tijd onderwerpen behandelen, die dit belang des Bijbelgenootschaps, op den eenen of den anderen grond, handhaafden en aanprezen. En niet weinig gepast en doelmatig kwam ons ook wederom dat van den Eerw. chevallier, bij de opgave en voorafgaande geleidelijke ontwikkeling, voor, des menschen afhankelijkheid namelijk, geheele afhankelijkheid van God. Immers, volgens reeds genoemde inleiding, en overeenkomstig met de gelegenheid, kon men niet anders verwachten, dan dat hier bijzonder gedoeld werd op onze godsdienstige kennis, als kunnende van nergens elders veilig worden afgeleid, dan uit de openbaringe Gods, in den Bijbel bevat. Het overige, onze geheele afhankelijkheid, in eenen collectiven zin, ware zeer stichtelijk voor eene gewone leerrede, maar hier, naar het ons voorkomt, min belangrijk. Over het laatste bestaat toch eigenlijk geen twist of verschil, onder Christenen althans. Het moge nuttig zijn, den mensch daaraan dikwijls te herinneren, ten einde hem ootmoed en ware godsvrucht te leeren, zoekende haren troost en hulpe daar, waar zij te
vinden is; hem zulks te leeren, hem daaromtrent voor dwaling en wanbegrip te behoeden, kan ons naauwelijks noodig toeschijnen. Wil men God en den mensch - den Schepper en het schep-
{==292==} {>>pagina-aanduiding<<}
sel - Hem, die alles in allen is, en dengenen, die in Hem leeft, zich beweegt en is - tegen elkander stellen, dan zegt inderdaad elk beeld te weinig, ook het stofje aan de weegschaal of de droppel aan den emmer - wij zijn als niets; maar dat de diepste vernedering van den mensch, van hem, dien God schiep haar Zijnen beelde en met eere en heerlijkheid bekroonde, hem roepende om eeuwig bij Hem te wonen, enz. daarom het kenmerk van waren godsdienst zou zijn, bekennen wij niet door te zien, veelmin, hoe de verdediging dezer stelling kan strekken, om den ijver tot behoud van onsterfelijke zielen, dat is menschen, daardoor aan te vuren.
Het is zoo, elk heeft zijne wijze van zien, en het reeds genoemde woord van vader albertoma ligt een zeker gezag bij velen verkregen. Wij zouden dus over den geheelen inhoud en toon van dit boekje ook geen woord gesproken hebben; maar de tijd roept ons, om oplettend te zijn, en, waar het maar pas geeft, te waarschuwen tegen eenen geest, dien wij als uit den boozen beschouwen. Van het goede, dat onze woelige, maar ook werkzame, vaak losbandige, maar dikwijls ook enkel vrije dagen hebben opgeleverd, had de bedaarde, Nederlandsche landaard, naar men meende, veel heilzame vrucht getrokken. De oude taal- en vooral uitlegkunde, de leerstellige godgeleerdheid, en inzonderheid predikkunde, bloeiden, volgens de bevoegdste regters, meer dan ooit, en stichting en vrede kenmerkten de geschriften, uit elke gezindheid voortgekomen, en bijna zonder onderscheid gebezigd - toen menschenhaat en onlijdelijke trotschheid, deze natuurlijke vijanden van het ware Christendom, op ééns goedvonden het tegendeel te beweren, en, door uitgezondene apostelen, den vroegeren tijd, in alle opzigten, boven den onzen te verheffen. Is het wonder, dat men beeft voor zulke ondankbaarheid en poging om te vernielen, wat onder Gods hulpe met zoò veel vlijt werd opgeregt - dat men beeft voor de besmetting, door het nieuwe, het schijnbaar gemoedelijke van dit ondernemen, gesterkt door een schitterend voorbeeld, onbegrijpelijke

{==293==} {>>pagina-aanduiding<<}
stoutheid, ja vermetelheid en brandenden ijver van nieuwelingen in de gansche zaak - dat men beeft, als mannen, gelijk chevallier, uit welken hoofde dan ook, zwak genoeg schijnen te zijn, om dezen lieden in het gevlei te komen, en, hoewel met zekere omzigtigheid, hetzelfde te drijven?
Neen, er bestaat in Holland, waar men doorgaans den Bijbel hoog vereert, geen verschil over 's menschen afhankelijkheid van den Oneindigen. Het verband van dezelve met onze verantwoordelijkheid moge door dezen iets anders dan door genen worden ingezien, hieromtrent, zoo wel als omtrent alle de verborgenheden des Ondoorgrondelijken, heerscht meer bescheidenheid en ootmoedig zwijgen dan ooit; en juist dit is het, wat wij tegen elken laudator temporis acti zoo vurig in bescherming nemen. Dat er gebreken in het tegenwoordige, als in het verledene, bestaan, is zeker; en men sla de handen ineen, om die te herstellen; maar ..... in één woord, moge de Bijbel ons allen vereenigen, verlichten, en vervullen met den H. Geest! mogen alle volken daarin deelen, en het Genootschap hiertoe meer en meer gezegend worden! Met deze hoop streelen wij ons aanvankelijk, bij de gunstige berigten en uitzigten, welke ons wederom dit verslag geeft.

Formulier (voor den Gezondheidsdienst der Nederlandsche Landmagt) door den Inspecteur-generaal van den Geneeskundigen Dienst des Rijks. (Doctor Harbaur.) enz. In 's Gravenhage, ter algemeene Landsdrukkerij. 1824. In gr. 8vo. 210 Bl. f 1-: (*)

Wij zouden niet gesproken hebben van dit Formulier,

{==294==} {>>pagina-aanduiding<<}
indien de Officieren van Gezondheid der Nederlandsche Landmagt niet gehouden waren zich daarnaar te gedragen. Immers er zijn boeken, die zichzelve recenseren, en waaromtrent men daarom, zonder bijkomende drangredenen, die moeite sparen kan; en het onderhavige behoort tot dit getal. Wij verklaren alzoo, dat de Autheur de aanmerkingen, welke wij op hetzelve zullen te berde brengen, alleen te danken heeft aan het belang, dat wij stellen in het lot van den Soldaat.
Dit Formulier werd reeds vóór ongeveer drie jaren beloofd. Het heeft den Schrijver gevelgelijk aan den noodigen tijd geenszins ontbroken tot het doen van wetenschappelijke nasporingen, en het zamenstellen van een stuk, boven gegronde berisping verheven. Deze taak was inderdaad gemakkelijk te volbrengen, met behulp der vele bestaande Formulieren, en inzonderheid met behulp van eenen Eersten Officier van Gezondheid en een paar Secretarissen. De minste onzer Hollandsche Geneesheeren zou zich met roem van dezelve hebben gekweten.
Even als de Opstellers van het Formulier voor de Fransche Militaire Hospitalen, van 't welk trommsdorff heeft gezegd: ‘Er kan zum Barometer dienen, um die Stufe zu finden, auf welcher die Cultur der Arzneikunde bey den Franzosen steht,’ (*) begint de Heer har-
{==295==} {>>pagina-aanduiding<<}

baur met den Officieren van Gezondheid eenvoudigheid in hunne voorschriften aan te bevelen; eenvoudigheid, algemeen erkend als aanprijzenswaardig door bijkans alle Schrijvers, die over de Militaire Geneeskunde de pen ten papiere hebben gezet. Doch wij zullen zien, of hij deze eenvoudigheid betracht hebbe, en niet veeleer te werk gegaan zij gelijk de goede Kapucijnen, die preken tegen de onmatigheid, en sterven aan eene bedorven maag.
Na eene voorafspraak, welker voorname inhoud bestaat in vermaningen, gemengd met stuitende bedreigingen, om de Officieren van Gezondheid te nopen, zich met zijne eenvoudigheid te vereenigen, deelt de Schrijver de lijst mede der Geneesmiddelen, welke zich in het algemeen Magazijn bevinden. Deze lijst, welke reeds ten tijde van den vermaarden brugmans bestond, wordt gevolgd van eenen Index van magistrale voorschriften, ten getale van 75. In dezen Index ligt alles overhoop; er heerscht noch orde, noch rangschikking; de inwendige geneesmiddelen zijn onder de uitwendige geplaatst, de zalven tusschen de dranken, enz. enz.; terwijl een verzachtend klisteer en twee smeersels (linim.) hetzelve besluiten.
Wij zouden de welwillendheid onzer Lezeren misbruiken, indien wij alles wilden ophalen, wat vatbaar is voor berisping in dit Formulier. Wij zullen daarom ons vergenoegen met alleenlijk eenige der voorschriften aan te halen, welke wij letterlijk, en alzoo met de fouten, zullen afschrijven, hetgeen voldoende zal zijn, om deskundigen in staat te stellen, over het geheel zelve oordeelen.
No. 3 is een poeder, onder den titel van pulv. contra Rheuma, zamengesteld op de navolgende wijze:
R,. Sulphuris depurati.

Gummi resinae Guajaci.

Pulv. Liquirit. àà gr. X.

f. Pul. dispensent. tales dozes ne.
Wij vragen den Schrijver, die zoo veel eenvoudigheids wil in de Praktijk, en die zelf, bl. 7, zegt, ‘dat er weinig ziekten zijn, die niet alleen door de natuur kunnen genezen’: welk verstandig Militair Geneesheer

{==296==} {>>pagina-aanduiding<<}
zal het in zijne hersens krijgen, geneesmiddelen toe te dienen tegen de verkoudheid (rheuma)? En, in de onderstelling, dat deze gesteldheid tot een' zoo hoogen trap geklommen zij, dat zij geneesmiddelen vordert, - hetgeen een staat van ontsteking alleen kan te wege brengen - is het dan deze pulv. contra Rheuma, wier werking exciterend is, die hier geïndiceerd wordt? Neen zeker! maar juist het tegengestelde. Dit voorschrift heeft alzoo eene strekking, om tot grove en noodlottige dwaling te leiden, inzonderheid bij ons, waar zelfs de Officieren van Gezondheid van de derde klasse geroepen zijn tot behandeling van zieken.
No. 6 is een infus. rad. arnic., en bestemd om tot model te dienen ter bereiding van vele andere aftreksels; het luidt als volgt:
R,. Rad. Arnicae unc. sem.

Infund. aquae fervent. q.s.

Ad remanent. unc. XII.

Stet. in digestion. leni, vase clauso per quadrantem hor. part. refrigeretur dein cola exprimendo.
De Schrijver schijnt een groot voorstander van het gebruik van de ol. foeniculi; in bijna al zijne poeders komt dezelve voor: dit is toch inderdaad wel geene eenvoudigheid, en even min économie!
En wat zal men zeggen van de eenvoudigheid van No. 12, dat eene potio emetica ex ipecacuanha is? Ziehier de zamenstelling:
R,. Pulv. rad. ipecacuanh. gr. XV.

Sulphur. Stibii Hydrogenat. gr. II.

Infus. Chamomill. unc. II.

Oxym. Scillitic. unc. I. m.
No. 22 is eene infus. senn. c. mann., aldus zamengesteld:
R,. Folior. Sennae dr. II.

Mann. Calabr. unc. I.

{==297==} {>>pagina-aanduiding<<}


Super tartrat. potassae scrup. I.

Ad colat. unc. VI. adde

Sulphatis Magnesiae dr. II.

Aeth. nitric. alcoholic. dr. Sem. D.
Kan men dit ter goeder trouwe eenvoudig noemen? Waar gelijkt dit voorschrift naar! Eene colatuur van zes oncen zonder water! Twee neutrale zouten (sal. neutra) bijeen, het eene van een scrupel, en het andere van twee drachmen! En aether nitric. in een' purgeerdrank van een Formulier ten dienste van Militaire Hospitalen!!! Kan een Geneesheer zoo diep onkundig zijn?

No. 27. Decoctum Cortic. Cascarill.
R,. Pulv. Gross. Cortic. Cascarill. unc. I.

Coq. in vase clauso c. aquae unc. XII.

Ad remanent unc. VIII. col.
Twaalf oncen water tot acht te reduceren in een gesloten vat!

No. 35. Electuar. contra vermes purgans.
R,. Pulv. Sem. Santonic. unc. sem.

Pulv. rad. valerian. dr. II.

Muriat. Ammoniac.

Pulv. rad. Jalappae àà dr. I et Sem.

Olei foeniculi gutt. IV.

Oxymel Scillitic. q.s.

ut f. Electuar. D.
Welk eene eenvoudigheid! De grootste Polypharmacus van Duitschland zoude er van schrikken. De Heer harbaur mag wel wenschen, dat de moeijelijkheden, welke er bestaan, om boeken uit dit Rijk elders in te voeren, derwijze verdubbelen, dat het zijne nimmer Erfurt bereike, opdat het niet gecensureerd worde door eenen trommsdorff!

{==298==} {>>pagina-aanduiding<<}

No. 56. Mixtura Laxans Oleosa.
R,. Olei lini recent. (nec rancidi) unc. I.

Mucilag. gummi arabici unc. I.

Aquae foeniculi unc. VI.

f. Emulsio, cuî insolvat. et addat.

Sulphat. magnes. unc. sem.

Vin. opii aromat. gutt. XX.

m.S.
Oleum lini! vinum opii aromat. in eene laxeer-mixtuur! Is dat eenvoudigheid? Men kan zeggen: ja, wel eenvoudigheid! maar zeker niet die, welke door vele Militaire Geneesheeren is aanbevolen. Deze mixtuur van zoo imposante benaming zou eenen Kozak walgen; en, indien een Officier van Gezondheid der derde klasse onnoozel genoeg ware, om dezelve aan een' zijner patiënten voor te schrijven, verdiende hij eene gestrenge berisping.
Op de reeks der voorschriften laat de Schrijver eenige opmerkingen volgen, de Geneeskunde betreffende. Naar deze te oordeelen, zou men zeggen, dat hij een vreemdeling was in het vak. In dit gedeelte, gelijk in het voorgaande, ontdekt men naauwelijks eenig spoor van geneeskundige kennis. De Autheur heeft op eene slaafsche wijze gebruik gemaakt van de schriften van phaff, consbruch, hufeland enz., zonder dat hij eenige keus heeft weten te doen. Wij willen, ten einde het geduld onzer Lezeren niet te veel te vergen, ons daarbij dan ook niet lang ophouden, overtuigd, daarenboven, dat de Officieren van Gezondheid even zoo zullen doen, en dat zij aan de geneeskundige werken van horn, alibert, swediaur en anderen de voorkeur zullen geven. Dan, om onze verzekering te regtvaardigen, willen wij evenwel eenige plaatsen, bij den greep genomen, letterlijk afschrijven.
Bl. 42 zegt de Schrijver: ‘Als ontlast-middel, wordt de radix jalappae gepasterwijze verbonden, vooral met murias protoxijdi hydrargyr.; voorts met middenzou-
{==299==} {>>pagina-aanduiding<<}
ten, als sulphas potass. cremor, tartar., elaeosachar. - foenicul. - menth.’ - Wederom: welk eene opmerkenswaardige eenvoudigheid!
Bl. 45 zegt hij: ‘Als braakmiddel verbindt men de rad. ipecacuanha met de middelen van het spiesglas; cremor tartar. pulvis rhei, oxymel scillitic.’ - Ziedaar wel complicatie, in stede van eenvoudigheid!
Bl. 53 heet het: ‘In koortsen, kan men het pulv. rad. valerian. gepasterwijze geven met rad. arnic. angelic. serpentaria, calamus aromatic., cortex chin. moschus en castoreum, camphor.’ - In welke koortsen? Bij het voorschrijven van deze verhittende middelen had men de gevallen wel zorgvuldig mogen aanwijzen, waarin derzelver gebruik is aangewezen.
Bl. 54 zegt hij: ‘In de vallende ziekte is de zamenvoeging van de rad. valerian. met folia aurantior. door de ondervinding, als nuttig bewezen.’ - Verscheidene Schrijvers, en wel bijzonder quarin, prijzen de rad. valerian. aan tegen de vallende ziekte van zenuwachtigen aard, of uit wormen ontstaande; en locher schermt veel met de fol. aurantior. Ongelukkig heeft de ondervinding op dit algemeen bekende geneesmiddel, door den Schrijver aangehaald, den stempel harer goedkeuring niet gedrukt. Doch, wat hiervan zij, de Schrijver had hier voor 't minst de soort van vallende ziekte behooren te onderscheiden, naardien zijn arcanum in het geheel niet zoude vlijen in de vallende ziekte, uit bloedrijkheid voortspruitende, of in die, met een organisch gebrek in verband staande.
Bl. 136 staat: ‘Om met de kwikmiddelen zamen gegeven te worden, komen in aanmerking de sulph. aurat. antimon. vooral bij chronische huidziekten; de tartar. emetic. en camphor in ontstekingskoortsen, vooral bij drooge huid.’ - Risum teneatis amici! De tart. emet. en camphor. in ontstekingskoortsen, vooral bij drooge huid!... dit heeft geene verklaring noodig; men behoeft zelfs geen Geneeskundige te zijn, om zulk eene ongerijmdheid te bevatten.

{==300==} {>>pagina-aanduiding<<}

Bl. 168 vindt men ‘het extract. taraxac. bij ziekten der lever en poortader, enz. De gifte is van 10 greinen tot 2 drachmen.’! - Zou men niet zeggen, dat er even veel omzigtigheids vereischt werd in de toediening van het extract. tarax., een zoo zacht geneesmiddel, als in die van de acetas morphin.?
Bl. 192 erkent de Schrijver slechts vier temperamenten; hij schijnt of niet te kennen, of te verwerpen de verdeeling der temperamenten door den beroemden hallé, die evenwel tegenwoordig algemeen is aangenomen.
Op de medisch-physiologische leer van broussais is onze Schrijver geweldig gebeten. Hij spreekt niet dan van de Histoire des Phlegmasies van broussais. Waarschijnlijk heeft hij nimmer hooren spreken van de overige werken diens kundigen Franschen Geneesheers. Ziehier hoe hij zich uitdrukt: ‘Hier ontmoet men (in de Histoire des Phlegmasies) de bewijzen van fouten met het toedienen van opwekkende- en versterkende middelen op iedere bladzijde; dan eens volgens den aard der ziekte, dan eens volgens de wijze van toedienen of den tijd, op welken zulks geschiedt.’ Hoe! welk Geneesheer is er, die zich omzigtiger betoont, dan broussais, in het gebruik van exciterende middelen? Zal men den Schrijver van dit Formulier niet voor het hoofd werpen, dat hij de Histoíre des Phlegmasies, waarvan hier de spraak is, alleen bij name kent, welke intusschen het beste werk is van broussais, waarmede hij der Geneeskunde een' waarachtigen dienst heeft bewezen, hetwelk geen zijner verlichte tegenstanders hem betwist.
Op de laatste bladzijde (210) verklaart de Schrijver: ‘Ten slotte zij gezegd, dat ik wel weet, met al het vorenstaande niets nieuws te hebben gezegd,’ enz. Wij zijn het in dit zijn besluit volkomen met hem eens; maar niet minder stellig van gevoelen, dat, wanneer men de eerste plaats bekleedt in den geneeskundigen rang, en bovenal wanneer men anderen wil doorhalen, men zelve blijk van kennis behoort aan den dag te leggen (*).





{==301==} {>>pagina-aanduiding<<}

A.H. van der Boon Mesch, Commentatio in quaestionem a nobiliss. ordine disciplinar. mathematic. et physicarum in Acad. Gandavensi anno 1821 propositam: Veram fermentationis vinosae naturam investigare et indolem fermenti huic fermentationi producendae idonei determinare, nec non e sufficienti experimentorum serie eruere, quaenam sint aëris carbonici in hac fermentatione partes. Gandavi 1823. 4to. pp. 36.

Deze bekroonde prijsverhandeling, over den waren aard der wijngisting enz., welke in de Jaarboeken der Gentsche Hoogeschool gevonden wordt, verdient ten volle eene afzonderlijke vermelding, als het werk van een' jongeling, die reeds bij het intreden van zijne loopbaan de beste verwachtingen van zich koesteren doet, en zich dus reeds vroeg zijnen naam waardig heeft willen betoonen.
Na eene korte, doch gepaste voorrede, waarin de Heer van der boon mesch zijne lezers met de wijze, waarop hij de voorgestelde vraag zal behandelen, bekend maakt, begint hij in het eerste hoofdstuk met den aard der wijngisting te ontvouwen. Eerst handelt de schrijver over de zelfstandigheden en voorwaarden, die tot de voortbrenging van wijn vereischt worden; namelijk suikerstof in water opgelost, eene warmte van ten minste 15o Reaum., en gist. Hoewel de gist met siroop, zonder toelating der dampkringslucht, de

{==302==} {>>pagina-aanduiding<<}
wijngisting ondergaat, is echter, volgens de proeven van gay-lusac, de dampkringslucht noodig, om most tot wijn te maken. De hoeveelheid most brengt veel tot de snelheid der gisting bij, welke spoediger en beter in groote dan in kleine vaten plaats heeft. Vervolgens handelt de schrijver over de verschijnselen der gisting, daarna over den aard der wijnen, waarbij hij bij de grondbeginsels, die in allen gevonden worden, afzonderlijk stilstaat. De wijngeest, welken fabroni meende eerst door distillatie te ontstaan, gelooft hij, met chaptal en gay-lusac, reeds in de wijnen aanwezig te zijn, maar op het naauwst met de overige beginselen vereenigd. Dit eerste hoofdstuk besluit hij met de beschouwing van de theorie der wijngisting. Bij de ontwikkeling van de berekening van gay-lusac maakt de schrijver de gegronde aanmerking, dat hierbij op de gist geen acht is geslagen, en dat de hoeveelheid oxygenium en hydrogenium in de suiker wat ruim is aangenomen. Waar het azotum blijft, hetwelk vóór de gisting in het ferment aanwezig was, is een onbeslist punt, hetwelk in de verklaring der wijngisting vooralsnog eene gaping laat. Op eene beknopte en klare wijze worden de verschillende gissingen hieromtrent voorgedragen en betwijfeld. - Het tweede hoofdstuk handelt over den aard der gist. Hier vindt men eerst een verslag van de proefnemingen van westrumb, terwijl ook eigene proefnemingen door den schrijver zijn in 't werk gesteld. Uit alles blijkt, dat het eigenlijk ferment een beginsel is, dat met gluten veel overeenkomst heeft. 't Komt den Heere van der boon mesch voor, dat dit ook bij de wijngisting het geval is; terwijl hij hier aan het gevoelen van fabroni boven dat van proust,
die aan eene liquide suikerstof, welke, behalve de solide, in de druiven aanwezig zoude zijn, de fermentatie toeschrijft. (De beroemde scheikundige chevreul betwijfelt mede het bestaan van deze liquide suikerstof, als een afzonderlijk grondbeginsel.) Juist komt ons de opmerking voor, dat de scheikundigen te onbepaald over de overeenkomst tusschen de wijnmoer en de gewone gist gesproken hebben. - Het laatste hoofdstuk handelt over het nut van het koolstofzuur in de wijngisting. Dit gedeelte is vooral belangrijk en tevens eenigzins nieuw, de proeven van henry uitgenomen, die hier mede vermeld worden. De schrijver heeft voor dit deel vooral eigene proefnemingen in 't werk gesteld. Het resultaat is, dat het koolstofzuur, ge-
{==303==} {>>pagina-aanduiding<<}
lijk het een uitwerksel der gisting is, zoo ook dezelve helpt en bevordert, en dit, zoo door de beweging, die hetzelve in de deelen van het gistende vocht brengt, als doordien het de gist oplost. Doch men zou het ten onregte met henry voor de éénige oorzaak der gisting houden. Een afkooksel van het mout kan wel, met bijvoeging van koolstofzuur, tot gisting gebragt worden; maar eigene proefnemingen hebben den schrijver geleerd, dat er in zulke decocta gluten vervat is. Om ons verslag niet te zeer te rekken, kunnen wij bij dit zeer goed gestelde hoofdstuk niet langer stilstaan. - Het geheele stuk is der lezinge overwaardig. Met eene gepaste spaarzaamheid zijn de beste bronnen gebruikt, en door geen' ijdelen pronk van opeengestapelde citatiën is deze jeugdige verhandeling ontsierd. Voorts ziet men, dat de schrijver de beoefening der Letteren met die der Geneeskunde paart, zoo wel uit belangrijke aanteekeningen, als uit den over het geheel zoo zuiveren Latijnschen stijl; en met welk een goed gevolg hij ook in deze laatstgenoemde studiën werkzaam is, heeft eene, in het volgende jaar (1823) aan dezelfde Gentsche Hoogeschool
in eenen letterkundigen strijd behaalde, overwinning genoegzaam bewezen.

De Aarde en hare Bewoners, enz. van E.A.W. von Zimmermann. XIde tot XIVde Deel.

(Tweede Verslag.)

De bergen, die zoo Tonquin als Cochin-China en Laos van elkander scheiden, en zich vooral Noord- en Zuidwaarts, doch ook in zijtakken Oost- en Westwaarts uitstrekken, zijn, in vergelijking, slechts geringe voortzettingen van het groote middel- of stamgebergte van Thibet, het hoogste der wereld, gelijk uit de jongste metingen der Engelschen blijkt, vanwaar dan ook de Indische groote stroomen ontspringen. Het is om deze natuurkundige reden, en ook doordien Thibet thans het hoofdland is van den Godsdienst van buddha, die er twee Patriarchen heeft, niet ongepast, dat zimmermann laatstgemelde land bij Achter-Indië voegt, en dus in het twaalfde Deel behandelt, te meer, daar heeren het waarschijnlijk gemaakt heeft, dat de oude Perzen Klein-Thibet, onder den naam van Indië, aan de vroegere Grieken hebben doen ken-
{==304==} {>>pagina-aanduiding<<}
nen. Eene geheel andere Natuur vindt men hier, dan in de voorheen beschrevene landen. Hooge gebergten, afgronden, stortvloeden, watervallen, groote meren, rijk aan Borax, ijs, sneeuw, en dus gebrek aan voortbrengselen uit het plantenrijk, doch daarentegen velerlei elders onbekende, kostbare diersoorten, zoo als het muskusdier, het rund met den zijdeharigen staart (de Bos grunniens), welke staart in Indië zeer veel als vliegenklap en tot staatsie gebruikt wordt, het schaap met uitstekend fijne wol, welks vleesch het éénige is, 't welk de Thibetanen gebruiken, de geiten, welke de stof voor de kostbare Shawls ook onzer schoonen leveren, die in Cachemire bewerkt worden, (onlangs is daarvan, zoo wij meenen, een paar naar Frankrijk overgebragt) en
het vlugge wilde paard, - ziedaar eenige der voornaamste geschenken, die de Natuur aan dezen hoogen aardrug van Middel-Azië geschonken heeft. De mensch zelf verschilt almede hemelsbreed, in voorkomen, gestalte en kracht, van den Indiaan; en toch - het is zonderling - heeft een verslappende Godsdienst ook hier, en wel op eene wijze, die Indostan niet kent, eenen monniksgeest doen geboren worden, welke den mensch niet minder voor krachtbetoon, ontwikkeling der hoogere zielsvermogens en verhevene deugden onvatbaar maakt, dan het Despotismus in Achter-Indië. Eene menigte kloosters, met ongehuwde Geestelijken bevolkt, en, om de onevenredigheid der geslachten te voltooijen, het huwelijk van vele mannen met ééne vrouw, - de eerdienst, aan eenen mensch, als Opvolger van den Godmensch buddha, betoond, wiens ziel bij den dood des ligchaams telkens in een ander kind overgaat, ja zelfs de erkentenis van twee dus op Aarde levende Godmenschen te gelijk, (de Dalai-Lama van Lassa, en de Bogdo-Lama van Tsjoe-Lombo) - ziedaar zoo vele ongerijmdheden, die den Thibetaan tot een der bijgeloovigste, maar tevens, door den heerschenden kloostergeest, tot een der vreedzaamste volken hebben gemaakt. Verder is de overeenkomst der plegtigheden met die der Roomsche kerk een hoogst merkwaardig verschijnsel, waarvan wij de oplossing wel aan eenen toekomstigen wijsgeerigen Geschiedschrijver moeten overlaten. Zelfs hunne scheppingsgeschiedenis, hunne denkbeelden van den Chaos, het verlies der onsterfelijkheid door het gebruik eener vrucht, enz. baren opmerking. Zijn deze leeringen en plegtigheden door de Nestorianen, eene sekte der reeds verbasterde kerk, die in

{==305==} {>>pagina-aanduiding<<}
de Middeleeuwen zeer grooten opgang in Boven-Azië maakte, aldaar ingevoerd? of wel de kerkgebaren alleen? en zijn de overblijfselen van het Mozaïsche scheppingsverhaal een gevolg der Goddelijke openbaring aan het vroegere Menschdom, waarvan men ook in den Godsdienst der Parsis, naar ons inzien, onmiskenbare sporen vindt? Wij weten het niet, maar houden het voor zeker, dat onze oudste oorkonden eenen veel dieperen zin hebben, en sterkeren indruk hebben achtergelaten bij de Aziatische volken, dan de hoogere - of liever lagere - Critici onzer overwijze naburen willen erkennen. Want slechts bespottelijke stelselzucht kan mozes tot eenen leerling der Hindoes of Thibetanen vernederen.
Daalt men van de bergvlakte van Thibet door het lagere, schoon nog altijd met onze Alpen gelijk staande, gebergte van Boetan nederwaarts, zoo komt men eerst aan weinig bekende en bezochte moerassige streken, die zich waarschijnlijk tot aan den mond van den Ganges en Burhampouter Uitstrekken. Alsdan volgen oostwaarts de landen van Tiperah, door tavernier reeds vóór 150 jaren beschreven, of liever aangeduid; het gebied der wreede, maar toch hunne vrouwen eerende Coucys; Assam, rijk aan gomlak; het gebergte der vrije Garrows, en Cassay, reeds aan de Birmans onderworpen. (Dus is de natuurlijke volgorde, van Thibet af gerekend: dezelve is, op eene weinig oordeelkundige wijze, hier door het zuidelijker liggende land der Birmans, en zelfs in het veertiende Deel door Siam en de eilanden afgebroken.) Alsdan volgt het Rijk der magtige Birmans, bestaande uit Arrakan, reeds aan al de verschrikkelijke dweeperij der zelfmoordende Hindoes ter prooije, Ava, Pegu en eenige kleinere Staten, dus het geheele Westen van Achter Indië Ook deze Staat is eerst, in deszelfs tegenwoordige uitgebreidheid, in de achttiende Eeuw door den Avaan alompra gesticht, die zijn Vaderland van de heerschappij van Pegu bevrijdde, en deze voormalige Meesters nu op zijne beurt onder een' ijzeren schepter deed zwichten. Onze Schrijver doet opmerken, dat deze, wel is waar despotieke, Staat verlichte beginselen van Regering, vooral ten aanzien der vreemdelingen en van den handel, volgt, en slechts in zijne oorlogen woest en onverbiddelijk wreed is. Daar thans
alle vijanden verwonnen, met Siam, zoo 't schijnt, de vrede hersteld is, en met Tonquin en Cochin-China geene punten van aanraking zijn, zoo mag men verwachten, dat het van nature sorsche,

{==306==} {>>pagina-aanduiding<<}
doch voor ontwikkeling vatbare Volk der Birmannen, - ijzerhard, doch bruikbaar gelijk zijne onwaardeerbare Tieck-boomen, - meer in beschaving zal vorderen dan deszelfs noordelijke, oostelijke en zuidelijke naburen, met welke het voor 't overige de godsdienstige leer- en instellingen, den dienst van buddha, onder den naam van gaudma (*), en de kloosterzeden, hoewel niet op de buitensporige schaal van Thibet, gemeen heeft. Hunne tempels zijn prachtige gebouwen, vooral in Pegu. Het land, door eene menigte groote rivieren besproeid, zoo als de Kendum, Irawaddy, (aan welke de oude hoofdstad Ava en de nieuwe Ommera-poera gebouwd zijn) de rivieren van Pegu en Arrakan, de Martaban of Thaluru, die hetzelve even als de Nijl besproeijen en met eene uitgebreide zeekust voorzien, heeft alle gemakken voor den handel, die men wenschen kan. Om herhaling te vermijden, en ook uit hoofde van de schrale berigten der Reizigers, worden wijsselijk slechts enkele voortbrengselen opgenoemd, zoo als het reeds gemelde Tieck-hout, de steenolie-bronnen, de edelgesteenten. De menschelijke bewoners hebben in het voorkomen meer van de Chinezen dan van de Indianen, volgens symes, wiens berigten wel de nieuwste en beste zijn.
Nu blijft ons van Achter-Indië nog het zuidelijke deel, of Siam, het schiereiland van Malacca, en de eilanden over, hetwelk zimmermann te zamen in het veertiende Deel heeft behandeld. Siam is een groot dal, aan de golf van dien naam, midden door hetwelk de groote rivier Menam vloeit, en hetwelk zich, volgens de natuurlijke grenzen, niet eens tot de rivier May-Kiang in Cambodia uitstrekt. De Menam maakt in haren loop naar zee verscheidene groote eilanden, en is met ondoordringbare bosschen gezoomd, gelijk het land, hoe vruchtbaar ook, zeer slecht, en bijkans niet dan langs den oever des hoofdstrooms, bevolkt en bebouwd is. De oude waarnemingen van den Abt richard bepalen hier den hoogsten warmtegraad op 78, den laagsten op 22 graden, en dus 10 beneden het vriespunt, hetwelk ons in dit klimaat hoogst onwaarschijnlijk voorkomt, daar er

{==307==} {>>pagina-aanduiding<<}
geene hooge gebergten zijn, welke dien graad van konde zouden kunnen te weeg brengen. Rijk is er de natuur aan de kostbaarste giften: allerlei edele en onedele metalen, edelgesteenten, rijst, in de ongeloofelijkste vruchtbaarheid, de kostbare vrucht Duriou, met eene stekelachtige schors omgeven, maar van den eelsten smaak, hoewel eene zeer onaangename lucht, het welriekende Adelaarshout, tegen goud opgewogen, sandel- en ebbenhout. De bosschen wemelen van olifanten, rhinocerossen, tijgers, civetdieren, apen, den schoonen vogel, het hemelshoen genaamd, papegaaijen, kolibris, den zonderlingen horenvogel met een' grooten bek en een hoornachtig uitwas boven denzelven. Gieren en raven, die het land zuiveren, krokodillen en slangen zijn talrijk. Doch erger, dan krokodillen, en slangen, en tijgers, kwelt de willekeurige Regering het land. De Despoot doet hier volkomen, gelijk montesquieu het in een beeld voorstelt: hij hakt den boom, om de vrucht te genieten. Wat zou niet een vrij volk, gelijk de Amerikanen, van deze heerlijke bosschen kunnen maken! In Siam kan het volk tieren noch vermenigvuldigen; want de eigenlijke slaven, die door den Despoot moeten gevoed worden, zijn gelukkiger dan de zoogenaamde vrije lieden, die eerst zes maanden in het jaar voor den Koning moeten werken, en dan nog alles behalve zeker zijn voor plondering en de schandelijkste afzetting; terwijl de olifanten van Zijne Majesteit, even als de herten of wilde zwijnen tot jagtvermaak van menige Hoogvorstelijke Doorluchtigheid in Duitschland gespaard, den oogst des ongelukkigen landbouwers vrijelijk mogen vertrappen of opeten. Gaat dan naar Siam, gij vrienden der legitieme dwingelandij en van het goddelijk Regt der Vorsten! Ziet dáár een ellendig Volk een plantenleven leiden onder
de ijzeren roede of het moordmes van eenen Despoot, en juicht met het grijnzen der Helle den wettigen Monarch, volgens u het evenbeeld der Godheid, toe, wanneer hij met Hoogvorstelijke handen voor beul speelt, zijn' eigen' zoon vermoordt, zijner vrouwende beenen afhakt, drieduizend menschen in ééns laat slagten, eene vrouw noodzaakt, stukken van haar eigen vleesch te verslinden, en ook een' Minister, die verbeteringen wil invoeren, in stukken doet houwen! (bl. 134-136, 150.) Ja, wel mag de Schrijver zeggen, (bl. 153) ‘dat het lot van elk volk rampzalig is, dat geene staatsregeling kent, en door de willekeur van een'

{==308==} {>>pagina-aanduiding<<}
enkelen gebieder beheerscht wordt’! Dat leert ons het ongelukkige Spanje, het Europesche Siam!
Keeren wij onze oogen van deze jammertooneelen af naar eene kleine Volkplanting van gelukkige menschen (indien zij nog besta) op de Zuidoostkust van Siam, Pontiamas, de stichting van eenen Chinees, die aldaar de Regten der Menschheid wist te doen eerbiedigen, en als een Vader, niet als een legitiem Tiran des Volks, eene Volkplanting van vrije menschen te besturen. Helaas! wij vreezen met zimmermann, dat paivre, die dit tafereel schilderde, zijn penseel niet in alles door de waarheid heeft laten geleiden.
Het lange schiereiland van Malacca brengt onzen Schrijver tot eene schets der talrijke en zeer uitgebreide Maleische Natie, of liever het Maleische menschenras, hetwelk zich ‘van Madagaskar af over de eilanden des Indischen Archipels (Voor-?) en Achter-Indië tot de Sandwichseilanden en het Paascheiland’ (hier verkeerdelijk door een' Germanismus Oostereiland genoemd) ‘en dus 210 lengtegraden verre heeft verspreid.’ Deze menschenstam wordt hier zeer ongunstig geschilderd. Het is waar, dat onze Schrijvers, met welke hij, om zijner vrijheidswille, dikwijls een' bloedigen worstelstrijd voerde, hem zeer slecht voorstellen; maar vergunt ons de onpartijdigheid, die verhalen alle voor echte munt op te nemen? De nieuwere Engelsche Schrijvers althans over de Oostersche zaken geven daarvan een veel gunstiger denkbeeld. Misschien ligt de waarheid in het midden. De Macassaren althans komen hier in een licht voor, als bijna enkel bloeddorstige Wilden. Zij zijn, ja, zeer krijgshaftig, maar tevens ondernemende zeelieden en visschers, die, zoo als ons van eene allerkundigste hand berigt is, gemeenzaam tot op de kusten van Nieuw-Holland varen, om er lekkernijen voor de tafel der Chinezen te vangen. Dat de thermometer te Malacca ook veeltijds hooger staat dan 60 en 70 graden, weten wij door eenen Hollandschen Officier, die jaren in die stad heeft vertoefd. Zeer dikwijls rijst er het weerglas boven de 90 graden. De vraag van gezondheid of ongezondheid zal wel deels van de levenswijs, deels ook van de vatbaarheid der aankomelingen afhangen. Zeer juist is de aanmerking, (bl. 177) dat, gelijk de Godsdienst van buddha, die onthouding
predikt, den Siammees en Tonquinees verzwakt, dus het Mohammedismus de reeds woeste ziel verhardt, verstaalt, en tot de sterkste zelfopoffering in staat

{==309==} {>>pagina-aanduiding<<}
stelt. De stad Malacca, weleer een eigendom der Portugezen, thans der Nederlanderen, wordt daarop beschreven. Verder beschouwen wij met den Schrijver den Mergui-Archipel, vooral het eiland Djunk-Ceylon, het thans Britsche Poulo-Pinang, de Andaman- en Nicobar-eilanden, door twee of drie onderscheidene menschenstammen (de eerste door Negers) bewoond, en waar zich de Engelschen ook reeds genesteld hebben. De Schrijver gelooft aan menschen met staarten, schoon het bewezen zij, dat dit bij de Nicobaren eene zonderlinge vergissing is; wij nemen de vrijheid, evenzeer aan het geheele verschijnsel te twijfelen. (Strauss, waarvan zimmermann gewaagt, heette eigenlijk struys; hij heeft dien naam verhoogduitscht.) Eindelijk beschrijft zimmermann Ceylon, maar, naar 't ons voorkomt, niet met zijne gewone naauwkeurigheid. Hij schildert het reeds vernietigde Rijk der binnenlanden, Candy, als nog bestaande en bloeijende, (de kundige Vertaler had althans deze verandering behooren te vermelden) schrijft driemaalhonderdduizend inwoners aan Colombo toe, hetgeen zekerlijk althans vijfmaal te veel is, spreekt, bij het vermelden des zoogenaamden indruks van adam's voet op de Adamspiek, niet van het eigenlijke volksgeloof, dat het de voet van buddha is, vermeldt wel den kaneelboom, maar noch den olifant, die op Ceylon de hoogste volmaaktheid moet bereiken, noch de beroemde paarlvisscherij bij het eiland Manaar, en wijdt aan het geheele Volk der Cingalezen slechts twee bladzijden. Dit is toch geene evenredigheid
met de 250, die aan Tonquin's bewoners worden besteed!
De Lezer ziet, dat wij, met uitzondering van deze en eenige weinige andere aanmerkingen, enkel de rol van Referenten, niet die van Recensenten hebben behoeven te spelen. Hij zal zich de lezing, ook van deze vier, gelijk van alle de Deelen dezes uitmuntenden werks, niet beklagen. Het volgende zal ons zekerlijk naar Indostan overbrengen.





Bibliotheca Meermanniana, sive Catalogus Librorum impressorum et Codicum Mss., quos maximam parten collegerunt Viri Nobilissimi Gerardus et Joannes Meerman. Tom. IV. Oct. maj. Pp. 378, 210, 217, 221, 182. f 3-:

Ziet daar (volgens bovenstaanden titel) de verkooplijst der,

{==310==} {>>pagina-aanduiding<<}
sedert meer dan eene halve eeuw, zoo in als buiten ons vaderland, vermaarde verzameling, zoo van gedrukte boeken, als van handschriften, welke de edele Heeren gerard en joannes meerman weleer meerendeels verzameld hebben en de laatste heeft nagelaten, en welke, op den 8sten Junij aanstaanden en vier volgende weken, openlijk in 's Hage staan verkocht te worden, door de Boekverkoopers luchtmans, van cleef en scheurleer. De lijst heeft vier afdeelingen, waarvan de eerste bevat alwat men tot de Godgeleerdheid kan rekenen, als uitgaven der H. Schrift, hare Uitleggers, Symbolische boeken, Kerkvaders, Godgeleerdewerken, Kerkelijke Geschiedenis. Voorts Regtsgeleerden en Wetenschappen en Kunsten. De tweede behelst de Letterkunde. De derde de Geschiedenis. De vierde de Handschriften. - Elke afdeeling heeft hare onderdeelen, naar ons oordeel wat al te menigvuldig, waardoor dikwijls van elkander is afgezonderd, wat bijeen behoorde, en het overzigt van den rijkdom, in elk vak, moeijelijk gemaakt is. Anders is de orde zeer geleidelijk, en naar de beste modellen van uitgebreide boekerijen ingerigt. Doch op de rangschikking der boekwerken zelve, in elk vak, zou veel zijn aan te merken. De rijkdom is verbazend; en echter verbeelden wij ons, dat het meerendeels verzameld van den titel niet zoo zeer zegt, dat hier veel is bijgevoegd, wat de Heeren meerman niet verzameld hebben, als dat hier niet alles voorkomt, wat zij verzamelden. Immers wij misten niet weinig, wat mij meenden hier niet te hebben kunnen
ontbreken. Men oordeele ondertusschen, wegens den schat, eenigzins, uit de volgende opgaaf. Het getal der boeknommers bedraagt,

	Folio.	4to.	8vo.	12mo.
1ste Afd.		883.	1319.	1367.	110.
2de -		252.	696.	1131.	126.
3de -		1021.	1312.	1621.	138.
	_____
	Het geheel	2156.	3327.	4119.	374.

Wat de handschriften der vierde afdeeling betreft: men vindter

	Folio.	4to.	8vo.
Oostersche		10.	11.	11.
Grieksche		212.	114.	45.
Latijnsche		207.	155.	66.
Fransche		37.	28.	7.
Ital., Spaansche, Portug.		14.	10.	3.
Neder- en Hoogd.		105.	34.	17.
Chinesche boeken		6.	5.	3.
	_____
	Het geheel	591.	357.	152.


{==311==} {>>pagina-aanduiding<<}

Onder deze handschriften zijn velen van zeldzamen ouderdom, niet slechts van de XI of XIIde eeuw en vroeger, maar zelfs eenigen van de VIII en één van de VIIde eeuw, 360 op parkement geschreven, velen met migniaturen enz.
Onder de gedrukte boeken, zoo in de oude als eenigzins bekende moderne talen, munt vooral de verzameling van Geschiedkundigen, inzonderheid ook de Vaderlandsche Historie, in uitgebreidheid uit, als bevattende niet slechts de geschiedenis der Europesche Volken en Staten, maar ook die der andere werelddeelen, Australië niet uitgenomen. Kortom, de Bibliotheek is universeel, en als zoodanig over het geheel vollediger, dan eenige, waarvan ons geheugt, dat immer in ons vaderland verkooping is gehouden; schoon, in sommige vakken, de Bibliotheken van crevenna, schultens, de röver, te water, wyttenbach enz. het van deze verre wonnen.
Voorts dient nog gezegd te worden, dat achter de derde afdeeling zich eene lijst bevindt eener aanzienlijke verzameling van Kaarten en Platen, de laatsten in meer dan 30 portefeuilles; ook, dat tevens verkocht zullen worden vier Vazen met verheven beeldwerk, verbeeldende de vier getijden des jaars, meesterstukken van willem van mieris; en eindelijk, dat deze Bibliotheek uitmunt door de kostbare banden, waarin tallooze boeken gebonden zijn.





Griekenland in 1821 en 1822, ten aanzien van deszelfs worstelstrijd met Turkije, uit een godsdienstig en staatkundig oogpunt beschouwd. In twaalf Brieven, gewisseld tusschen eenen Griek en zijn' Vriend. Naar het Fransch. Te Amsterdam, bij de Erven H. Gartman. 1823. In gr. 8vo. IV en 123 Bl. f 1-25.

Verhaal der Gebeurtenissen in Griekenland van het begin der onlusten tot op dezen dag, voorzien van ophelderende en plaatsbeschrijvende Noten, betrekkelijk den Peloponnesus en Turkije. Door M.C.D. Raffenel, gedurende deze onlusten aan een der Fransche Consulaten in de havens van de Levant verbonden. Uit het Fransch vertaald. In II Deelen compleet. Te Dordrecht, bij Blussé en van Braam. 1823. In gr. 8vo. Te zamen XLIV, 604 Bl. f 4-80.

Gelijk het oude Griekenland de belangstelling aller Geleer-
{==312==} {>>pagina-aanduiding<<}
den en vrienden der beschaving in alle tijden tot zich getrokken heeft, dus boeit het nieuwere Griekenland, hetwelk zich met zoo veel luister en kracht uit zijnen eeuwenlangen doodslaap verheft, de aandacht van het geheele Europesche publiek onzer dagen. En het wekt die om drie verschillende, maar elk op zichzelve hoogstgewigtige redenen. De vriend der Letteren, wien Grieksche Geschiedenis, Grieksche taal, zeden en gewesten van jongs af gemeenzaam zijn, ziet met een onuitsprekelijk genoegen de hem zoo bekende, zoo geliefkoosde namen van Athene, Korinthe en Argos, van de Thermopylen en Samos herleven; hij kan naauwelijks zijne oogen gelooven, wanneer hij weder eenen odysseus den kampstrijd tegen Barbaren ziet aanbinden; hij voorspelt zich eerlang weder de loutering, de herstelling, den bloei van het onsterfelijke Volk der Hellenen, en hunner zangerige taal; hij wenscht zich geluk, eenen tijd te beleven, waarin het Hellenismus in zijn eigen Vaderland over barbaarschheid van de ergste soort zal zegevieren. De vriend van Vrijheid en Volksgeluk in alle gewesten der aarde, de Wereldburger juicht de edele pogingen toe van een lang vertrapt Volk, dat Eeuwen lang zoo ondragelijk verdrukt was, om zijne boeijen af te schudden, en voorspelt aan het kroost van themistokles en perikles en epaminondas met verrukking eene nieuwe, heerlijke loopbaan. De vriend van het Christendom, eindelijk, beschouwt met innerlijk welbehagen, dat de banier van het kruis zich op nieuw verheft tegen de halve maan der Ottomannen; dat de plaatsen, door de prediking der Apostelen verheerlijkt, niet langer door de woestaards uit de woestijnen
van Azië, erf- en aartsvijanden des Christennaams, zullen worden bezoedeld; dat men den Christen aldaar niet langer, om zijn geloof, als een' hond zal beschouwen en behandelen. Zijne beste wenschen verzellen den Griek in dezen waarachtig heiligen strijd om het dierbaarste, dat de mensch in Hemel en op Aarde bezit; en misschien maalt de gloeijende verbeeldingskracht van dien beschouwer hem reeds weder het Christendom zegevierend in die gemeenten, waar paulus het plantte, apollos het besproeide, johannes in den geest het op den kandelaar zag staan en - verdwijnen, en waar zijn edele leerling polykarpus hetzelve zestig jaren lang bestuurde, tot dat zijn marteldood de zaden van hetzelve nog verder verspreidde.

{==313==} {>>pagina-aanduiding<<}

Onder de vele geschriften, die over deze groote gebeurtenis onzer dagen reeds het licht zagen, munten de twee voor ons liggende uit. Het eerste beschouwt den opstand der Grieken meer uit een godsdienstig gezigtpunt, meestal betoogende; het tweede uit de beide andere oogpunten, meer geschiedkundig. Het eerste is van eenen Griek, het tweede van eenen Franschman, maar die, zoo 't schijnt, een' geruimen tijd, althans te midden der eerste en bloedigste tooneelen, te Smyrna vertoefd heeft, en schrijver was van het dagblad aldaar, le Spectator Oriental. Welke partij zij voorstaan, behoeft men niet te vragen. Wat den eersten betreft, hij behoort tot het herlevende Volk zelve; de tweede was getuige der verschrikkelijkste gruwelen van het Turksche gespuis: zou hij bij mogelijkheid koel of onverschillig hebben kunnen blijven omtrent de slagtoffers? Zijn verhaal, ofschoon hij geenszins ook de wreedheden en onmenschelijkheden verzwijgt, door de Grieken uit wanhoop of weerwraak gepleegd, is dan ook zoodanig, dat wij wel zouden wenschen, dat die weinige ongelukkige verblinden, of die ontaarde Ministers, welke de partij van het Rijk der duisternis en des wangeloofs tegen hunne Europesche en Christelijke broeders, zoo al niet door daden, - dit kunnen of durven zij niet - dan toch door gevoelens trekken, dit verhaal wilden lezen, om te blozen over hunne vooroordeelen, laaghartig eigenbelang, of - onmenschelijkheid.
Doch misschien zal dit oogmerk nog beter bereikt worden door het eerstgenoemde geschrift. Immers, de éénige voorwendsels, die men tegen de Grieken kan bezigen, bestaan daarin, dat zij toch opstandelingen zijn tegen een wettig gezag, door Europa erkend, en dat hun opstand in verband staat met dien in het Zuiden en Zuidwesten van Europa. Deze tegenbedenkingen worden aangedrongen in eene briefwisseling met een' Griek door eenen waarheidzoekenden, maar met de beginselen van het Ultra-Monarchismus bezielden Franschman (zoo 't schijnt). De Griek, die, wat het staatkundige betreft, dezelfde beginselen schijnt te belijden, althans te huldigen, om zijne zaak des te zegevierender te doen uitkomen, verdedigt haar zelfs uit het oogpunt van den zoogenaamden Goddelijken oorsprong der Koninklijke magt. En het verheugt ons, dat dit geschied is. Al denken wij ook daaromtrent anders, al komt bij ons Nederlanders (bij welken de beperking der Vorstenmagt sedert zoo vele Eeuwen de volstrek-
{==314==} {>>pagina-aanduiding<<}
te voorwaarde van Volksgeluk is) geen betoog van de wettigheid eens opstands te pas, die het gevolg van misbruik der magt is, zoo verheugen wij ons toch, dat men dezen zelfs voor de Regtbank der Alleenheersching kan verdedigen. Wij weten, dat eerlijke lieden, ook in ons land, welke tot die partij overhelden, daardoor voor de Grieksche zaak zijn gewonnen. Doch vooral bepaalt de Schrijver zich tot het Christelijke oogpunt, waaruit wij de verheffing der Grieken moeten beschouwen. ‘Alles in deze wereld,’ zegt hij, ‘beschrijst eenen cirkel, waarvan het Christendom alleen is uitgezonderd. Deszelfs loop, welke dikwerf zoo moeijelijk is na te volgen, is in elke Eeuw altijd nieuw, en kenmerkt elk tijdsgewricht in
de Geschiedenis der wereld.’ Hij tracht aan te toonen, dat de toestand van den Griek, onder eene zoo lange slavernij onveranderlijk getrouw aan zijnen Godsdienst, aan zijne volkszeden, aan zijne taal, streng afgescheiden van zijne vervolgers en verdrukkers, en thans eenparig tegen dezelve opgestaan, een geheel éénig verschijnsel in de Geschiedenis is, wanneer men het volk van Israël uitzondert. Dit beginsel vastgehouden zijnde, toetst de Grieksche briefschrijver de vraag van zijnen vriend: kan een Opstand ooit als wettig beschouwd worden? aan hetzelve. Hij erkent drie soorten van tegenkanting aan het gezag: de eerste, wanneer hetzelve eene misdaad voorschrijft, is een pligt; de tweede, wanneer het misbruik van magt ten top gerezen is, kan soms noodzakelijk zijn, doch wordt meestal eene dwaling; de derde, door hersenschimmen en trouwelooze inblazingen van eenige weinigen gevoed, noemt hij eene heiligschennis. Maar de Grieken kunnen in waarheid niet gezegd worden, in eene dezer kathegoriën te vallen: want de Porte is eigenlijk hare gebiedster niet; zij hebben haar nooit erkend; zij moeten jaarlijks hun leven van haar koopen, en hebben haar nimmer den eed van getrouwheid gedaan. De Grieken, welke door de Porte gebruikt worden, welke zich tot hare slaven vrijwillig vernederen, deze moeten haar zekerlijk dienen; maar ook deze alleen, zoo lang zij zich dien dienst getroosten. De Christenvervolgingen werden geduldig door de eerste belijders gedragen; maar deze leefden onder het erkende gezag van hun Vaderland, hetwelk (hoe dwaasselijk ook) den erkenden Godsdienst des Rijks handhaafde; - de Grieken zijn de oude bewoners des lands; de Turken slechts vreemdelingen; hun Godsdienst is eene nieuwigheid,

{==315==} {>>pagina-aanduiding<<}
bij dien der Christenen vergeleken. Daarbij is hunne Regering uit den aard der zake verwoestend, en vooral noodlottig voor de Christenen, welke zij, door het uitzigt op on derscheidende belooning, tot den afval van den vaderlijken Godsdienst aanmoedigt.
Het tweede gedeelte (van den vierden brief af) bevat de weêrlegging van het gevoelen, alsof de Grieksche Opstand in betrekking zou staan met de kort te voren of gelijktijdig voorgevallene Omwentelingen in Spanje, Portugal, Napels en Piemont. Tot dat einde dient eerst eene korte, niet onbelangrijke schets van den burgerlijken en godsdienstigen toestand der Grieken onder hunne verdrukkers, sedert de verovering van Konstantinopel tot op onze dagen, waarin het groote gezag der Geestelijkheid op de leeken zeer wordt voorgesproken (volgens de denkwijze der beide vrienden), en waarin men de omkoopbaarheid der hooge kerkdienaars zeer verontschuldigt. Rusland werd de natuurlijke beschermheer der Grieken. De Fransche Omwenteling ging hun voorbij, doch niet zonder eenigen indruk op hen te maken. Ondertusschen handelde alexander met de Porte over zekere bepalingen van het laatste Vredesverdrag, die niet of kwalijk vervuld waren. 's Keizers taai geduld werd door de onhandelbaarheid der Turken op de zwaarste proef gesteld. De Grieken, die uit de aannadering van Rusland tot hun gebied de schoonste hoop hadden opgevat, begonnen ongeduldig te worden. De verkooping van Parga aan ali-Pacha van Janina ontrukte aan de Grieken het éénige punt, waar zij nog vrij konden ademen. Nu brak de Oorlog der Porte met dezen ali-Pacha uit (1820.) ‘De dwingelanden grepen elkander aan: moesten zij den worstelstrijd werkeloos afwachten?’ Ali riep de Christenen tot hulp op, en dus geraakte de menigte in beweging, hopende
dat dit het middel ter langgewenschte verlossing zou wezen; want ali was in Griekenland zeer magtig. Men dacht, dat Rusland nu emdelijk eens het zwaard voor de broederen zou aangorden; het geheime Genootschap der Hetairisten vormde zich, om ter gelegener tijd uit te barsten. In deze omstandigheden deed Prims ypsilanti zijnen bekenden inval (Maart 1821) in Moldavië en Wallachije, dien de Schrijver als voorbarig en onberaden afkeurt, gelijk hij dan ook mislukte. Dezelve stond in bijzondere betrekking tot de Hetaria, en was alleen op de hoop op ondersteuning van Rusland (het allerblijkbaar-
{==316==} {>>pagina-aanduiding<<}
ste belang dier Mogendheid) gevestigd. Doch staatkundige bespiegelingen en dwaze berekeningen overschreeuwden de stem der menschelijkheid en die eener wijze en voordeelige staatkunde: Rusland verzuimde de schoonste gelegenheid, om de Grieken voor altijd aan zich te verbinden, en die gelegenheid zal nimmer terugkomen; de Grieken hebben hun vertrouwen op die Mogendheid verloren. (Onze Schrijver maakt die aanmerking niet.) Ondertusschen had de gezegde opstand toch geheel Griekenland in beweging gebragt. De Turken wilden hetzelve ontwapenen. De Beys van Morea lokten de Bisschoppen naar de hoofdstad Tripolitza, en wierpen hen in den kerker; de Aartsbisschop van Patras, germano, alleen ontsnapte dien valstrik door eene list, en nu greep men algemeen tot de wapenen. Dit was de eenvoudige aanleiding. Geen der leden van de geheime Genootschappen, die men als bewerkers van den opstand in Spanje, Italië en elders beschouwt, heeft in Griekenland fortuin gezocht of gemaakt, en
de Grieken bekomen geenen onderstand uit eenige geheime kas. Het toeval alleen deed hunnen opstand op denzelfden tijd uitbarsten als dien te Turin.
Na dit betoog laat de Schrijver een kort overzigt volgen der gebeurtenissen in Griekenland, gedurende de veldtogten van 1821 en 1822, tot op de inneming van Naupli di Romania, en eenige bedenkingen omtrent de staatkunde der verbondene Europesche Mogendheden ten aanzien der Grieken. Wij hebben daarover reeds meermalen in ons Maandwerk gesproken, en kunnen dus volstaan met de aanmerking, dat ook de Schrijver de instelling van eenen vrijen Griekschen Staat voor de beste en wijsste staatkunde der Hoven verklaart, zelfs voor hunne onderlinge eendragt, en ter smoring van alle revolutionaire beginselen. ‘Nooit heeft zich eene schoonere gelegenheid voor de Christelijke Mogendheden aangeboden, om de zaak van God te dienen, en de menschelijke belangen daarmede te vereenigen. Zij hebben deze gelegenheid verworpen, en men zoude op het denkbeeld kunnen komen, dat de goede trouw en de zielskracht niet in hunne raadsvergaderingen hebben voorgezeten. Maar God handelt, terwijl wij overwegen.’ (Bl. 106.) Onze Schrijver laat vervolgens nog eenige bedenkingen over Engelands gedrag in het bijzonder, en over de beste kerkelijke en staatkundige inrigting voor Griekenland volgen.
Wij stappen hiermede af van dit welgeschrevene en door-
{==317==} {>>pagina-aanduiding<<}
gaans welgedachte geschrift, om tot den tweeden Schrijver, tot raffenel, over te gaan. Deze bepaalt zich alleen tot de Geschiedenis, zonder zelfs de onmiddellijke oorzaken van den opstand behoorlijk te onwikkelen, die men dus uit No. 1 moet aanvullen. Daarentegen is hij meer uitvoerig omtrent de meer middellijke en verwijderde oorzaken, namelijk den toenemenden handel, scheepvaart, rijkdom en wetenschappelijke beschaving der Grieken, welke hun de ketenen hoe langer hoe meer deed gevoelen en ondragelijk worden; terwijl op de nieuwaangelegde scholen de gedachtenis aan de groote Vaderen verlevendigd, en daardoor geestdrift voor de Vrijheid geboren werd. (De onbekende Schrijver van No. 1 heeft misschien met opzet van dit punt gezwegen, om zijnen zwakken vriend niet te ergeren.) Vervolgens loopt het verhaal, vrij breed, eerst over den opstand in Moldavië en Wallachije, dan over dien in Morea, - verhaalt de moorddadige teregtstelling van den Griekschen Patriarch, die de woede der opstandelingen nog meer deed ontvlammen, en de schuld droeg van de vele Turken, die ook ongewapend werden vermoord; den opstand der eilanders, en hunne verrigtingen tegen de Turksche vloot; het eerste Congres, te Argos gehouden; de verwoesting van Patras; den opstand van Samos, en de vernieling van een Turksch Oorlogschip in de Adramytische golf. De Schrijver bepaalt zich echter geenszins tot het eigenlijke Griekenland en den Archipel. In het tweede Deel brengt hij ons naar Klein-Azië over, vertoont ons de kleine, weleer zoo gelukkige, vrijstad der Grieken, Cydonia of Arvali,
in het oude AEolië, (de schepping van eenen braven Griek, met name juan oeconomos, doch te midden der twisten van de oorlogende partijen vernield) en geleidt ons naar Smyrna, het tooneel der ijsselijkste gruwelen, door den Schrijver zelven bijgewoond, - naar Cyprus, waar de vreedzame bevolking door de wreede Syrische Turken werd omgebragt, - weder naar Moldavië, waar wij den ongelukkigen afloop van den veldtogt (door driemaal herhaalde verraderij) betreuren, - naar Konstantinopel, - naar Candia (Creta), - naar Morea, waar wij de inneming van Patras beschouwen; hij vertoont ons het bloedbad te Tripolitza, de onderwerping van Cassandra, en de onderscheidene gevechten in Livadië, of eigenlijk Griekenland, den Oorlog der Perzen tegen de Turken, den dood van ali-Pacha, de inneming van Korinthe, de vestiging van

{==318==} {>>pagina-aanduiding<<}
den Griekschen Raad a'daar, en de kleine nederlagen der Grieken ter zee bij Galaxidi en Zante, den opstand van Scio, en het daarop gevolgde bloedbad, bij de herovering van dat eiland. - Hier, en dus in het begin van 1822, eindigt het geschiedverhaal.
De Schrijver betuigt in de Voorrede ten stelligste, dat hij met de uiterste zorg alle vergroote verhalen, volksvertelsels of anekdoten, voor wier echtheid hij niet kan instaan, uit zijn werk heeft geweerd, en dus van eene menigte veldslagen geen gewag heeft gemaakt, die de Europesche Couranten zoo menigwerf hebben medegedeeld; dat alles de vrucht zijner eigene opmerkingen, of uit half-offsiciéle verhalen geput is. Nogtans gelooven wij, dat hij sommige berigten van ingenomene steden te gereedelijk heeft overgenomen. Althans hij verschilt van den ongenoemden Schrijver van No. 1 in het door hem gegeven uitvoerige verhaal der inneming van het kasteel van Patras. (IIde D. bl. 112 en verv.) Volgens eerstgemelden toch was hetzelve slechts op het punt van zich over te geven, en werd door jussuf-Pacha, wien raffenel het doet hernemen, ontzet. Wij meenen, dat, volgens de echtste berigten van dien tijd, de ongenoemde gelijk heeft. Raffenel is ook te mild, wanneer hij Bagdad reeds aan de Perzen inruimt, na eene door hen behaalde groote overwinning. Deze zegepraal zal wel, volgens latere en waarschijnlijk naauwkeuriger berigten, slechts eene schermutseling geweest zijn; het innemen van Bagdad heeft zich althans geheel niet bevestigd. Anders schijut de Schrijver der waarheid zeer getrouw te zijn, en voor zijne onpartijdigheid getuigen de slechte trekken en gruwelen, die hij zoo wel van de fel getergde Grieken als van de Turken verhaalt, onderanderen den moord van verscheidene weerlooze grijsaards, die te Mecca waren ter bedevaart geweest, en de ijsselijkheden, te Tripolitza gepleegd. Zekere uitvoerigheid (langdradigheid willen wij haar niet noemen) heeft echter deze Geschiedenis een weinig te zeer doen uitdijen. Achter
dezelve zij verscheidene aanteekeningen over Konstantinopel, Sparta, Athene, Smyrna, Tripolitza, Arvali, en eenige echte stukken, tot de onderhandelingen tusschen Rusland en de Porte betrekkelijk, het afgedwongene Manifest van den Griekschen Patriarch, ter afrading van den opstand aan zijne landslieden, en de Grondwet van Griekenland.
De Vertaler heeft zich hiermede niet te vrede gehouden.

{==319==} {>>pagina-aanduiding<<}
In de vooronderstelling zekerlijk, dat zijne Lezers niets weten, heeft hij hen niet verschoond van de vermelding der meest bekende voorwerpen, (b.v. den togt van serxes) die hij ontleend heeft uit - hubner's Lexicon! Groote kunde aan de oude Aardrijkskunde legt hij juist ook niet aan den dag; want een klein plaatsje in de nabuurschap van Salonichi (Galazzita) verwart hij, door de gelijkheid van naam, met Galaxidi, het oude Cirrha aan de zeekust van Phocis! Van fouten, zoo als Kaap Sigeus voor Sigeum, twee tumulus, de geboorte van mahomed in de Kaaba van Mecca, de verheffing van den Sherif dier stad tot een' Sultan, enz. willen wij niet eens spreken. Maar dat men de Kaap de goede Hoop tot een Caput bonte Speï maakt, (bl. 142) kan er toch niet door! Eene bespottelijke afleiding van den Schrijver zou ons bijna doen denken, dat hij in het oude Grieksch geheel onbedreven was. Op bl. 34 van het Iste Deel leidt hij Hetairisten van het woord aether, uit hoofde van de zuiverheid hunner bedoelingen, af! Hij schijnt dus het woord hetairos, vriend, niet te kennen. - In No. 1 hebben wij weinig misslagen van dien aard aangetroffen, maar toch eenen zeer ergen, die geene drukfout zijn kan. Attique, of zelfs Atiqua, voor Attika! Iemand, die over Griekenland iets in 't licht geeft, al is het dan ook louter vertaling, dient toch wel het land te kennen, waarvan Athene de hoofdstad was.
Wij sluiten deze beoordeeling met de vermelding van een paar bijzonderheden, die minder algemeen bekend zijn, uit raffenel. Een Grieksch Dichter, riga, die vrijheidsliederen voor de Grieken had opgesteld, welke niet weinig tot den opstand bijdroegen, liep in het oog bij de Porte. Hij vlugtte dus naar de hoofdstad van Oostenrijk, en werd aldaar, met oogluiking der Oostenrijksche Politie, opgeligt, naar Konstantinopel gevoerd, en vermoord. Men wil zelfs, dat het Oostenrijksche bestuur zich hiertoe zou hebben laten omkoopen!!! (Voorr. bl. XXI.) - Men had, in het begin van den opstand, het plan, om Konstantinopel zelve te overrompelen. Vele Grieken der hoofdstad, van het Genootschap der Heteristen, hadden de posten daartoe verdeeld. De gedaante van Europa ware dan misschien veranderd geworden, zoo niet een verachtelijke aanbrenger zijn Volk verraden en den aanslag ontdekt had, waarop de moorden te Konstantinopel volgden, die de geheele uitroeijing of verspreiding der oude geslachten van het Fanaal ten gevolge hadden. Misschien

{==320==} {>>pagina-aanduiding<<}
moest de redding der Grieken uit deze bedorvene geslachten niet ontspringen! Misschien moesten de krachten des Volks nog in een' langen strijd worden ontwikkeld en veredeld, eer zij waardig waren, de zoete vruchten eener eigene, vrije Regering in vrede te genieten! De Hemel, die hen tot hiertoe, in spijt van het Heilige Verbond, zoo zigtbaar beschermd heeft, doe aan de brave voorstanders van Regt en Onafhankelijkheid dien zegen genieten!





Redevoering over het geen de ondervinding van eene halve Eeuw mij geleerd heeft, dat een Advocaat voornamelijk behoort in acht te nemen, of te vermijden; gehouden door Mr. Joannes van der Linden, J.U.D. en praktizerend Advocaat te Amsteldam, op den 1 Maart 1824, - ter plechtige viering van het vijftig-jarig Jubelfeest van deszelfs bevordering tot Leeraar in de beide Regten, enz. Uit het Latijn vertaald. Te Amsteldam, bij P. den Hengst en Zoon. 1824. In gr. 8vo. 53 Bl. f :-60.

Het is voorwaar een zeldzaam en heugelijk verschijnsel, dat een Advocaat, of eenig ander geleerde van beroep, die doorgaans reeds een derde van een' gewonen leeftijd heeft afgelegd, alvorens dit te aanvaarden, vijftig jaren in dezen kring werkzaam zij - vooral, wanneer hij zich dan nog in staat en opgewekt gevoelt, om het feest dezer verjaring, een waar Jubilé, openlijk te vieren. Wij meenen, dat dit vóór korte jaren heeft plaats gehad met den hoogberoemden wassenbergh te Franeker; en thans ontmoeten wij wederom een geval, dat, in zekeren zin, nog sterker mag genoemd worden. De heer van der linden, zijn gansche leven aan de pleitzaal en aan het schrijven of vertalen van regtsgeleerde en zedekundige werken besteed hebbende, en alzoo met mond en pen immer gebruik hebbende gemaakt van de moedertaal, treedt in zijnen grijzen ouderdom, tot het oogmerk voornoemd, als Latijnsch redenaar op, alzoo sprekende en redenende, dat niemand onvoldaan, wat zeggen wij! niemand niet verrukt en vermaakt, doch tevens gesticht en geleerd, uit de gehoorzaal henenging. Thans die zelfde redevoering, welke wij in het Latijn aanhoorden en daarna lazen, in de Nederduitsche taal, ter aankondiging, in handen

{==321==} {>>pagina-aanduiding<<}
nemende, bevinden wij dezelfde gemakkelijkheid en ongedwongenheid behouden te zijn gebleven, en dat wij niet door het onverwachte van den uitnemenden Latijnschen stijl, benevens het eerbiedwekkende der plegtigheid, zijn verleid geworden, om den ganschen inhoud gepast, rijk van zaken en vol wijze gematigdheid te achten. Het onderwerp, namelijk, hetgeen de ondervinding van eene halve eeuw mij geleerd heeft, dat een Advocaat voornamelijk behoort in acht te nemen of te vermijden, wordt daarin behandeld met opzigt tot het advizeren, het instruéren van het proces, en het eigenlijke pleiten; omtrent welke drie voorname deelen van den pligt en het beroep eens pleitbezorgers hij inzonderheid deze lessen geeft: dat het eerste niet voorbarig en oppervlakkig, of te vleijend voor den vragenden, geschiede; dat, bij het tweede, de regte vorm, en dus ook de naauwkeurige kennis der regtsvormen, niet verwaarloosd worde; dat, ten aanzien van het derde, langwijligheid, gezwollenheid, gemeenheid, nutteloos rekken en vele andere misbruiken worden vermijd; waarna nog een enkel woord over de belooning. Wij stippen dit maar even aan, en verwijzen voorts naar het stuk zelf, dat voorzeker geen liefhebber of beoefenaar van het vak ongelezen mag laten, en waarin ook anderen, behalve wezenlijk nut en leering, dat vermaak zullen kunnen aantreffen, hetwelk en de schoonheid van den inhoud, en de heugelijkheid der aanleiding, en de bewondering van den grijsaard aan de hand geven. Achteraan volgt eene korte en keurige beschrijving van het vriendenmaal en verdere geschenken, met welke de orde der Advocaten hem den eigen dag zoo gepast vereerd heeft. Moge de heer van der linden nog lang den zegen genieten, dien hij zoo dankbaar heeft erkend!
Wij meenen in de vertaling der aangehaalde plaats op bl. 41 eene fout te bespeuren.




Gedichten van E.W. van Dam van Isselt. Te Breda, bij W. van Bergen en Comp. 1823. In 8vo. 115 Bl. f 1-50.

De heer van isselt, zijne voorrede aanvangende met deze woorden: ‘Mij dunkt reeds, dat ik dezen en genen zeggen hoor: Al weder een dichter? dat houdt niet op!’ toont hiermede bekend te zijn met den zoo gewonen uitroep des publieks, bij de gedurig herhaalde verschijning van groo-
{==322==} {>>pagina-aanduiding<<}
tere en kleinere dichtbundels, sedert een kort verloop van jaren in 't licht verschenen. Recensent heeft in dezen uitroep ook wel eens zijn aandeel genomen: bij eenig nadenken, echter, begreep hij, dat hij onbillijk handelde, daar er toch altijd in de gebezigde zegswijze zekere schijn van ontevredenheid ligt opgesloten, welke beleedigend kan worden voor hem, die zijne dichtvruchten, om welke redenen dan ook, het publiek verkiest aan te bieden.
Sedert heeft dan ook Recensent zich verheugd bij de verschijning van een nieuwuitkomend dichtwerk; en ook het onderhavige, van den heer van isselt, was hem geenszins onwelkom, en hij plaatst het gaarne, in zijne boekverzameling, nevens de gedichten van onze andere vaderlandsche zangers. ‘Maar - hoort hij vragen - verdient dan dit werkje deze plaats? Mag het daar, naast de werken van vondel, hooft, van haren, feith, bilderdijk, tollens, loots en andere puikdichters, bewaard worden?’ Recensent wil deze vragen met de wedervraag beantwoorden: ‘Mag de vink, mag het sijsje zijnen zang ook doen hooren in het woud, waar nachtegalen zingen?’ Waarom niet? En is het aan die lieve, kleine zangers vergund, aldaar hunnen wildzang te kweelen; waarom zouden wij dan, in het gebied der kunst, op eene tegenovergestelde wijze handelen? Waar toch zetelt de bevoegde en wettige regtbank, die, in dezen, plaats en rang mag bepalen en toekennen? En al bestond er eene zoodanige dichterlijke vierschaar, dan zou, naar het oordeel van Recensent, aan elk der leden dier verschillende rangen ook tevens de verpligting behooren te worden opgelegd, zorge te dragen, dat elk product zijner Muze volkomen beantwoordde aan den rang, hem eenmaal op hoog gezag toegekend. En waar zou dit heen? Geen dichter van den eersten rang zou dan ooit een versje mogen uitgeven, tot den tweeden behoorende! Geen dichter van den tweeden, tot den derden rang mogen afdalen! En zou dat niet strijdig zijn met de echte gevoelens van vrijheid en liberaliteit? Veel overeenkomstiger met deze gevoelens is het, in dezen niets, althans niet openlijk, te bepalen en vast te stellen, alle vergelijkingen tusschen dichters en dichters daar te laten, en een' iegelijk vrijheid te laten, den genen als lievelingsdichter te kiezen,
wiens smaak en wijze van behandeling met zijne eigene individualiteit het beste overeenkomt, en wiens zangen hem het meest behagen.

{==323==} {>>pagina-aanduiding<<}

Uit dit opgegeven oogpunt kondigt dan ook Recensent de gedichten van den heer van isselt aan, en durft zijnen lezeren verzekeren, dat zij in dezelve eene aangename lectuur zullen vinden. Alle de stukjes, in deze verzameling opgenomen, zullen (en hoe natuurlijk is dit!) elken lezer niet evenzeer behagen; dan, dit ligt meer in de wijze, waarop elk voor zich denkt en gevoelt, dan wel in de gehalte der afzonderlijke deelen.
Bekrompenheid van plaats verbiedt Recensent, van ieder stukje zijn gevoelen te zeggen; des te liever doet hij zulks over het geheel, en aan dat geheel kan hij zijne goedkeuring niet weigeren. Over het algemeen hebben hem de kleinere stukjes beter behaagd, dan het meer uitgebreide stuk, Regt door zee, hetwelk deze verzameling opent. Dit is doorgaans het geval met aankomende dichters. Verre zij het intusschen, dat wij dit grootere gedicht zouden afkeuren: want, waar wij plaatsen vinden als deze:

Verachting zij zijn loon, die zoo verre is verbasterd, 
Dat hij de heldeneeuw van Hollands grootheid lastert; 
Wien 't hart niet hooger slaat bij zoo veel deugd en moed; 
Die 't voorgeslacht berispt, dat telkens goed en bloed, 
Getroost, voor vaderland en vrijheid op dorst zetten! 
Verachting zij zijn loon! Hij moge 't slagzwaard wetten; 
Hij biede aan 't bloedig heer, aan 't heer der halve maan, 
Tot straf van Griekenland, zijn' moed, zijn krachten aan! 
Hij zoek' den dwingland op, die, met zijn slaafsche benden, 
't Wanhopig volk betoomt, dat mort bij zijne ellenden, - 
Dáár is zijn vaderland - op Hollands bodem niet! 

daar zingt gewis ons hart, met den vaderlandschen dichter, mede. Dan, wij vonden, hier en daar, sommige regels, meer voegende in eene redevoering, dan in een dichtstuk, en alzoo minder beantwoordende aan het krachtige, over het algemeen, in een dichtstuk van zulken inhoud passende. Recensent wil hiervan een enkel staaltje opgeven, en houdt zich overtuigd, dat de heer van isselt zelf het gegronde der aanmerking zal gevoelen:

Op uw toegevendheid, o Hoorders! durf ik bouwen! 
 
Als kracht en melodij ontbreken aan mijn toonen, 
Moog' dan mijn onderwerp mij in uw oog verschoonen! 


{==324==} {>>pagina-aanduiding<<}

Even min als vitlust ons tot deze aanmerking aanleiding gaf, bestuurt ons dezelve bij eene opmerking van anderen aard, het stootende van sommige regels betreffende; b.v.

Die rijkdom alleen kende als braafheid en deugd. 

of (waar eene syllabe te veel is):

Wier bloed of wier leven de zege had betaald. 

Op welke gebreken wij inzonderheid de opmerkzaamheid des heeren van isselt willen vestigen bij de vervaardiging van stukjes in eene versmaat, welke, bij gebrek aan welluidendheid, al hare bevalligheid verliest.
Deze en nog andere kleine vlekjes, welke, hier of elders, op klemtoon of woordvoeging kleven, en welker opgave het niet noodig is te vermenigvuldigen, beletten ons echter niet, aan het verlangen van den jeugdigen dichter, in het voorberigt, te voldoen. Wij ontvangen gaarne dezen zijn arbeid, niet alleen met toegevendheid (zoo als hij nederig verzoekt), maar ook met goedkeuring, en durven hem gerustelijk aanmoedigen om voort te gaan op den steilen weg, die tot den zangberg leidt. Is het niet aan allen gegeven, deszelfs top te bereiken, de poging alleen is reeds loffelijk; en dit belge andere, met roem bekroonde, zangers niet: met betrekking tot hen, maken wij de woorden van den dichter, (in de fabel: de Adelaar en de Sperwer) in een' goeden zin, de onze:

- - - - - - Wat kan uw vaart beteugelen? 
Wie volgt u, als ge uw vlugt naar hooger sferen rigt? 
Wat oog zag ooit uwe onbekende paden? 
Wie kan, als gij, o Adelaar! zich baden 
In stroomen van het reinste licht? 
En zoudt gij dan den Sperwer niet vergeven, 
Gedoemd, in lager lucht te leven, 
Wanneer somtijds zijn lastig lied u kwelt? 
Uw klagte wordt ter zij gesteld, 
Voldoening niet gegeven. - 
Bedenk het, nu, en te aller tijd, 
Bedenk het, dat ge een Aadlaar zijt. 

Indien nu een of andere dezer adelaren den bescheiden zanger, waar hij al eens tuimelen mogt, eene hoogere en vastere vlugt wilde leeren kennen, dan (dit vertrouwt Recensent) zou de heer van isselt zich ten hoogste verheugen. Dat zij zoo! Kunst wordt door oefening verkregen; en eene betooning van meesterschap alleen sticht weinig nut. Men behoorde meer de talenten, die ons zijn toevertrouwd, ook ten nutte van anderen aan te leggen, opdat wetenschap en kunst des te meer mogen bloeijen in ons gelukkig en gezegend vaderland!


{==325==} {>>pagina-aanduiding<<}

Boekbeschouwing.

Nieuwe Verhandelingen van het Genootschap tot verdediging van den Christelijken Godsdienst tegen deszelfs hedendaagsche Bestrijders, voor het Jaar 1821. In 's Gravenhage, bij de Erven. J. Thierry en C. Mensing en Zoon. 1822. In gr. 8vo. Te zamen 316 Bl. f 2-:

Rondborstig belijden wij het voor onze Lezers, dit waardig en voor den Bijbelminnaar belangrijk boekdeel toefde te lang op onze tafel. Trouwens ons Maandwerk is niet, gelijk een ander vaderlandsch Tijdschrift, Bijdragen tot de Godgeleerde Wetenschappen, bij uitsluiting aan de Godgeleerdheid toegewijd. Zulks vertraagt dus wel eens ons verslag over geschriften, die tot dat vak meer bijzonder behooren; ook kan onze beoordeeling over dezelve hierom niet op zoo breede leest geschoeid worden, als wel anders de aangelegenheid der onderwerpen mogt vereischen. Dit zij gezegd tot onze verontschuldiging, en om rede te geven, waarom wij, naar ons bestek, ondanks onszelven, verpligt zijn tot eene korte, dan toch hartelijke aanprijzing van dit Deel des Genootschaps bij onze Lezers.
Behalve het Programma, ontmoeten wij hier de Aanspraak, waarmede de Eerw. i. sluiter, op den 6 Sept. 1821, als Voorzitter, de vergadering van het Genootschap opende. Eene aanwijzing en aanbeveling van de regte belangstelling in de gelukkige handhaving van de eer des Christendoms was de inhoud en het welgekozen doel zijner rede. Omtrent de lengte der volzinnen konden wij ons misschien te regt eene aanmerking veroorloven; doch de toon van bescheidenheid en waren ernst, en de geest van Christelijke liefde, in deze Aanspraak heerschende, verbiedt ons daaraan te gedenken. ‘Dàn is,’ volgens sluiter, ‘de Christelijke verdraag-
{==326==} {>>pagina-aanduiding<<}
zaamheid van den regten aard, als die gezindheid des gemoeds voortvloeit uit de algemeene bron eener zuivere menschenliefde, die aan anderen gunt en geeft, wat ze voor zichzelven verlangt; eene gezindheid, volgens welke men het zich als regel en pligt voorgeschreven heeft, het geweten en de overtuiging van ieder mensch, met betrekking tot de waarheid, volkomen vrij te laten, en niemand ter oorzake van zijne godsdienstige begrippen hard te vallen.’ Dus keurt hij de vervolgingen, maar ook de onverschilligheid af, die wel eens, en voorzeker te veel in onzen tijd, zich onder den naam van verdraagzaamheid verbergt. Met dit al wil hij niet ‘voor ware belangneming in de goede zaak van den Godsdienst hebben aangezien, hetwelk daarvan het voorkomen en de houding aanneemt, en op dat getuigenis met grooten ernst aanspraak maakt: wij weten het zeer wel, als hebbende het genoeg geleerd, hoe ook hier de schijn bedriegt, en wat men al voor hoogewaardschatting van het Christendom en hartelijken ijver voor de waarheid wil laten doorgaan, hetwelk voor niets anders verdient gehouden en verklaard te worden, dan voor stijfzinnige gehechtheid aan stelsel en vorm, en voor de gestemde werking van eenen, met de
beginsels van het Evangelie geheel onbestaanbaren, Sektengeest. - Die geest,’ zegt hij verder, ‘hoewel niet zoo verdoofd en uitgebluscht, als wij dit met rede zouden mogen verlangen, kenmerkt nogtans in geenen deele onze Eeuw, gelijk dit, helaas! met al te veel grond, verklaard kan worden van vroegere dagen, waarin het ons daarom geenszins moet berouwen niet geleefd te hebben, zelfs niet in weerwil van het gunstig getuigenis, dat men aan dezelve pleegt te geven, van eene meer a gemeene openbare en naauwgezette Godsdienstigheid, dan waarop onder het tegenwoordige geslacht te roemen valt.’ - Zulk overtuigend spreken en schrijven zal, vertrouwen wij, immer goedkeuring vinden en nut stichten. Ook hebben wij deze plaatsen uit de Aanspraak van den Eerw. sluiter

{==327==} {>>pagina-aanduiding<<}
daarom te liever hier ingelascht, om tot een' tegenhanger te mogen dienen tegen het vermetel schelden en vervloeken, waarmede, in weerwil van waarheid en rede, een gechristende Jood zich hooren laat. Trouwens niemand verontruste zich over de magtspreuken van eenen da costa, die, als een hedendaagsche geestelijke don quichot, tegen den Geest der Eeuwe Ridderlijk in het rond slaat; ja die, geërgerd aan het geloof en zeden, aan de rust en vrede in Kerk en Maatschappij, niet anders dan een vuur van tweedragt van den Hemel dreigt af te bidden over zijne Landgenooten en Medechristenen, alsnog de voorwerpen van zijne Israëlitische verbolgenheid en ouden zuurdeesem (*).
Maar het is tijd om toe te treden tot de belangrijke en naar verdiensten met Goud bekroonde Prijsverhandeling, in dit Deel des Genootschaps voorkomende. Zij is het werk van den Eerw. h.j. royaards, Theol. Doct. en Predikant te Meerkerk, en houdt den roem staande van dezen, in ons Vaderland en in het vak onzer Geleerden, vermaarden Geslachtnaam. Zij draagt den nederigen titel eener Proeve over den geest en het belang van het Boek Daniël. Zij heeft ten doel, eene Bijdrage te leveren tot handhaving van de eere des Bijbels, en beantwoordt beide aan dezen titel en gezegde doel; of beter, zij geeft ons meer, dan, letterlijk gesproken, van eene Proeve gevorderd en verwacht kan worden. Zij werd geschreven, alvorens het vierde Stuk der Bijbeluitgave van van der palm in het licht verscheen; nog-
{==328==} {>>pagina-aanduiding<<}
tans staat deze arbeid van den bejaarden Hoogleeraar der zedige poging des jongeren Schrijvers niet in den weg. Men zal bij den eenen vinden, wat men vruchteloos bij den anderen zoeken zou; want Uitlegger en Verhandelaar ontmoeten wel eens elkander, maar loopen in vele eigenaardig uiteen, vooral over een aloud Profetisch Boek, zoo moeijelijk als dat van Daniël.
In zijne Inleiding doet reeds de Eerw. royaards ons het aanbelang gevoelen der Boeken van Esther en ook van Daniël (door heeren in deszelfs Idéën voorbijgezien) voor de Geschiedenis der Oosterlingen, onder en na den tijd van de Babylonische ballingschap der Joden. In den laatsten intusschen zijn, volgens hem, aangelegene bijdragen en echte bescheiden omtrent de Babylonische, Medische en Perzische Vorsten en de lotgevallen dier Volken. Ja, het Boek van dezen Profeet is almede van de hoogste aangelegenheid voor de Godsdienstleer der Joden; het voldingt de handhaving, door jehovah zelv', van Zijnen naam, vereering en dienst, beide in dien bangen toestand der Israëlitische Natie en in de volgende eeuwen. Aan de echtheid hierom en Goddelijkheid van dit Boek, om zijnen ongemeenen inhoud zoo dikwerf door het Ongeloof aangerand, en door beroemde Mannen onder de Christenen in meer dan éénen zin betwijfeld, hangt zeer veel; en royaards, dus zijnen Lezer op het regte standpunt geplaatst hebbende, vangt, met de meeste duidelijkheid en welaangebragte belezenheid, in het breede zijn dubbel onderzoek aan, eerst over den geest, daarna over het belang van het onderhavig geschrift; ofschoon hij zich geenszins vermeet, in dezen den strijd van vijftien Eeuwen te zullen beslissen. ‘Den inhoud zoo wel als den vorm des Boeks te leeren kennen, uit den geest dier tijden te verklaren, de geschiedenis van het Oosten ten fakkel te gebruiken bij Daniël's geschrift, hetzelve als een Oostersch gewrocht ons voor te stellen; zie daar, (betuigt hij) wat ons meest in Hem zal doen wonen.’ Terwijl
uit deze wenken nopens den aard dezer Proeve tevens valt op

{==329==} {>>pagina-aanduiding<<}
te maken, hoezeer de Schrijver, bij overvloed van stoffe, eigenlijk gezegde uitlegkunde en noodeloozen omslag en vertoon van geleerdheid vermijden moest, ja bezwaarlijk meer zou kunnen doen, dan den geest en het belang van Daniël naar eigen gevoelen aan te toonen, en door inwendige en uitwendige bewijzen te staven.
In een tweetal Afdeelingen dus, die de aangeduide hoofdzaken ten opschrift hebben, splitst zich eigenaardig 's mans arbeid. I. Eerst betoogt hij, dat deze verzameling van gedenkschriften, blijkbaar in geschiedkundige en profetische onderscheiden, uit de tijden is der Babylonische ballingschap, en, zoo men het doel der verzameling, benevens de taal en stijl derzelve, gadeslaat, allen met de meeste rede aan Daniël behooren toegekend te worden; waarna royaards tegen de bedenkingen van anderen dit zijn gevoelen, en vooral het Goddelijk gezag van dit Boek, waardiglijk handhaaft. II. Vervolgens, aan het hoofd der tweede Afdeeling, vinden wij deze verklaring, die toont, hoezeer deze oude stukken, geschreven door eenen Staatsman aan de Hoven van nebucadnezar, belsazar, darius den Mediër, en cyrus, voor Godsdienstleer en Geschiedenis de belangrijkste wenken bevatten: ‘Het leidt ons in de Geschiedenis der Oostersche Rijken, Stamhuizen, Hoven en Vorsten in; het getuigt ons van Oostersche zeden en gewoonten; het verplaatst ons in Babylonië, Medië, of Perzië, en bevat in een kort bestek zoo vele trekken uit het openbaar en huisselijk leven der Oosterlingen. Belangrijk is derhalve deze verzameling, vooral wijl zij overeenstemt met de Geschiedenis, ons door ongewijde Schrijvers nagelaten, en die in zoo verre bevestigt, wijl zij dezelve hier en daar opheldert, en daardoor licht verspreidt over de belangrijkste voorvalvallen der Oostersche Rijken, nog heden ten dage te veel onbekend, wijl deze verzameling ons heldere wenken geeft over den staat der kunsten en wetenschappen onder de Babyloniërs, van hunnen Godsdienst en deszelfs inrigtingen; vooral is zij voor den opmerkza-
{==330==} {>>pagina-aanduiding<<}
men beschouwer van de zedelijke opvoeding des Menschdoms van belang,
daar zij ons (in het leven van Daniël en zijne Vrienden) bijdragen levert tot de Geschiedenis der Godsregering op aarde, en de gewigtigste Profetiën ontsluit.’
Buiten staat, onzen Schrijver in eene of andere Afdeeling, waar hij de aangevoerde zaken toetst en ontwikkelt, op het voetspoor te volgen, maakten wij het ons ten pligt, onze Lezers den inhoud van dit boekdeel duidelijk voor oogen te stellen. Hierdoor toch, hopen wij, zullen vele Bijbelvrienden zich uitgelokt gevoelen, om zelve dit werk van royaards in handen te nemen, en zich met den jongen verdienstelijken Leeraar nader bekend te maken. Ongetwijfeld zal men, dit doende, en de kracht zijner redenen toetsende, wel eens van hem verschillen omtrent den zin en het doel van dezen moeijelijken Profeet, en hier sterkere, daar zwakkere bewijsstukken voor 's mans stellingen aantreffen; dan toch, daarvan houden wij ons bij eigene ervarenis overtuigd, deze met Goud vereerde Prijsverhandeling bij uitnemendheid geschikt vinden, om ons met den geest van het Bijbelboek, waarover zij schrijft, bekend te maken, en deszelfs gewigt en waarde regt te doen gevoelen en opmerken.




M.T. Laurman, Praelectio &c. (D. i. Voorlezing, in den Ring te Hoogezande, over den aard en de waarde der dichterlijke beelden of figuren in de Openbaring van Joannes, enz.) Groningae, apud W. van Boekeren. In 8vo. maj. pp. 29 f :-8-:

Het draagt allezins onze goedkeuring weg, dat deze Voorlezing gesteld is in de Latijnsche taal; zoo ergens, geeft dit pas in eene bijeenkomst van Geestelijken, die zich met letterkundigen arbeid onledig houden, en wien het, buiten zoodanig eene gelegenheid, doorgaans aan geschikte aanleiding ontbreekt, om hunne kennis van het Latijn to onderhouden, en zich daarin verder te oefenen.

{==331==} {>>pagina-aanduiding<<}
De Heer laurman voert in deze taal waardiglijk het woord. Zijn opstel is daarenboven allezins lezenswaardig, en ademt eenen onbekrompen geest. Na over de echtheid van het betwiste boek het zijne gezegd te hebben, wijst hij aan, wat men door poëtische beelden en figuren te verstaan hebbe; voorts (daar het geheel een werk wezen zou van te wijden omvang) bepaalt hij zich tot de dichterlijke teekening van den hemel, de aarde, en de hel, in de Openbaring van Joannes, en wijst dan de eenvoudigheid, de gepastheid en het verhevene dezer beelden aan. De Heer laurman heeft met vrucht de nieuwste Schrijvers over de Openbaring geraadpleegd, en betoont zich in dit klein geschrift een man van oordeel en smaak, die zijne kennis aan de oude Letteren geenszins zal verwaarloozen, en van wien wij meerdere zoodanige proeven hopen.





Leerrede over Joh. XII:44-50, gehouden den 23sten van Slagtmaand 1823, door Herman Muntinghe, bij gelegenheid zijner vijfentwintigjarige bediening van het Hoogleeraarsambt der Godgeleerdheid aan de Universitcit te Groningen. Te Groningen, bij J. Oomkens. 1823. In gr. 32 Bl. f :-30.

Met diepen weemoed nemen wij deze Leerrede in handen, nu de waardige muntinghe, hoezeer dan ook in eenen gezegenden ouderdom, nog veel te vroeg der vaderlandsche Kerke door den dood is ontrukt Maar het betaamt ons niet, te twisten met den Almagtigen, bij het lijk van eenen man, door wien Hij jaren aaneen zoo veel goeds heeft gesticht, en die nog onder ons leeft in zijne uitmuntende geschriften. Zacht ruste zijne asch!
Ook deze Leerrede is eene dierbare nalatenschap; een eenvoudig, hartelijk, verstandig, oordeelkundig, Christelijk woord. Het kont den steller voor, dat Joannes in zijnen tekst een kortbegrip of overzigt geeft van alles,

{==332==} {>>pagina-aanduiding<<}
wat Jezus, volgens zijn voorgaand verhaal, nopens zijne leer en zichzelven gesproken had. Dit gevoelen, waarvan ons de waardige Prediker genoegzaam overtuigd heeft, maakt den tekst bijzonder belangrijk. In een tweede deel wordt, naar den tekst, de hooge belangrijkheid van de leer des Evangelies overwogen. In het eerste stuk wordt Jezus voorgesteld als een heilzaam licht voor het verstand; voorts als een vertroostend, een hartverbeterend, en een vervrolijkend licht. Een tweede stuk betoogt het Goddelijk gezag der Evangelieleer; en een derde, eindelijk, toont den invloed aan van onze gezindheid jegens die leer op ons lot in de eeuwigheid. Met waarde, maar in ootmoed, betuigt het derde deel, dat deze leer steeds de inhoud van 's mans prediking was. ‘Gedurende al dien tijd, ja reeds lang te voren, (zegt de Hoogleeraar) heb ik de leer van het Evangelie tot de voornaamste stof van mijn onderzoek genomen. En dit onderzoek heeft mij hoe langer hoe meer bevestigd in mijne overtuiging aangaande de belangrijkheid en het Goddelijk gezag van deze leer. Vrij, voor zoo ver ik mijzelven ken, van vooroordeelen, heb ik wel getracht, en tracht ik nog dagelijks, met den tijd vooruit te gaan; heb ik wel het een of ander, te voren door mij voor waarheid gehouden, verworpen, en, zoo ik meen op duchtige gronden, aan verscheidene mijner denkbeelden eene andere rigting gegeven; dan, met dat alles, betuig ik voor den Kenner van mijn hart, en voor u, talrijk vergaderde Gemeente! dat mijn geloof aan de hoofdwaarheden van het Evangelie hoe langer hoe meer vastheid en sterkte heeft verkregen.’ - De toespraak aan 's mans kweekelingen is, in ons oog, vooral treffende.
Moge het onze Hoogescholen aan zoo waardige Leeraren van den Godsdienst nimmer ontbreken!





Evangelisch Avondmaalsboekje voor Protestantsche Christenen. Door bernardus verwey. In 's Gravenhage, bij de Wed. J. Allart en Comp. 1823. In kl. 8vo. 236 Bl. f 1-25.

{==333==} {>>pagina-aanduiding<<}


Handleiding tot regte viering van het Heilig Avondmaal, bestaande in Overdenkingen en Gebeden, met aanwijzing van eenige Psalmen en Gezangen bij die gelegenheid, ten gebruike voor mingeoefenden. Door Willem David Grommé, Predikant bij de Hervormde Gemeente te Voorhout. Te Amsterdam, bij J.H. den Ouden. 1823. In kl. 8vo. 230 Bl. f :-90.

Beide deze boekjes hebben hetzelfde Christelijk doel. In onze jeugd vond men zoodanige geschriften in ieder godsdienstig huisgezin, en werden dezelve drok gebruikt; thans is dit eene zeldzaamheid; en mogen daartoe de verouderde stijl en schrijftrant, en de verbeterde smaak in het godsdienstige, wel het meest hebben bijgedragen. Deze oude gewoonte wederom op te wekken, en daar de huisselijke stichting en waardige viering van het Avondmaal te bevorderen, is de nuttige bedoeling van beide de Schrijvers. Ieder van dezelve gaat zijnen eigenen gang. De Eerw. verwey heeft zijn werkje voor lieden van den beschaafderen stand in ieder Protestantsch Kerkgenootschap, en de Eerw. grommé voor mingeoefenden, in het bijzonder bij de Gereformeerden, meer opzettelijk ingerigt.
No. 1. Het Avondmaalsboekje van verwey laat ons niets te wenschen overig; verstandige, gemoedelijke, redelijke godsvrucht vindt hier overal opwekking, leiding en voedsel. Het verdeelt zich in vier Hoofddeelen, ieder wederom in onderscheidene bijzonderheden gesplitst, 1) ter voorbereiding, 2) vóór de toenadering, en 3) na de bijwoning van het H. Avondmaal; terwijl 4) eenige algemeene overdenkingen over die gewigtige plegtigheid volgen. Eene vijfde Afdeeling bevat toepasselijke Gezangen, uit onderscheidene bundels, bij de Protestantsche kerk hier te lande in gebruik; welke Gezangen hier geheel zijn afgedrukt, en zeer doelmatig gekozen. Alles prijst dit voortreffelijk boekje aan. Wij vonden slechts ééne kennelijke drukfout, bl. 113, waar,

{==334==} {>>pagina-aanduiding<<}
reg. 2 en 3, een vergetelijk hoorder, in plaats van geen vergetelijk hoorder, gelezen wordt.
No. 2. Vader grommé wist van het voornemen van den Heer verwey nog niets, toen hij zijn boekje schreef; maar het hier boven gemelde werkje kwam hem eerst ter hand, toen de druk van het zijne reeds aanmerkelijk gevorderd was; dit meldt een Naschrift, terwijl hij zijn Voorberigt dagteekent op zijnen verjaardag, toen hij zijn tachtigste levensjaar intrad. De Grijsaard had intusschen meer bijzonder voor leden van zijn Kerkgenootschap geschreven; en, voor zoo veel wij ons kunnen herinneren, heeft zijn boekje, in den vorm, meer van de zoodanige, als wij in onze jeugd in veler handen zagen. Vooraf gaat eene belijdenis van het geloof, in den geest van het bekende kortbegrip. Dan volgen overdenkingen: 1) over den aard en de natuur van het Avondmaal; 2) waarom of waartoe de Heer Jezus het heeft ingesteld; 3) de verpligting, om aan de noodiging tot hetzelve gehoor te geven; en 4) de noodzakelijkheid der zelfbeproeving. Een tweede stuk bevat overdenkingen over de gesteldheden, waarmede men tot des Heeren tafel komen moet. Een tweede deel geeft onderscheidene onderrigtingen nopens de pligten, welke wij op den dag van het Avondmaal vooral te verrigten hebben; en een derde, eindelijk, handelt over hetgeen wij na het gehouden Avondmaal te betrachten hebben. Alles wordt gesloten met het aanwijzen van toepasselijke Psalmen en Liederen uit het Gezangboek der Hervormden. Het Voorberigt beveelt dit boekje vooral ook aan Militairen en Dienstboden aan. - Het werkje verdient mede aanbeveling en lof; het is eenvoudig, hartelijk, en zaakrijk; en de Grijsaard doet zich hier als een Leeraar kennen, die zijn Genootschap inderdaad tot eer verstrekt. Hij moge nog veel goeds stichten in zijnen hoogen en, zoo wij hopen, gezegenden ouderdom!





{==335==} {>>pagina-aanduiding<<}

Over het uitwendig gebruik van koud water ter matiging der koorts, eene bekroonde Prijsverhandeling van A. Frölich, uitgegeven door C.W. Hufeland, en uit het Hoogduitsch vertaald door C. van Eldik, Med. Dr. Te Gorinchem, bij J. Noorduyn. 1823. In gr. 8vo. 55 Bl. f :-70.

De voor ons liggende prijsverhandeling is haren oorsprong verschuldigd aan eene door den werkzamen hufeland uitgeschrevene vraag over de proefondervindelijke waarde der Curriaansche methode, in het laatst der vorige eeuw bekend gemaakt. In antwoord op dezelve kwamen drie verhandelingen in, van welke aan deze van den Weener Hofmedicus frölich de eerste prijs werd toegekend. Naar aanleiding der vraag, is de verhandeling in drie afdeelingen gesplitst, waarvan de eerste vroegere proefnemingen van geloofwaardige mannen, de tweede die van den schrijver zelven, en de derde eenige gevolgtrekkingen behelst, uit het verhandelde afgeleid. De eerste afdeeling bevat gelukkige proefnemingen van de Geneesheeren hubertus, bödeckser, höger, mylius, horn, von hildenbrand, von hahn, reuss, bron, mortineau, marshall, cochran, simpson, nagle, bonta, gomez, dewar, gregor, brandis, gregory en anderen in heete koortsen, mazelen, scharlakenkoorts, acute rheumatismen, roos, typhus, zenuwkoorts, rotkoorts, gele koorts, pest, en obstructio abdominalis met hoemorrhoïdes. In de tweede afdeeling getuigt de schrijver, niet éénen lijder bij deze methode verloren te hebben. Hij bezigde dezelve in hevige scharlakenkoortsen, in hevige koorts met roos, in manie, melancholie, mazelen, zenuwkoorts, typhus. De derde afdeeling bevat eene aanwijzing van de bepaling der koortshitte door het gebruik van den thermometer, die den graad der temperatuur van het water bepalen

{==336==} {>>pagina-aanduiding<<}
moet; de verschillende wijze van aanwending in verschillende ziekten en onder verschillende omstandigheden; de indicantia en contraïndicantia; benevens aanprijzing van de bij deze methode vereischte koele behandeling der lijders. Eindelijk prijst de schrijver deze methode aan om hare eenvoudigheid, daar zij overal kan aangewend worden en geene andere geneesmiddelen (in de meeste gevallen ten minste) vordert, om hare spoedige werking, om haren onschadelijken invloed op het gestel, waardoor geene zwakte wordt achtergelaten, en omdat zij geene secundaire ziekten te weeg brengt. De hoofdaanwijzingen dezer geneeswijze zijn sterke koortshitte met eene drooge huid en zeer versnelden polsslag, waarom zij voornamelijk in gevaarlijke scharlakenkoortsen, in welke de opgenoemde verschijnselen in zoo hoogen graad worden waargenomen, en de warme en prikkelende behandeling zoo veel nadeel doet, met zulk een' gelukkigen uitslag schijnt bekroond te zijn.
Het oordeel van beroemde mannen heeft over de waarde dezer verhandeling uitspraak gedaan. Zij behoeft dus noch onzen lof, noch onze aanprijzing. Het gebrekkige in dezelve op te sporen en te gispen, zou nutteloos en vermetel kunnen schijnen. Wij wenschen haar in de handen onzer kundige vaderlandsche Geneesheeren, wier echte geest van waarneming, waardoor zij zich ook thans nog zoo zeer onderscheiden, door voorzigtige ervaring voorgelicht, de bijzondere epidemiën, jaargetijden, ziekten, tijdperken, leeftijd, gestellen enz. bepalen zal, waarin eene methode, wier aanwending zoo veel zorg vereischt, zonder vrees en met het meeste nut zal kunnen worden gebezigd. Zonder zulke naauwkeurigheid en naauwgezette oplettendheid toch is de Geneeskunst niets meer dan eene physique expérimentale, waarvan de mensch de speelbal is; met dezelve kunnen de stoutste methodes en gevaarlijkste vergiften, in de hand van den kundigen Arts, werktuigen worden tot herstelling van bijna hopelooze lijders.





{==337==} {>>pagina-aanduiding<<}

Nieuwe Bijdrage tot de bestrijding der Vaccine (,) behelzende de ontwikkeling van sommige voorname punten en derzelver bevestiging door feiten, vervat in de wederlegging van onderscheide (!) Recensien en Tegenschriften. Door Abraham Capadose, Med. Doct. Te Amsterdam, bij C.G. Sulpke. 1824. In gr. 8vo. XXVI, 147 Bl. f 1-80.

Toen leydensis het eerste stukje van capadose over de Vaccine beoordeelde, was het geenszins zijn oogmerk, den Schrijver te overtuigen en tot inkeer te brengen. Zulk eene poging zou ten hoogste dwaas en nutteloos geweest zijn. Immers van tweeën één: of capadose is een huichelaar, en in dat geval kunnen wij hem door geene redeneringen verbeteren, daar hij, tegen beter weten aan, van den weg der waarheid is afgeweken; of hij is een dweeper, en dan houdt hij elk, die hem tegenspreekt, voor een kind der duisternis. Wij bedoelden dus met ons toenmalig geschrijf alleen het Publiek, en trachtten hetzelve op eene duidelijke en afdoende wijze met de gevoelens en leerstellingen van capadose bekend te maken, en het dwaze en gevaarlijke daarvan voor een ieder, ook voor den eenvoudigen en ongeletterden, te ontwikkelen. Thans is er een antwoord van capadose op deze en andere Recensiën in het licht verschenen; en het doel, dat ons bij onze vroegere wederlegging bezielde, geeft ons van zelf den maatstaf in de hand, dien wij nu te volgen hebben. Want, zoo als wij boven zeiden, wij hebben hier niet met den Schrijver, (die in dit stuk zijne onvergeeflijke dwaasheid, zoo mogelijk, nog verder gedreven heeft dan in het vorige) wij hebben alleen met het Publiek te doen. Dit laatste, daarvan houden wij ons overtuigd, is thans volkomen ingelicht; en, zoo er ergens iemand, na al het gezegde, nog eenig gewigt aan capadose's redenen blijft hechten, voor zoo eenen zouden gewis alle onze argumentatiën

{==338==} {>>pagina-aanduiding<<}
even zoo goed als voor capadose zelv' verloren zijn. Wij hadden dus ongetwijfeld gezwegen, indien wij niet oordeelden, ons van deze gelegenheid te moeten bedienen, om den Schrijver ronduit te verklaren, dat geene nieuwe bijdragen of toelichtingen ons na dezen tot eenig antwoord hoegenaamd zullen uitlokken. Voor het overige zullen wij het bij het volgend proefje laten berusten, dat volkomen geschikt is, om den Schrijver in alle zijne verstandelijke waarde te doen kennen, en overtuigend te bewijzen, hoe geschikt hij is, om vooral als Nederduitsch Autheur op te treden:
Bl. 8, 9. ‘Het derde door den Recensent gekozen voorbeeld begint met deze woorden:
“Christen! waakt ende bidt!” hierop zegt de Recensent in parenthesi “1. waak en bid!” foei! dat had bilderdijk u toch beter moeten leeren. Op deeze ezelachtige betweeterij zou ik kunnen andwoorden, dat zoo lang ik het Evangelie lezen kan in de gezegenden (!) Staten-Vertaling, die zoo zichtbaar de teekenen draagt van Gods goedkeuring, ja, niet dan onder het gedurig afsmeken van licht en kracht van boven ondernomen, voortgezet en voltooid werd, ik mij aan deze vertaling hoop te houden en dus voor als nog niet van sints (NB!) ben, (ook dan niet, wanneer ik een enkel persoon aanspreek) het slappe en nieuwmodische waak en bid van den Recensent te gebruiken, in plaats van de krachtige uitdrukking waakt ende bidt, nemende gaarne zulk eene (!) Archaismus voor mijne rekening.’ Enz. enz. nam ohe jam satis est.

Handboek der Aardrijkskunde, ten dienste van alle voorstanders dier wetenschap. Naar het oorspronkelijk plan van J.E. Fabri. Hoogleeraar te Erlangen, enz. IIde Deel. Polen, de Oostenrijksche en Pruissische Monarchijen, en Duitschland. Te Haarlem, bij de Erven F. Bohn. In gr. 8vo. 408 Bl. f 5-25.

Van het eerste deel dezes werks gaven wij in 1808,

{==339==} {>>pagina-aanduiding<<}
en dus nu zestien jaren geleden, verslag; dat deel zag toen, met onderscheidene bijvoegsels en aanmerkingen vermeerderd, en van de noodige kaarten, naar de nieuwste bepalingen, voorzien, het licht. De Heer van wijk, roelandszoon, had aan dat deel zijnen arbeid besteed; het vervolg bleef intusschen tot nu toe achter; natuurlijk, want hoeveel wisseling ondergingen, sinds dien tijd, en landen, en vorsten, en volken! en wie zegt ons zelfs nu nog, dat de staatkundige verdeeling der Europesche staten die vastheid en bestendigheid verkregen heeft, dat niet, zoo al niet wij, dan voor het minst onze kinderen, daarin nog wel aanmerkelijke veranderingen konden beleven? Sinds de uitgave van het eerste deel is het een en ander veranderd in het toen beschrevene, waarvan met een woord in bijvoegselen, achter dit tweede deel geplaatst, aanwijzing geschiedt. De voortzetting van het werk is thans in handen van onzen kundigen landgenoot n.g. van kampen, die de beschrijving thans levert der landen, op den titel gemeld, en in het volgend deel Zwitserland, de Nederlanden, met Luxemburg, Frankrijk, Spanje, Portugal, en, zoo mogelijk, ook Italië, belooft. Ook bij dit deel zijn de noodige kaarten, welke mede afzonderlijk in losse bladen te bekomen zijn; dezelve zijn naauwkeurig en duidelijk, volgens de nieuwste bepalingen, bearbeid. De taak van den Heer van kampen was zwaarder dan die van zijnen voorganger, en hij moest andere en nieuwere bronnen raadplegen. ‘Ik begreep,’ zegt hij, ‘niet slechts de orde van fabri, maar ook dezen Aardrijkskundigen zelven, bij de groote veranderingen, in Europa voorgevallen, geheel te moeten verlaten. Was toch in de landen, die het eerste deel behandelt, de oude orde
van zaken meerendeels behouden, het midden van Europa heeft daarentegen de grootste veranderingen ondergaan. Pruissen is niet meer, wat het in den aanvang der Eeuw, - nog minder, wat het vóór tien jaren was; voor deszelfs verlies van Warschau, Anspach en Baireuth heeft het aan den Rhijn ruime vergoeding erlangd. Polen is, met ver-
{==340==} {>>pagina-aanduiding<<}
lies van Litthauwen en Posen, tot een klein Koningrijk zamengekrompen; maar vóór veertien jaren was het uit de rij der Volken geschrapt, en bestond sedert eenigen tijd onder den zedigen naam van Hertogdom (daarna Groothertogdom) Warschau. Oostenrijk heeft zich meester gemaakt van Noordelijk Italië, en, volgens oude aanspraken, Milaan terug bekomen; volgens nieuwe, de Republieken Venetië en Ragusa daarbij gevoegd; terwijl het alle deszelfs andere bezittingen (behalve het afgelegen België, Falkenstein, en het eerst in 1795 ingenomene West-Gallicië) heeft terug erlangd. In de andere Duitsche Staten zijn mede de gewigtigste verschikkingen, ruilingen enz. voorgevallen. In plaats der geestelijke Keurvorsten, Vorsten (Bisschoppen) en Abten, die nog in 1802 een gedeelte des Duitschen Staatsligchaams uitmaakten, ziet men aldaar thans (behalve Pruissen en Oostenrijk) vier Koningen, benevens verscheidene Groothertogen, die zich van dien geestelijken buit hebben meester gemaakt, en daarin door verdragen bevestigd zijn. Een dier Koningen, echter, (Saksen) is slechts half zoo magtig, als toen hij Keurvorst was; de andere helft zijns lands bezit
Pruissen. Wurtemberg en Beijeren zijn daarentegen wel ter helfte, Baden meer dan ter helfte vergroot. Het Duitsche Staatsligchaam zelve bestaat niet meer als Rijk, maar als Verbond, waar Oostenrijk voorzitter, en benevens Pruissen verreweg de magtigste en meest invloed hebbende Staat is. Staten en landstreken zijn ook in bevolking, nijverheid, rijkdom enz. niet meer, hetgeen zij nog vóór 20 jaren waren: de oorlogsgebeurtenissen, en vooral het Continentale stelsel, hebben de bronnen van bestaan op vele plaatsen veranderd, den handel verlegd, nieuwe fabrijken doen aanleggen, enz. Het kwam mij dus allezins geschikter voor, ten einde den Lezer geene verouderde berigten te geven, liever de nieuwste Aardrijkskundigen, eenen stein, cannabich, hassel enz. te raadplegen, dezelve echter ook met vroegere berigten (waarbij vooral de oude, maar zeer naauwkeurige busching niet moest vergeten worden)

{==341==} {>>pagina-aanduiding<<}
te vergelijken, en berigten uit nieuwere Reis- en andere beschrijvers, die mij ter hand kwamen, daarin te vlechten.’ Eenige der voornaamsten en door hem geraadpleegden noemt hij hier nu op, daar hij het noodeloos achtte, zijne bronnen telkens aan den voet der bladzijden aan te wijzen; trouwens dit vooraf gezegde, en de bekende naauwkeurigheid en zaakkennis van den Heer van kampen, zijn ook genoegzame waarborg.
Wederom vinden wij hier bij elk land eene aanwijzing der beste van hetzelve voorhanden zijnde kaarten; geheel de behandeling is ook aan de vroegere gelijk, en heeft denzelfden rijkdom en dezelfde beknoptheid. Wij gaven daarvan bij het vorige deel eene proeve, waarvan wij ons nu onthouden. Nu ook is er over verkeerde interpunctuatie, of over Germanismen, geene reden van klagt; en wij eindigen onze aanmelding met den wensch, dat het den Heere van kampen noch aan genoegzame aanmoediging, noch aan lust en tijd, ter voortzetting van dezen moeijelijken, maar nuttigen arbeid, zal ontbreken.

Museum van beroemde Protestanten, of Karakterschetsen en geschied- en letterkundige Berigten van de, zich in de Geschiedenis van de Hervorming en het Protestantendom het meest onderscheiden hebbende, personen. Oorspronkelijk in het Fransch zamengesteld door onderscheidene Geleerden, en in het licht gegeven door G.T. Doin. Iste Deel, 1ste en 2de Afdeeling. Te Amsterdam, bij J.G. Bentinck. 1823. In gr. 8vo. Te zamen XVI, 532 Bl. f 5-:

Dit is een fraai werk, met welks overbrenging in onze taal een ware dienst aan het lezend publiek geschiedde. Het vereenigt den onderhoudenden toon der geschiedenis met de belangrijkste kundigheden, die van den godsdienst, van den mensch en het voorname beloop der zaken, welke aan de tegenwoordige inrigtingen, in kerk en staat,

{==342==} {>>pagina-aanduiding<<}
den oorsprong gaven. Daar het de orde van den tijd, bij zijne schetsen, volgt, kan het bijna als eene geschiedenis der hervorming worden aangemerkt, in welke zelfs de herhalingen, uit de bewerking der onderscheidene artikels door verschillende schrijvers ontstaande, niet grootelijks hinderen, en, van den anderen kant, bijna geene zoodanige gapingen gevonden worden, als het algemeene overzigt zouden moeten beletten.
Voorop gaat eene welgeschrevene inleiding, waarin de veranderingen en verbasteringen, in de Christenkerk ontstaan, uit den aard der zaak en de omstandigheden afgeleid, en met vele onpartijdigheid beschouwd en beoordeeld worden, met dien gevolge echter, dat het tegengaan en bestrijden, in later tijd, als niet min natuurlijk en noodzakelijk voorkomt.
In de eerstvolgende afdeeling, de namen van arnold van brescia, petrus waldo en joan wiclef ten opschrift hebbende, vinden wij de ontwikkelingen van de eerste sporen eener andere, dan de algemeene denkwijze; sporen, welke zich letterlijk in de onheugelijke oudheid verliezen, schoon de genoemde mannen die eerst verder over de aarde verspreidden, en, deze pogende te hervormen, wel het slagtoffer van hunnen ijver werden, maar niet zonder belangrijke indrukken na te laten. Hiertoe droeg ook de ontkiemende letterkunde in de twaalfde eeuw bij. En dante en petrarca (wier beelden in steendruk, met dat van wiclef, deze afdeeling versieren) worden ons, nevens boccacio, als bestrijders van het misbruikt gezag enz. der Roomsche kerk, teffens bekend gemaakt. Niemand zal eene groote belangrijkheid aan dit hoofdstuk onzeggen. - Thans volgt joannes huss, de uitbreider van bijna gelijke gevoelens, als wiclef in Engeland gepredikt had, in zijn vaderland, Boheme; desgelijks afgebeeld. Voorts zijn vriend en ambtgenoot, hieronymus van praag. Dan joan ziska, de moedige aanvoerder der Hussiten. En eindelijk martinus lutherus; gevolgd door ulrich van hutten, die met pen en degen beide

{==343==} {>>pagina-aanduiding<<}
de zaak der hervorming voorstond; als ook de Saksische Keurvorst frederik de wijze, luther 's groote beschermer (allen afgebeeld).
Hierna vinden wij, in den tweeden band, martinus bucer (bucerus), een' min bekenden, maar uitnemenden medewerker tot hetzelfde einde, - den edelen zwinglius, in meer dan éénen zin de eerste, ja het voorbeeld, der hervormers te noemen, - filip, Landgraaf van Hessen, zoo bekend door zijn dubbel huwelijk, en de moeite, welke deze zaak den hervormeren baarde, - philippus melanghton, dien uitmuntenden geleerde, dien braven mensch en onschatbaren vriend van den grooten hervormer, - jan de standvastige, Keurvorst van Saksen, waardigen broeder en opvolger des wijzen frederiks, - johannes sleidanus, geschiedschrijver der hervorming, - johan frederik de edelmoedige, zoon van evengenoemden frederik, en, na zijn' oom, deszelfs opvolger in den Ernestijnschen tak van het Saksische huis, - maurits, tot den anderen tak behoorende, en eerst zoo noodlottig, daarna zoo belangrijk, voor de godsdienstige vrijheid. Van deze allen, sedert wiclef, vinden wij de fraaije, gesteendrukte portretten.
Bij den aanvang betuigden wij ons genoegen over deze welgeschrevene en uitnemend aaneengeschakelde levensschetsen, die ons ook niet bijzonder onevenredig ten aanzien der uitvoerigheid, vergeleken met het belang van elk onderwerp, zijn voorgekomen, noch zoo verschillend in geest en toon, als van onderscheidene bewerkers ligt te vreezen ware geweest. Wij schreven aan dezelve ook geene geringe mate van volledigheid, ten aanzien van het geheel, en van onpartijdigheid, toe. Dit echter willen wij zoo niet verstaan hebben, dat wij zonder aanmerkingen daarop zouden zijn. Intergendeel, ons Nederland schijnt, als wieg en bakermat van zeer vroege heldere begrippen, veel te zeer in de schaduw te zijn geplaatst. Ieder weet, wat inzonderheid de geleerde ypey hieromtrent heeft te berde gebragt. En zou het ook niet eene plaats in de

{==344==} {>>pagina-aanduiding<<}
geschiedenis van de worsteling der godsdienstige vrijheid verdienen, wat wiarda van de Vriezen in zeer vroege eeuwen verhaalt, dat ze geene ongehuwde priesters duldden, en geene tienden of andere gedwongene schattingen aan hooge of lage geestelijkheid verkozen te betalen? Althans onze erasmus (zoo hij dan al geenen rang, als Protestant, in deze galerij kon verkrijgen) had ten minste met eerbied vermeld en behandeld moeten zijn geworden, als die, inderdaad, het ei geleid had, dat luther uitbroedde. En het is daar zoo verre af, dat hij slechts genoemd schijnt te worden, om, als eene schaduwzijde op het groote tafereel, den moed en de opregtheid der hervormers des te meer te doen uitkomen, ja, bijna zouden wij zeggen, om hem te lasteren, en verre beneden eenen onrustigen hutten te plaatsen. Hoe weinig moet men de geschiedenis van erasmus kennen, of met onpartijdigheid en oplettendheid beschouwd hebben, om zoo over hem te spreken; over hem, die met de eene hand den geesel der satyre tegen de domheid en dweeperij zwaaide, en met de andere het brood des levens, het zuivere woord van God, aan alle hongerigen naar de geregtigheid zoo overvloedig uitreikte! Het is waar, hij voegde zich niet bij de dadelijke aanranders der kerkeörde; hij keurde die openbare scheuring niet goed, en gevoelde voor zich geenen lust, om de rol eens martelaars te spelen. Maar, laat het van achteren al bewezen zijn, dat die geweldige breuk onvermijdelijk, en veel rijker in goede dan in kwade gevolgen is geweest; was dat ook van voren met zekerheid te berekenen? kon men daaromtrent niet ter goeder trouwe verschillen? en handelde men, in dit geval, slecht, met ondershands, zoo veel mogelijk, voor waarheid en vrede beide te werken? Immers, dat erasmus zich onder de vervolgers, het zij van hutten, het zij inzonderheid van
melanchton, zou geschaard hebben, gelijk hier wordt te kennen gegeven, is er zoo verre af, dat, na de verwijdering tusschen erasmus en luther, door des laatsten enbezadigd antwoord op zijne verhandeling de Libero

{==345==} {>>pagina-aanduiding<<}
Arbitrio te weeg gebragt, nog briefwisseling met melanchton bleef bestaan, die hem verzocht, toch voor de Evangelischen te blijven werken. Wij willen, hiertegen, niets onttrekken aan de verdienste van luther. Zoo de hervorming dien gang moest nemen, welken zij genomen heeft, dan was hij ligt niet te ontberen. Maar een beminnelijk mensch blijft hij voor ons niet, wanneer wij zijn gedrag in den twist met zwingli, door de uitgaaf der oorspronkelijke brieven van den Wageningschen predikant munting, nu vóór eenigen tijd vooral onder ons kenbaar geworden, gadeslaan. En hoe zeer men zulke gebreken ook in de schaduw van zijne heldengrootheid, van zijne reusachtige taak en nog ruwen leeftijd wil stellen; ja hoe zeer wij met van der palm ongenegen zijn, de zuiverheid van beginselen en gevoelens in eenigen Godsheld naar onze eigene bekrompenheid af te meten; noch het eene begrip, noch het andere mag toch overdreven worden, vooral wanneer de eer eens derden daarbij lijden zou. Van den goeden melanchton jammert het ons inderdaad, hier te moeten vernemen, dat hij de ketterstraf van serveet heeft goedgekeurd. Dat, verbeelden wij ons, had erasmus nooit gedaan, zoo min als de edele Zwitser, die ons hierdoor bijna eeniglijk overblijft, om hem eene onbepaalde hoogachting te schenken.
Deze aanmerking vorderde liefde tot waarheid en vaderland van ons. Na dezelve willen wij ons bij zaken van minder belang niet ophouden. Deze nog maar alleen. De Doopsgezinden komen hier wederom voor, als afstammelingen van de Wederdoopers. Welke grond bestaat er toch voor dit gevoelen? Is dan de doop der bejaarden zulk een wonderlijk gebruik, zulk een zeldzaam begrip, dat hetzelve maar bij één' mensch, bij éénen aanhang kon bestaan? Of is de afkeer van wapenen en regeringsposten, bij de volgers van menno terstond in gebruik, met de denkwijze van Munsters overweldigers en tirannen, hunne zedigheid en stille deugd met de losbandigheid van dezen zelfs overeen te brengen? Men weet, on-
{==346==} {>>pagina-aanduiding<<}
ze jongste geschiedschrijvers slaan eenen gansch anderen weg in; zij doen deze gezindte van de Waldenzen, ligt de alleroudste onroomschen, afstammen. - Kon de schrijver van het voorberigt Aan den Nederlandschen Lezer, die de pen zoo wèl weet te voeren, en de eer zijns vaderlands, als een voornaam tooneel van vrije en edele godsdienstgezindheden in het algemeen, ook na genoeg aan het harte ligt, goedvinden, bij het volgend deel, door een aanhangsel of dergelijke, dit een en ander nog eenigzins te herstellen, onze bedenkingen zouden ligt geheel wegvallen. Buitendien moeten zij niemand terughouden, zich het belangrijk, aangenaam, welgeschreven en welvertaald boek aan te schaffen. Wij prijzen het van ganscher harte, en zeggen: bij een schoon aangezigt moet men op een enkel vlekje niet blijven staren.




Reize naar Brazilië, in de jaren 1815 tot 1817, door Maximiliaan, Prins van Wied-Neuwied. Uit het Hoogduitsch. Met Platen. IIde Deel. Te Groningen, bij W. van Boekeren. 1823. In gr. 8vo. 416 Bl. f 4-:

In het XIVde Nommer der Letteroefeningen voor 1822 gaven wij een verslag van het eerste Deel dezes werks, hetwelk in de tegenwoordige tijden, nu Brazilië in de staatkundige wereld eene zelfstandige rol schijnt te zullen spelen, van dubbel belang is. Wij verzelden den Reiziger toen tot de rivier Belmonte in het Kapiteinschap van Bahia, alwaar hij kennis bekwam aan de bevredigde (niet beschaafde) Indianen uit den volksstam der Botocoedos. Van deze merkwaardige Natie, eene der aanzienlijkste in de nabijheid der nog grootendeels onafhankelijke zeekust, geeft hij in het begin van dit Deel een naauwkeurig verslag, hetwelk voor den vriend der Volkenkunde van belang is. Wij zien hier den lagen trap, op welken de Zuid-Amerikaansche inboorlingen nog in de rij der wezens staan, in zoo verre hunne ontwikkeling aangaat; ter-
{==347==} {>>pagina-aanduiding<<}
wijl nogtans een gelijke aanleg tot de hoogere menschheid blijkt uit hunne vaardigheid in alles, wat betrekking heeft tot verkrijging van hun voedsel, of de verdediging tegen hunne vijanden. Nog meer: ‘hunne geestvermogens worden door de ruwste zinnelijkheid onderdrukt; maar men heeft dikwerf gelegenheid, de verstandigste oordeelvellingen, en zelfs geestigheid, bij hen op te merken. Diegenen, welke men onder de Blanken brengt, merken naauwkeurig op alles, wat zij zien, bootsen, hetgeen hun belagchelijk voorkomt, met zeer boertige gebaren en zoo treffend na, dat niemand hun gebarenspel kan miskennen. Even zoo begrijpen zij ligt en verkrijgen spoedig menige kunstbekwaamheden, als dansen, muzijk, enz. Maar noch door zedelijke beginselen voorgelicht, noch door wetten binnen de palen der burgerlijke orde gehouden, volgen deze ruwe Wilden hun instinct en hunne zinnelijkheid, even als het wild in de bosschen. De ruwe, onbeteugelde uitbarstingen der driften,
vooral van wraak- en ijverzucht, zijn bij hen des te vreesselijker, naar mate zij spoediger opkomen.’ (Bl. 17.) De zedelijkheid ligt bij deze Wilden (dien naam verdienen de Botocoedos ten volle) dus geheel bedolven onder het gewigt der zinnelijkheid, welke daarentegen bij hen onbepaald heerscht, en waardoor het dierlijke gedeelte van hun bestaan boven vele meer beschaafde Natiën uitmunt. Zij moeten de onderscheidene Volken aan hun voetspoor kunnen erkennen, en den vijand door den reuk bespeuren. Hun eetlust is onbepaald, en gedurende den maaltijd zijn zij voor al het andere doof en blind. Doch hoe veel spoediger zouden ook deze ongelukkigen zich verheffen uit hunnen toestand, die slechts weinig boven de dieren vooruit heeft, indien de Europeanen, die zich in hun midden gevestigd hebben, iets doen wilden voor hunne beschaving en verlichting! Dit is echter, helaas! het geval niet. Integendeel, volgens onzen Reiziger, (bl. 59) gaat de wreedheid der soldaten, die hen verraderlijk aanvallen, dikwijls alle denkbeeld te boven. Bij een' der laatste aanvallen, waarvan hij hoorde, kliefde

{==348==} {>>pagina-aanduiding<<}
een dier onwaardige Europeanen eener vrouwe den schedel met het hakmes, en kwetste met denzelfden houw het kleine kind op haren rug in het hoofd! En toch zouden zij met goedhartigheid, ja slechts door rijkelijk voedsel, zoo wèl te winnen zijn; zoo als blijkt uit hun vreedzaam gedrag aan de Belmonte-rivier, in tegenoverstelling tegen dat hunner vervolgde landgenooten aan de rivier Doce. Eene goede behandeling vergeten zij niet ligt. Voor een' slok brandewijn en een weinig meel gaan zij, in weerwil hunner natuurlijke traagheid, een' geheelen dag met den Europeaan op de jagt. Hunne gezondheid, door eenvoudige leefwijze en een gestadig verblijf in de opene lucht gehard, is doorgaans vast. Van het verfoeijelijk eten van menschenvleesch kan de Prins hen niet vrijspreken; maar beweert, dat zulks meer uit wraakzucht tegen hunne vijanden ontstaat, dan uit gulzigheid. - Voorts treffen wij hier, bij gelegenheid van hun voedsel, kleeding en wapenen (groote bogen en pijlen), de beschrijving aan van verscheidene voortbrengselen dezer bosschen.
De Prins reisde van de Belmonte noordwaarts op naar den mond der Eiland-rivier (Rio dos Ilheos): telkens streelden hooge bosschen zijn oog, en prikkelden zijne zucht tot onderzoek dezer plantenwereld, waarbij het rijkste Europesche landschap in overvloed van gewassen slechts een' schralen oogst oplevert. Hier zwerven de Patachos- en meer binnenwaarts de Camacan-Indianen, die gedeeltelijk in gehuchten wonen, en den landbouw beoefenen; in sommige dier dorpjes heeft men nog nooit een' Blanke gezien. Het fraaije vignet op den titel behelst eene bijeenkomst met twee personen van dezen volksstam in een zeer rijk landschap, door eenige inlandsche dieren en vogels verfraaid. De weg ging nu niet meer langs de kust, maar landwaarts in naar het gebergte (Sertam); en naar mate men hooger op kwam, werd het houtgewas kleiner, en daalde allengs tot middelbare en lagere boomgroepen (Catinga en Carrako) af. Het bosch wordt ook lichter, en men bereikt eindelijk eene hooge, meerendeels enkel met gras bewassene vlakte, die zich

{==349==} {>>pagina-aanduiding<<}
verre in de binnenlanden uitstrekt, en den algemeenen naam van Campos (Campos Geraës) draagt. Belangrijk en onderhoudend is het tafereel van de half verwilderde bewoners dezer vlakte (Vaqueiros), gedeeltelijk van Europesche afkomst, gedeeltelijk van het Negerras, die zich generen van de vangst der tallooze runderen en paarden, welke hier grazen, en rundvleesch tot éénig voedsel, gelijk leder tot éénige kleedingstof, bezigen. Hier is de lucht wel eens koel en veeltijds winderig, doch kan ook brandend heet zijn; maar het klimaat is veel drooger dan aan de kust, en hinderde dus onzen Reiziger, die aan het laatstgemelde reeds gewoon was geworden. De droogte ontbladert het geboomte, en zelfs vorst is geene groote zeldzaamheid. Zonderling is de gedaante dezer landstreek, die geheel van de kust verschillende diersoorten voedt, waaronder zich vooral moerasvogels in de meren of poelen bevinden. Andere vogels grazen in vrede tusschen de runderkudden. ‘Men meent eene aanhoudende vlakte voor zich te hebben, en staat plotselijk aan een smal, diep ingekorven dal, hoort in de diepte eene beek ruischen, en ziet op de toppen der woudboomen neder, welke, met menigvuldige bloemen veelkleurig getooid, hare boorden bepalen.’ (Bl. 220.) De Schrijver vergelijkt deze vlakte met de Llanos aan den Orinoco, de Pampas der Plata-rivier, en de Steppen der oude wereld. Hier zwerft de Amerikaansche struisvogel (Ema), de paar aan paar zeer snel loopende vogel Ceriema. Hier is de Amerikaansche panter of once een sterk en gevaarlijk roofdier, hetwelk aan drie jagers werks genoeg geeft, en dus geheel niet zoo zwak en lafhartig is, als sommigen de Amerikannsche roofdieren uit
het kattengeslacht wel voorstellen. - De gezondheid des Schrijvers vereischte gebiedend verandering van lucht; hij verliet dus de opene velden, trok noordoostwaarts, eerst door de lagere en lichtere bosschen, vervolgens weder door de hoogere wouden zeewaarts. Op dezen weg trof hij weder Camacans aan, die zich echter meer dan hunne broederen aan Europesche beschaving, althans vaste woonplaatsen, hebben gewend, en gedeeltelijk het Christendom, in naam, hebben aangenomen.
Naarmate men de bergvlakte verlaat, wordt het land hobbelig, en wisselt af met heuvels en dalen, geboomte en weilanden. Weinige zijn de bewoners; doch onder dezen vond de Prins een zeer merkwaardig karakter, - den zesentachtig-
{==350==} {>>pagina-aanduiding<<}
jarigen en nog geheel vluggen grijsaard da costa, die zeventig jaren te voren Portugal had verlaten, zich in deze eenzame wildernissen neêrgelaten, en, na gedurigen strijd met de Wilden en roofdieren, dien hij met ongeloofelijken moed en volharding gevoerd had, het land had ontgonnen, met verscheidene nuttige gewassen beplant en met rundvee bezet, waarvoor hem de Portugesche Regering... den Kolonelstitel schonk. - Eene zware regenbui teisterde de reizigers ontzettend: deze plasregens zijn in Brazilië allergeweldigst; in éénen nacht maken zij soms kleine beken tot gevaarlijke vloeden. Een misverstand deed den reiziger in het kleine plaatsje (Arrayal) Lage voor Engelschman, of Amerikaan, aanzien, en, als betrokken in den opstand van Pernambucco, die kort te voren was uitgebroken, gevangen nemen. Hierdoor werd zijn reisplan gestoord, en hij onder allerlei onbeschoftheden (waarop zijn laatste geleider, Kapt. da costa faria, eene eervolle uitzondering maakte) naar het vlek Nazareth gebragt, doch hier, op l ast des Gouverneurs van Bahia, in vrijheid gesteld. Van Nazareth vertrok hij, over de Allerheiligen-baai, naar die groote en volkrijke stad, oudtijds de Hoofd- en nog de tweede stad van Brazilië, en keerde, na een kort verblijf in dezelve, op een Portugeesch schip naar Europa terug. Belangrijk is het verslag van de schoone baai en de stad, wier hoofddeel op een' berg ligt, aan wiens voet in de
benedenstad de winkels en pakhuizen der kooplieden staan. (De Vertaler heeft in eene noot de heldendaden der Nederlanderen in deze baai vermeld, en eenige berigten van Pernambucco gegeven, hetwelk de Schrijver slechts voorbijvoer.) Van Lissabon, waar men aan wal kwam, worden eenige berigten gegeven. Op eene Engelsche pakketboot ging de reis vervolgens naar Falmouth, en door Engeland heen, over Londen, naar Ostende. - Drie aanhangsels maken ons bekend met de manier, om in Brazilië natuurkundige reizen te doen, en geven berigten nopens de volkstalen der inboorlingen van Brazilië, bepaaldelijk die der Botocoedos, (een doorwrocht stuk van den Heer göttling, opgemaakt uit gesprekken met den jongen Botocoedo quaeck, door den Prins naar Europa medegebragt, en waaruit ook voor de algemeene taalkunde het een en ander te leeren is) taalproeven, door den Vertaler zeer bekort, van de Botocoedos, Machacaris, Patachos, Malalis, Maconis, Camacan-Indianen, (zeer uiteenloopend, hoewel deze volkjes aan elkander gren-
{==351==} {>>pagina-aanduiding<<}
zen: dit zonderling verschijnsel, weet men, is in geheel Zuid-Amerika het geval) en eindelijk berigten wegens den schedel van eenen Botocoedo, door den Hoogleeraar blumenbach aan den Schrijver gezonden. - De afbeelding des Reizigers versiert den titel.
Wij gelooven den Lezer geenen ondienst te doen, met bij deze gelegenheid de latere onderzoekingen van geleerde Reizigers in Brazilië, na de reis des Prinsen gedaan, met een enkel woord aan te stippen. De Beijersche Reizigers spix en martius hebben eene reis meer binnenwaarts in dit groote land ondernomen, St. Paulo en het mijngewest (Minas Geraës) bezocht, zijn daarop nog meer westwaarts ingedrongen, en moeten op de groote Rivier, na eene scheepvaart door nog bijna onbekende gewesten tot aan Para, geheel ten noordwesten aan de Amazonen-rivier, zijn aangekomen. Het tweede Deel hunner voor de volken- en natuurkennis belangrijke reis is nog niet verschenen. De Franschman st. hilaire heeft ook Minas Geraës en St. Paulo doorreisd, en zich vandaar zuidwaarts gewend naar Rio Grande del Scil, ja hij is doorgedrongen tot op de grenzen van Rio de la Plata, en heeft vele natuurkundige ontdekkingen gedaan, onder anderen, dat het suikerriet in Zuid-Amerika op den 30sten graad zuiderbreedte ophoudt, terwijl de grenzen van den palmboom zich tot den 34 en 35sten graad uitstrekken. Een Oostenrijksch Reiziger, die zich nog langer in Brazilië heeft opgehouden, moet grootendeels denzelfden weg hebben ingeslagen als zijne Beijersche landgenooten, en heeft ook de binnenlanden tot aan Para bezocht. De achtereenvolgende bekendmaking dezer reizen moet de berigten des Prinsen van Neuwied, die reeds zoo belangrijk zijn voor den beschouwer der Natuur in hare oorspronkelijke gedaante, aanvullen, en dat hoogstmerkwaardige land, thans een van de grootste Rijken der wereld,
doen kennen aan de Europesche Natuuronderzoekers, Aardrijkskundigen en Speculanten, die daarbij allen groot belang hebben.





Das Grab, ein didaktisches Gedicht von R. Feith, und zwei Oden von J. Kinker, frei aus dem Holländischen übersetzt, durch P.J.L. von Eichstorff, Lt. der Artillerie in Königl. Niederländischen Diensten. Zutphen, bey H.C.A. Thieme. 1821. XVIII, 113 S. f 1-50.

Wij kondigen deze vertaling een weinig laat aan; doch

{==352==} {>>pagina-aanduiding<<}
twee omstandigheden maken ons deze aankondiging tot behoefte, terwijl zij tevens het belang derzelve, zoo wij hopen, voor den lezer verhoogen zullen. Immers, aan den eenen kant, is de edele Dichter van het Graf, de Zanger van waren Godsdienst, Vrijheid en Vaderland, van echte deugd en menschelijkheid, ons voor deze wereld onttrokken, om in hoogere gewesten die Idealen, welke hij hier zoo beminde en najaagde, nader te komen. Het moet aan alle zijne vereerders en hoogschatters - en deze waren er zoo velen in Nederland, als oud-vaderlandsche deugd en godsvrucht huldigden - aangenaam zijn, dat wij eene overzetting van een zijner meesterstukken in de taal van diegene onzer naburen, welke met de onze in den geest het naaste verwant is, kunnen aankondigen; en deze vermelding doen wij met te meer genoegen, daar zij het oorspronkelijke geheel niet onwaardig is, en daar wij, ten andere, den Dichter dezer vertaling in persoon hebben mogen leeren kennen. Onbegrijpelijk was ons genoegen, in dezen edelen Duitscher, die de beminnelijkste zeden en het beste hart met brandende zucht voor de Letteren, in 't bijzonder voor onze Letteren, vereenigt, iemand te vinden, welke zich noch door eenen stand, doorgaans weinig gestemd, om de fijnere schoonheden der poëzij te gevoelen, althans te beoefenen, noch door het heerschende vooroordeel zijner Natie ten aanzien der onze, heeft laten weêrhouden, om de Nederlandsche Dichtkunst in Hoogduitsche verzen na te volgen. De Heer von eichstorff, door de edele geestdrift van 1815 tot het Krijgsmansberoep weggesleept, besteedt de vele ledige uren, welke de Vrede hem schenkt, in den edelen dienst der Muze; niet der losse, luchtige Zangster, welke slechts het wufte zingenot huldigt en verheerlijkt; maar van die ernstige, heilige Zanggodin, welke met de hoogere gevoelens der ziele, de edelste
gewaarwordingen der menschheid in een onafscheidelijk verband staat, - de Zanggodin, welke ook op onzen tegenwoordigen Parnassus voorzit, en onze Dichters bij voorkeur bezielt. Na zich onze taal, in eene mate, welke wij bij weinige zijner landgenooten hebben aangetroffen, te hebben eigen gemaakt, heeft hij tot poëtische navolging drie stukken gekozen, welke, hoezeer in onderscheidenen toon, tot de beste onzer hedendaagsche gewrochten behooren; het Graf van feith, en de Toonkunst van haydn, benevens de Dichtkunst, door kinker. Kinker toch was de leermeester des

{==353==} {>>pagina-aanduiding<<}
Heeren von eichstorff, die, te Luik in bezetting liggende, aldaar onder dien wijsgeerigen Dichter smaak heeft bekomen voor de Nederduitsche poëzij. - Vooraf gaat eene uitmuntende Opdragt aan zijne Moeder, blijkbaar uit het hart gestroomd, vol gevoel, en geheel in den toon van feith, vooral in dien van het Graf. De maat heeft ons ongemeen bevallen: het zijn zesregelige coupletten, waarvan de eerste en derde, tweede en vierde, en de twee laatste regels op elkander rijmen; dus twee regels korter, dan de stanzas der Italianen. De Dichter is hierin zoo gelukkig, dat wij hem wel durven aanmoedigen, er zich verder in te oefenen.
Het Graf zelve is in Alexandrijnen vertaald. Men weet, dat deze maat bij de Duitschers in een' kwaden naam staat, en sedert omtrent zestig jaren geheel verbannen is. De Schrijver verdedigt zich daaromtrent in zijne lezenswaardige Voorrede, en zegt te gelijk, dat hij, op het voetspoor der Nederlanders, de eentoonigheid dezer maat in zijne moedertaal door meerdere afwisseling en verschil van rust heeft zoeken weg te nemen. Over 't algemeen komt de vertaling ons vloeijend en gelukkig voor. Nu en dan wijkt zekerlijk de zin wel eens af, en heeft de Overzetter de kracht van het oorspronkelijke niet bereikt; doch op veel meer andere plaatsen is de zin zeer gelukkig wedergegeven. Geven wij van een en ander eenige proeven.

Feith:

Zoo is de stille rust voor eeuwig de aarde ontvloden? 
Zoo woont zij nergens meer, dan in 't verblijf der dooden? 
o Matte pelgrim! zink, zink vrolijk dan ter rust; 
Gij dooldet reeds te lang aan deze levenskust. 

Von eichstorff:

So ist auf ewig denn die Ruh' der Erd' entschwunden? 
So wird sie nirgends, als im Todtenreich, gefunden? 
O matter Pilger! sink, sink fröhlich denn zur Ruh'; 
Schon lang genug eilst du dem bessern Leben zu. 

Men zal niet ontkennen, dat de drie eerste regels goed zijn overgebragt; doch min geslaagd is de vierde. Een pelgrim, die zwerft of doolt op eene kust, is geheel iets anders, en past veel beter in het denkbeeld van eenen naar rust zoe-
{==354==} {>>pagina-aanduiding<<}
kenden, hetwelk in beide, het oorspronkelijke en de vertaling, heerscht, dan iemand, die een beter leven te gemoet snelt. Waarom zou deze naar rust zoeken? Integendeel, hoe meer spoed hij maakt, hoe eer hij zijn oogwit bereikt. Men begrijpt, dat wij slechts van het beeld, als beeld, spreken. - De Vertaler verwisselt soms niet ongelukkig het eene beeld met het andere.
De plaats: o eenzaam kerkhof! enz. vinden wij zeer gelukkig overgebragt: in plaats der beide regels:

Hier drijven de Eeuwen met haar schande en leed voorbij, 
En 't zwart geschiedverhaal bestaat niet meer voor mij. 

zegt von eichstorff:

Kein Hass, kein Neid durchdringt des Grabes dunkle Nacht; 
An seiner Pforte bricht der Leidenschaften Macht! 

Eenige verzen later schijnt een kleine misslag te schuilen:

De Wagen, wien ik vaak mijn lijdend hart vertrouwde, 

wordt vertaald door:

Die Wage, der ich oft den stillen Schmerz vertraute. 

De Wagen, dit helderflonkerende en daarom hier zoo juist gebezigde gestarnte van den grooten Beer, wordt hier, minder gepast, met de Weegschaal verwisseld, vooral daar het vers even goed zou gebleven zijn met te zetten: Der Wagen, dem enz.
Fraai is de vertaling der plaats, ook nog in den eersten zang (bl. 18):

Dweep, dweep niet, eedle ziel! enz. 

Ons bestek gedoogt niet, die geheele plaats mede te deelen; slechts een paar regels ter proeve:

Het zwart geschiedverhaal van ieder volk der aard' 
Houdt de uitkomst, die u toeft, op ieder blad bewaard. 


Ach! das Gedächtnissbuch von jedem Volke spricht, 
Wie manche tugend an der steilen klippe bricht. 

Nader houdt de Vertaler zich in het volgende aan zijn origineel:

{==355==} {>>pagina-aanduiding<<}


Hoe! waant gij, dat de storm u minder aan zal loeijen? 
Dat, u ter gunst, de stroom naar uwen wensch zal vloeijen? 
o Dwaas! de snoodaard slechts, die van de deugd staag spreekt, 
Maar haar inwendig vloekt en naar het harte steekt; 
Die met een fiksch vernuft, dat naar den tijd kan rijzen, 
Waar titlen, aanzien, zijn, de deugd ligt kan bewijzen, 
En voor een kleine gunst de laatste wroeging dooft 
In 't hart, nu van zijn' prijs, zijn' laatsten prijs beroofd! 
Zie daar den held, voor wien de tegenheden zwichten; 
Zie daar den leeraar, die zijne Eeuw gerust kan stichten! 


Wie! wähnst du dann, den Sturm in Ketten einzuschliessen? 
Wähnst du, es würd' der Strom nach deinem Wunsche fliessen? 
O nein! der Heuchler nur, der stets von Tugend spricht, 
Doch ihr im Herzen flucht, und seine Eide bricht, 
Der mit gewandtem Sinn den Schimmer weiss zu ehren, 
Wo Geld und Ahnen sind, die Tugend kann erklären, 
Der für die kleinste Gunst die letzte Reu erstickt, 
Und so den eignen Werth im Staub darnieder drückt; 
Sieh da den Mann, vor dem des Schicksals Tücke weichen! 
Sieh da den Lehrer, der den Gipfel kann erreichen! 

Minder gelukkig is het volgende:

Die deugd bekoort mij niet, die mij, van elk begeven, 
In de eenzaamheid bedrukt en zonder troost doet leven. 


Wenns Unglück naht, wenn kalt die Menschen mich verlassen, 
Dann soll mich Religion in ihre Arme fassen. 

Het is blijkbaar, dat hier nog niet van de troostgronden van den Godsdienst, maar slechts van echte of onechte deugd wordt gesproken.
Vergelijken wij nog de beroemde plaats in den tweeden zang:

Het menschelijk geslacht valt toch als blaadren af; 
Wij worden en vergaan - de wieg grenst aan het graf - 
Daar tusschen speelt een droom een treurspel met het harte; 
De smart wijkt voor de vreugd, de vreugd weêr voor de smarte; 
De koning klimt ten troon, de slaaf buigt voor hem neêr; 
De Dood blaast op het spel - en beiden zijn niet meer! 


Unmerkbar treten wir von dieser Erde ab; 
Wir werden und vergehn - die Wiege grenzt am Grab - 

{==356==} {>>pagina-aanduiding<<}

Dazwischen spielt ein Traum mit unserm schwachen Herzen; 
Der Schmerz entweicht dem Glück, das Glück entweicht den Schmerzen; 
Der König klimmt zum Thron - der Sklav sinkt vor ihm hin; 
Es greift der Tod sie an - und Beide sind dahin! 

Het eerste vers is bij feith veel dichterlijker; de vertaling is niet meer dan een locus communis. De overige regels zijn zeer getrouw wedergegeven; slechts niet in het derde vers het treurspel, door den droom met ons harte gespeeld, hetwelk ook inderdaad niet duidelijk is. Doch de laatste regel heeft in de vertaling verloren. Mogelijk zag de Heer von eichstorff in dit blazen op het spel iets triviaals; maar in het denkbeeld van een' droom ligt reeds het nietige opgesloten, hetwelk vervolgens door het blazen van den Dood op het phantastische weefsel nog verhoogd wordt. Bij eichstorff moet de Dood de personen van het spel aangrijpen, en dit komt kwalijk overeen met droomgedaanten.
Ten slotte meenden wij nog het uitmuntende einde des gedichts, het gezigt der Eeuwigheid en van de Geliefde des Dichters, ter vergelijking mede te deelen; maar hetzelve is te lang voor ons bestek. Dus alleen de laatste regels:

o Haast u in mijn' arm - de dag des oogsts is daar. 
Schouw heel de schepping door - cr ruischt geene onrijpe aâr. 
Hoor! alles zingt Gods lof! 't juicht all', van wellust dronken, 
't Juicht all', met reine deugd en eeuwig heil beschonken. 
Mijn lied, toon eeuwig meê! - wat 's dit? mijn citer kwijnt... 
Nerina! o beziel ... Ach, Hemel! zij verdwijnt! - 
Waar ben ik? - Nog op aarde, ach! nog in deze kluister! 
Een graf, waar ik mij keer, en nacht, en aaklig duister ... 
Bedwelmende eenzaamheid! - Verrukking, blijf mij bij! 
Vergeefs! ik zucht in 't stof. - o Deugd! wijk nooit van mij! 


O flieg' in meinen Arm! - der Erndte Tag ist da. 
Sieh durch das Schöpfungsall - der letzte Tag ist nah. 
Das Loblied klingt! sieh Alles sich in Wollust baden, 
Mit Tugend, und mit ew'gem Heile überladen. 
Mein Lied, braus' ewig fort! - da sinkt die matte Hand... 
Lavina! o beseel'!... o Himmel! sie verschwand! 
Wo bin ich? - Ach, auf Erden noch, im nackten Leben! 
Von Gräbern rings, von Nacht und Todesgraun umgeben. 
O schöner, seel'ger Traum! o eile nie vorbei!... 
Umsonst - ich seufz' im Staub. - Dir, Tugend! bleib ich treu. 


{==357==} {>>pagina-aanduiding<<}

Ook hier zal men weder het Nederduitsch doorgaans getrouw gevolgd vinden; slechts is het slot van den tweeden regel, en de verhevene gedachte, daarin uitgedrukt, geheel in de vertaling gemist. Immers van de nabijheid des Oordeelsdags wordt geheel niet gesproken, maar van de herstelling der Harmonie in de Schepping. Het overladen met deugd en heil is ook wat hard. - Doch wij willen deze aanmerkingen, die naar vitzucht zouden zweemen, niet voortzetten. Wij bedanken liever den Heer von eichstorff, dat hij, door de overbrenging van dit uitmuntende leerdicht, aan zijne landgenooten onze poëzij van deze zijde heeft doen kennen.
Men weet, dat de toon van den Heer kinker van dien onzes nu overledenen Puikdichters zeer aanmerkelijk verschilt. Deze toon komt veel meer met den nieuweren Duitschen dichttrant overeen, gelijk die van het Graf met de poëzij der schole van klopstock. Vandaar, dat de Heer eichstorff, naar het ons voorkomt, kinker nog beter heeft overgebragt dan feith. In de vertaling van het Graf merkten wij hier en daar eenigendwang, eenige ongelijkvormigheid in de maat op, (b.v. zes staande en vier slepende regels achter elkander in het begin van den vierden zang) - in die van kinker's lierzangen meenen wij een origineel te lezen, en missen nergens harmonie. Misschien is de Vertaler door den omgang met dezen zijnen leermeester nog meer in deszelfs geest en toon ingedrongen. Hoe het zij, beide Oden zijn uitmuntend vertaald; maar de ruimte, waartoe deze Recensie reeds is uitgeloopen, verbiedt ons, daarvan iets over te nemen.
Eene zeer goed geschrevene Voorrede geeft een kort overzigt van de voortgangen onzer Letterkunde. Na het slaperige tijdvak der achttiende Eeuw, wordt de herleving onzer poëzij aan de beoefening der Duitsche Letterkunde toegeschreven, doch voornamelijk aan de Vaderlandsliefde en de herdenking aan onze groote Voorvaderen. Helmers, de Dichter der Hollandsche Natie, en onze nog levende Puikdichters, worden zeer geprezen; en op het einde vertoeft de Schrijver bij feith en kinker. De Rec. weet stellig, dat de Heer von eichstorff ook uit andere Dichters, onze oudere niet uitgesloten, eene bloemlezing in poëzij voor zijne landgenooten verzameld heeft, waarvan sommige stukken, door hem aan deskundigen voorgelezen, derzelver goedkeu-
{==358==} {>>pagina-aanduiding<<}
ring grootelijks hebben weggedragen. Mogt de brave man in de gelegenheid worden gesteld, de laatste hand aan deze lettervruchten te leggen, en dezelve het licht te doen zien!






Klaagzang, bij het afsterven van H. Muntinghe, door G.H. van senden, Predikant te Middelbert. Te Groningen, bij E. Meijer, Hz. In gr. 8vo. 14 Bl. f :-30.

Lijkkrans bij den dood van mijnen waardigen Oom H. Muntinghe, door Mr. B.H. Lulofs. Te Groningen, bij J. Oomkens. In gr. 8vo. 12 Bl. f :-25.

Recensent zou voor zichzelven meenen, dat stukjes, zonder veel plan of overleg uit het hart gevloeid, en ‘die men niet gaarne zien zou, dat naar de regels der kunst beoordeeld wierden,’ (zoo ze van geene zeer beroemde hand komen, of althans meesterstukken zijn) in het geheel niet moeten beoordeeld worden. Doch, dezelve ter recensie ontvangen hebbende, doet het hem vermaak, te mogen betuigen, dat de zoo waardige overledene geene onwaardige lijkzangers heeft gevonden.
No. 1 is ten hoogste warm en hartelijk, en daarbij in gladde verzen, gesteld.
No. 2 draagt de gewone kleur des makers; eenigzins vreemd, maar (of en?) oorspronkelijk; hier en daar, zouden wij zeggen, plat, maar dan ook weêr verheven en schoon. Wij zullen den lezer misschien geen' ondienst doen, met enkele regels af te schrijven.

Waarom doet hier die treurmuzijk zich hooren? 
Waartoe dat dof, dat somber rouwgeluid? 
(Terwijl daar ginds der Nachtegalen fluit 
En 's Leeuwriks lied ons vrolijk klinkt in de ooren)? 
 
In Pallas tempel heerscht een treurig zwijgen, 
Gelijk der stilte in 't nachtlijk winteruur, 
Als 't maanlicht kwijnt aan 't zwart omwolkt azuur, 
En 't windje slaapt in 's wouds besneeuwde twijgen. 
 
: ‘Hij, rijk aan kennis en verstand; 
Hij, die des Oostens geur'ge bloemen plukte, 
Die palmen gâarde aan 't Idumeesche strand, 

{==359==} {>>pagina-aanduiding<<}

Aan 't heilig Boek den diepen zin ontrukte, 
Hij, voor wien zelfs de Vreemde eerbiedig bukte, 
Slaapt d' ijzren slaap. Treur, treur ô Nederland!’ 
 
Zoudt Gij hem hier terug te roepen pogen? 
Opdat hij mogelijk, na luttel jaren tal, 
Versuft en afgeleefd, een prooi van duizend kwalen, 
Den kindren schier ten spot, aan 't eind van 's levens dal, 
Van niemand schier beklaagd, in 't graf mogt nederdalen? 
Thans zonk hij, als de zon, die, gloênd van goud en stralen, 
Des zomers sterft in 't west, bij 's maaijers feestgeschal. 
 
Schoon grijsheids sneeuw toch op zijn' schedel rustte, 
In jonglingskracht is hij naar 't graf gegaan. 
Verwonderd zag de Dood den Braven aan, 
Toen hij Hem 't leven van de lippen kuste. 
Geen nachtlamp was 't, die hier de Schrikbre bluschte, 
Neen, neen een toorts, nog helder als de maan! 
Hij was een eik, met ouderdom belaân, 
Maar die nog 't oog door welig groen verlustte. 
 
Ja roem, roem vrij 't geluk des Mans als groot, 
Die ................ 
Veel zoets, veel stille vreugd op 's levens reis genoot, 
En zachtkens thans in 't graf is nêrgegleden, 
Als 't slapend kind in zijner moeder schoot. 
 
Schoon dus de Nacht zijn stofkleed houde omtogen, 
Het licht zijns roems dooft in dien grafnacht niet. 
't Zal flikkren in der toekomst ver verschiet, 
En met zijn' glans nog treffen veler oogen. 
Zoo gloeijen nog des Hemels westerbogen 
Van rozen, die verrukt de wandlaar ziet, 
Wen Phebus lang reeds wegzonk uit den hoogen, 
En aan den Nacht den schepter overliet. 





Ontwerp om de steeds toenemende ongelukken, bij ij skarringen op de Boven-rivieren, zoo niet geheel te voorkomen, althans grootelijks te verminderen. Door E.C. Luitjes, Oud-Overopzigter in het voormalige zevende District van 's Rijks Waterslaat, op de Boven-rivieren. Met eene Profilkaart. Te Dordrecht, bij Blussé en van Braam. In gr. 8vo. XXII en 83 Bl. f 1-50.

{==360==} {>>pagina-aanduiding<<}


Plan, hoe alle Rivieroverstroomingen, bij open water of ijsverstopping, door de rivier, bij aftapping van onderen, op een bepaald noodpeil te houden, zouden kunnen worden voorgekomen, zonder krachtdadige afleidingen noodig te hebben, die de oorzaken der overstroomingen slechts zouden vermeerderen, en hoe verder vele gebreken in 's Lands Waterstaat te herstellen zouden zijn. Dosr C. Zillesen, Lid van de Hollandsche Maatschappij der Wetenschappen. Te Rotterdam, bij J. Hendriksen. In gr. 8vo. IV en 58 Bl. f : -70.

Wij voegen deze beide werkjes te zamen, uit hoofde der gelijksoortigheid van der Schrijveren bedoeling. Het spijt ons, dat de een op des anderen werk geen acht heeft kunnen nemen; zijnde No. II, blijkens de dagteekening van beide stukken, bijna een half jaar na No. I in het licht gekomen.
Het Ontwerp is reeds ten jare 1809 ingeleverd aan het toenmalig Comité central van den Waterstaat, en heeft ten gevolge gehad des Schrijvers benoeming tot Chef de Bureau bij het Ministerie van den Waterstaat, voor welke hij echter bedankte, en, op zijn daartoe aan Koning lodewijk gedaan voorstel, den post verkreeg, op den titel vermeld. Dit, uitvoerig genoeg, verhaald hebbende, geeft hij de redenen der uitgaaf thans van zijn ontwerp op, als hoofdzakelijk gelegen, behalve in zijne zucht om nuttig te zijn voor het behoud des lands, geheel afgescheiden van het bejag van schrijvers-roem, of een' nieuwen post, in de verkeerde oordeelvellingen over zijn plan.
Het Ontwerp wordt voorgegaan door de ontwikkeling van de hoofdzakelijke redenen der gevaren, in welke wij ons, ten aanzien der binnenlandsche rivieren, des winters, bevinden. Daarvoor vindt hij de volgende oorzaken: dat de landen, in de oudste tijden, boven de zomerwateren, zijn bedijkt geworden; dat men vervolgens buiten die bedijkingen (de rivierzijde) nog groote polders heeft afgedamd (de zomerkaden); dat de dijken tot heden toe altijd zijn verhoogd; dat de rivieren, vooral boven de grenzen van dit rijk, binnen 16 of 20 jaren, zoo verbreed zijn, dat de massa van ijs, bij toezetting van dezelve, te groot is, om, bij den dooi, door naauwere plaatsen, benedenwaarts, te kunnen passeren;

{==361==} {>>pagina-aanduiding<<}
dat onze dijken, tot waterkeering, verkeerd zijn en nog worden aangelegd; en dat ook omtrent de aanlegging van kribben verbeteringen voor de rivieren behooren plaats te hebben.
Dit betoogd hebbende, neemt hij in overweging de onderscheidene middelen, tot herstel voorgedragen, die hij beoordeelt en afkeurt, betoogende, dat, 1o, het slechten der dijken het land in den ellendigsten staat brengen en geheel onbewoonbaar maken zoude; 2o, dat door het blijven verhoogen der dijken de zekere ondergang des lands te verwachten is; 3o, dat enkele plaatselijke overlaten aan groote zwarigheden zijn onderworpen; en 4o, dat het aanleggen eener nieuwe rivier, die het water door de binnenlanden en een' korteren weg in zee brengt, nutteloos zijn kan bij bestekingen.
Volgens de verdere redeneringen van den Heer luitjes, welker ontwikkeling door deskundigen bij hemzelven moge worden nagezien, zouden de thans bestaande dijken behooren afgenomen te worden tot even boven het hoogste water, bij eene opene rivier, met uitzondering van zoodanige lage polders, als vooral aan de Lek liggen, en zulken, die bij overstrooming zich dadelijk weder in de rivier ontlasten moeten, of, inloopende, een stilstaand water uitmaken; (b.v. van Xanten tot Kalker, en de polders van Herwen, Aardt en Pannerden.) De dijken, door die afneming meer ligchaam bekomende, zouden, vooral aan de binnenzijden, verzwaard moeten worden, dat zij bestand zijn, om den overloop overal te kunnen uitstaan; die afneming der dijken zoude, aan beide zijden der boven-rivieren, overal moeten geschieden, beginnende een uur beneden Wezel, en eindigende beneden op Rijn en Waal. Hoedanig, naar luitjes, de aanleg der dijken, tot egale overloopen bestemd, geheel anders behoort ingerigt te wezen, ziet men op de bijgevoegde Kaart, welke onderscheidene Profilen behelst van de dijken op de boven-rivieren; zijnde de geprojecteerde veranderingen met gepuncteerde liniën aangewezen.
Wij vereeren gaarne dankbaar des Schrijvers bereidwilligheid, om, naar zijn vermogen, ten beste des Vaderlands mede te werken; wij schrijven hem genoeg zaakkennis, en ervaring, en rijkdom van hier vereischte wetenschap toe, waaraan ook zijne ophelderende Aanteekeningen, a-l, bij niemand eenigen twijfel zullen achterlaten; wij getuigen vrijmoedig, dat zijne inroeping van de toegevendheid des pu-
{==362==} {>>pagina-aanduiding<<}
blieks, ook omtrent zijne onbekwaamheid tot boekenschrijven, vrij onnoodig is, dewijl zijn Ontwerp zich best laat lezen; wij hebben, hierom en daarom, te groote hoogachting voor den man opgevat, om geene spijt gevoeld te hebben, toen wij hem zijn Voorberigt dus zagen sluiten: ‘Mijn diensttijd, als Overopzigter, liet mij niets aanlokkelijks, zelfs voor het toekomende, na.’ Wij oordeelen dit Ontwerp der uitgave waardig, en het verdient de kennis en belangstelling der zulken, die theoretisch of praktisch in het vak van den Waterstaat kunnen werkzaam zijn; maar wij gelooven ook, dat 's mans raad en plan niet maar, met een houw en een klop, zonder gevaar, is ten uitvoer te brengen, al ware de publieke opinie ook minder bevooroordeeld voor andere maatregelen, en de opgezetenen van het platte land, als de voornaamste geïntresseerden, in het bijzonder. Maar, wanneer komen we ook tot gronden van wiskunstige zekerheid, dat wij niet hebben te vreezen voor onze stroomen en dijken?...
Zeker niet door den Schrijver van No. II, indien het namelijk, volgens de getuigenis van den Overopzigter, (Voorber. XXI.) dezen aan locale kennis enz., hoezeer niet aan geleerdheid, ontbreekt, blijkens een, daar eenigzins beoordeeld, vroeger uitgegeven Plan enz. dezes Schrijvers. De Heer zillesen is ook, onder anderen, bekend genoeg, door zijne Wijsgeerige Staats-huishoudkunde, en door zijn Wis- en Natuurkundig Onderzoek van de oorzaken der Rivier-overstroomingen enz., als der zake, voor welke hij optreedt, kundig, en een tweemaal bekroond Schrijver over onderwerpen van den Waterstaat.
In het geheele stuk, dat de oude man thans het licht doet zien, stelt hij zich ernstig en gevoelig te weer tegen het vrij algemeen gevoelen, dat eene krachtdadige afleiding der hoofdrivieren voor het éénig en voldoend redmiddel moet worden gehouden; welk gevoelen hij meent, dat de vermeerdering der oorzaken van overstroomingen aanprijst, als het middel tot voorkoming van derzelver gevolgen. En, op dit punt, willen ook wij den Schrijver niet in het ongelijk stellen, en zouden de wederspraak daarvan, op geldende en duchtige gronden, wel eens willen bevestigd zien.
Het door zillesen voorgestelde redmiddel, waarmede hij zeer is ingenomen, is hem in het groote schoolboek der

{==363==} {>>pagina-aanduiding<<}
natuur geleerd; het bestaat hierin: ‘De rivier moet, door aftapping van blank water, op een noodpeil gehouden worden; de plaatsen, alwaar, in de bovenrivieren, de afleiding tot een bepaald noodpeil geschieden moet, zijn: drie in de Duffelsche bandijken, t.w. te Griethuizen, Bemme, en het benedenste gedeelte van den Millingschen waard; verder, aan de noordzijde, te Spijk, en in den ouden Rijnmond.’ Wie nu ook 's mans voorgestelde afleiding ontkenne zoo gaaf wis- en natuurkundig bewezen te zijn, die zal toch de redenen niet misbillijken, met welke hij zich, bl. 39 enz., tegen de afleidingen naar het Hollandsche Diep verzet.
Eene Plaat, achter dit stukje gevoegd, wordt vooraf beschreven, ten einde men leere kennen den aard der door zillesen opgegevene afleiding, de constructie van dezelve, en de plaatsen, op welke zij moet worden aangebragt. Dewijl echter, in het noodlottige jaar 1820, groote dijkbreuken, vergezeld met grondgaten, nog niet toereikende waren tot genoegzame lossing, hoezeer zij ten naastenbij op ééne hoogte ontstonden, durven wij de algenoegzaamheid van het hier voorgestelde redmiddel betwijfelen; maar zillesen spreekt niet alleen con amore, zoodat men bezwaarlijk kan gelooven eene stem van den rand des grafs te hooren, maar sterk, met overtuiging, ja met gezag; en dat aan zijne verwachting, door den Koning en deszelfs doorluchtig Geslacht, de Staten des Lands, de Ministers in hunne bijzondere vakken van werkzaamheden, en de door Z.M., 15 Maart 1821, aangestelde Kommissie, voldaan worde, wenschen ook wij opregtelijk; en de goede Hemel bespoedige den tijd, dat Nederland, door den gunstigen uitslag van zoo vele beraadslagingen en pogingen, gerust op zijne dijken en dammen, en onbevreesd voor het element, aan hetwelk onze gewesten ontwoekerd zijn, fier op zijne wonderen, tot herstel zoo wel als tot schepping verrigt, zijns grooten helmers' taal, met dank en vreugde, zinge:

Natuur deed niets voor ons, ontroofde ons zelfs haar gunst; 
Al wat dit land ons toont, is arbeid, vlijt en kunst! 

Maar....!


{==364==} {>>pagina-aanduiding<<}

Nalezing mijner Herinneringen van Gouda. In 's Gravenhage, bij de Erven J. Thierry en C. Mensing en Zoon. 1822. Ten voordeele der Armen van Gouda. In gr. 8vo. 67 Bl. f 1-50.

Wij hebben noch op de ftad Gouda eene bijzondere betrekking, noch eenige kennis aan den weldadigen Schrijver, van wiens, een jaar vroeger uitgegevene, Herinneringen wij in der tijd melding gemaakt hebben. Over dit vervolg derzelven is alzoo ons oordeel onpartijdig. Om der Armen wille wenschen we een' goeden aftrek, en voor de Ingezetenen van Gouda, en, in 't gemeen, voor de liefhebbers en beoefenaars der Vaderlandsche Geschiedenis en Oudheidkunde, rekenen wij dit werkje eene belangrijke bijdragt. Het is wel jammer, dat alles, wat nu in beide stukjes is te vinden, niet in één deeltje beter bij elkander staat. Men heeft nu eerst de Herinneringen, met noten, onder den tekst, en aanmerkingen, en bijvoegsels, naar dezelve wijzende, er achter; en dan eene Nalezing, bestaande weêr uit verwijzingen naar den tekst en de noten der Herinneringen; en deze verwijzingen hebben weder noten er onder, en achteraan bijlagen, die evenwel meer dan de helft van dit boekje uitmaken. Dit is eene slechte zorge voor des lezers gemak en genoegen, hoewel het tot de waarde van den inhoud niets afdoet.
‘Vade, sed incultus!’ is het motto voor deze Nalezing; maar dezelve ziet er, wat spelling en taal aangaat, heel wat netter uit, dan de Herinneringen. Eene afbeelding van het, ten jare 1795, zoo geschondene, maar, zoo veel mogelijk, weêr herstelde gedenkstuk voor de kapel van beverningh, in de groote kerk, en van de wapenborden van adriaan van swieten en pain et vin, versieren dit stukje. Tot beide laatsten hebben de genoemde bijlagen betrekking: de laatstgenoemde was een Kolonel en Kwartiermeester-generaal, die, in den oorlog met de Franschen, onthoofd is in 1673, ter oorzake van zijn verlaten der schansen ezv.; de eerstgenoemde was de laatste Kastelein van Gouda, dat is - want de namen veranderen, zoo wel als de menschen, met de tijden - de laatste Slotvoogd, die, ter bevrijding van het Spaansche juk, voor Gouda zoo belangrijk was, en de hem betreffende bijlagen zijn voor de geschiedenis dier dagen,

{==365==} {>>pagina-aanduiding<<}
en ter bevestiging van hooft's verhaal, dat wij juist even te voren gelezen hadden, inderdaad belangrijk.
Wij vereeren en prijzen des Schrijvers dankbaarheid aan zijne geboortestad, en, wel verre dat hij van ons zijnen arbeid in een ongunstig licht behoefde te vreezen geplaatst te zien, danken wij hem voor het genoegen, dat ons dezelve waarlijk verschafte. Voor de aardigheid schrijven wij af, uit de noot op bl. 14. De Heer Oud-Burgemeester Mr. a.h. metelerkamp heeft, in zijn berigt van der Franschen intogt (1795) in Gouda, onder anderen gezegd, dat men hen, omringd door hunne vrienden van beide seksen, zag binnenrukken. In de N. Nederl. Jaarboeken van Januarij 1795 leest men, dat het paard van den Franschen Kommandant door vier aanzienlijke burgeressen werd binnengeleid: ‘alzoo,’ zegt nu de Schrijver, ‘had ook alhier hetzelfde plaats, hetgeen omtrent het inhalen van het paard van Troyen, bij virgilius, wordt gevonden.

- Pueri circum, innuptaeque puellae 
Sacra canunt, funemque manu contingere gaudent. 

Vier jonge jufvrouwen, waaronder van den fatsoenlijksten stand, ontzagen zich niet, om het paard van den eersten Franschen Officier, die in 1795 binnentrok, bij den teugel te geleiden en te omhelzen.....

- Sed ingenuis, et honesto stemmate natis 
Parcere virginibus resque locusque jubent.’ 

Wij schreven gaarne nog iets af; maar er moet te veel, in dit Tijdschrift, opgenomen worden; ergo sufficiat! Men koope dit boekje, en deele dan ook in des Schrijvers genoegen over den verbeterden toestand zijner geboortestad, dat hij ons, op het einde, zoo welmeenend betuigt!




Geen Verdichtsel. Een Verhaal, op ware Gebeurtenissen gegrond. Uit het Engelsch, naar den vijfden Druk, door Adr. van Deinse, Predikant te Oostende. Iste Deel. Te Amsterdam, bij G.J.A. Beijerinck. 1823. In gr. 8vo. 253 Bl. f 2-50.

Twee dingen bevreemdden ons bij dit boek: vooreerst de

{==366==} {>>pagina-aanduiding<<}
zonderlinge Titel, en ten tweede de Voorrede van Prof. heringa. De eerste herinnerde ons de leerrede van zekeren Predikant, die bij het behandelen der woorden: ‘zijt in geen ding bezorgd,’ in het eerste deel zijner rede onderzocht, wat een ding, en in het tweede, wat geen ding was. En de tweede konden wij eeniglijk begrijpen, toen het ons bleek, dat de Professor slechts een gedeelte van het werk in afgedrukte bladen gelezen had. Het boek is geheel in den tegenwoordigen Engelsch-godsdienstigen geest. Het plan is voortreffelijk: twee verstandige, brave, werkzame en godsdienstige jonge lieden vormen de opregtste vriendschap; een van dezen geraakt op den dwaalweg, en wordt eindelijk geheel liederlijk en oudeugend. Zijn godsdienstige vriend verlaat hem niet, hoewel van hem verwijderd; hij doet hem zelfs gewigtige diensten, die evenwel slechts voor eenen korten tijd indruk maken, maar den verdwaalden niet verbeteren. De bekeeringsgeschiedenis zal in het volgend deel wel volgen. Dan, onzes inziens, is de teekening van den verleiden jongeling niet menschkundig; de verleidingen zijn te zwak, om zoodanig te werken, bij zulke vroegere gewoonten en beginselen. Ook moest de andere vriend aan soortgelijke verzoekingen zijn blootgesteld geweest. Daarenboven zijn de grenzen tusschen goed en kwaad hier niet scherp genoeg geteekend. De wereld gebruiken, zonder dezelve te misbruiken, is toch ook eene Christelijke les en pligt. Het is den Godsdienst niet voordeelig, den jongen mensch ieder geoorloofd vermaak te willen betwisten. Hoe overdreven zijn b.v. de woorden van den teregtwijzenden vriend, en hoe onmenschkundig: ‘Naar het oordeel van de beste en verstandigste menschen, is het tooneel het poppenspel des levens - de school der ondeugd - de poel der ongebondenheid - de sterkste vesting van den God dezer wereld - het
voorportaal des verderfs. Met dit gevoelen vereenig ik mij volkomen. Gij noemt het tooneel de school der zeden. Wijs mij iemand, die door hetzelve is verbeterd!’ Waarlijk, wij dachten eerst, dat wij hier bordeel en geen tooneel moesten lezen. Doch wij willen op het tweede deel wachten, waarbij misschien dusdanige en andere bedenkingen kunnen wegvallen, of althans zeer verzacht worden. - De goede uitvoering verdient lof.





{==367==} {>>pagina-aanduiding<<}

Handwoordenboek der Grieksche Taal, volgens Etymologische orde, ten dienste der Scholen. II Deelen. Door J.T. Bergman, Theolog. et Litt. Hum. Doctor. Te Zutphen, bij H.C.A. Thieme. In gr. 8vo. f 7-:

Het vervaardigen van Woordenboeken is zeker geen zeer aangename arbeid, en men behoort daartoe eene tamelijke mate van geleerdheid en oordeel niet alleen, maar ook van aanhoudend geduld te bezitten. De Heer bergman had reeds genoegzaam getoond, dat de twee eerste eigenschappen in hem waren; van de laatste levert dit werk een sprekend bewijs op. Wij verheugen ons van harte over deze zoo gelukkig volbragte taak, en houden dit voor eene zeer groote aanwinst voor het onderwijs der jeugd. Immers ontbrak het ons aan een goed Woordenboek, en wel aan zoodanig, in hetwelk de Grieksche taal in het Hollandsch, niet in het Latijn teruggegeven wordt. Want de leerlingen verstaan nog geen Latijn genoeg, om uit die taal het Grieksch genoegzaam te kunnen vatten, en vertalen dikwijls, zonder het te begrijpen. Orde, keuze der woorden, en juiste vertaling, maken dit Handboek tot eene onmisbare behoefte voor allen, die op eene gemakkelijke wijze hunne kennis met de oorspronkelijke geschriften der Grieksche vernuften wenschen staande te houden en te vergrooten. Wij hopen dus, dat dit Woordenboek in veler handen zal zijn, en bevelen het niet slechts aan leerlingen op de Latijnsche scholen, maar ook aan Studenten aan; niet twijfelende, of zij, die zich niet opzettelijk aan de beoefening der oude Letteren zullen overgeven, kunnen hier alles vinden, wat hun te weten noodig is. Letter, papier, zuiverheid van tekst, goedkoopheid pleiten ook niet weinig voor de waardij dezer onderneming. Eene alphabetische woordenlijst vergroot de bruikbaarheid.

De jonge Vrouwen, geschetst in zedekundige Tafereelen, door J.N. Bouilly. Uit het Fransch vertaald. II Deelen. Te Deventer, bij A.J. van den Sigtenhorst. 1823. In kl. 8vo. Te zamen 686 Bl. f 4-80.

Door zijne Raadgevingen aan mijne Dochter is de Heer bouilly ook bij ons zeer voordeelig bekend; en wij be-
{==368==} {>>pagina-aanduiding<<}
hoeven alzoo niet te zeggen, dat ook dit zijn geschrift in eenen goeden smaak en allezins nuttig en leerzaam is. De onderscheidene verhalen, welker hoofddoel eene korte inleiding doorgaans opgeeft, zijn voor de jonggehuwde vrouw, geven nuttige aanwijzing van hetgeen ter bevestiging van het huwelijksgeluk, van deszelfs aanvang af, moet betracht of vermeden worden, en tevens voorbeelden ter aanmoedigende leering of niet minder leerzame waarschuwing. Dit is veel goeds, hetwelk wij welmeenend van dit werkje zeggen; en desniettegenstaande was ons de verschijning van hetzelve in onze moedertaal niet bijzonder aangenaam. Het is toch meerendeels geschreven voor vrouwen uit den beschaafderen stand, en voor deze is eene vertaling uit het Fransch geene behoefte meer; daarenboven zijn de verhalen hier en daar wel een weinig overdreven. Dan, het geen meer zegt, het moge waar zijn, dat de mensch zichzelven over den geheelen aardbodem gelijk is, en overal door dezelfde hartstogten beheerscht en door dezelfde gebreken misvormd wordt, gelijk de Vertaler zegt, wij ontmoeten hier echter deze en gene herinneringen, die wij voor onze vaderlandsche vrouwen minder noodig houden; en wij verlangen niet, dat eene te groote bekendheid met Fransche gewoonten en zeden ons in gevaar brenge, om ooit op dezelfde wijze daartegen te moeten waarschuwen. Wij houden het daarvoor, dat meer dan één waardig vaderlandsch Schrijver, zonder zeer groote inspanning, soortgelijk boekje even goed schrijven, en, geheel en alleen het oog op onze Nederlandsche zeden en gewoonten en onze Nederlandsche vrouwen gevestigd houdende, zeer veel nuttiger nog voor ons vaderland zijn geschrijf inrigten kon. - De uitvoering is zindelijk, en ieder deel is, behalve het vignet op den
titel, met een bevallig plaatje tegenover denzelven versierd. En nu het werkje dan, zoo als het is, in onze taal het licht ziet, bestaat er geene genoegzame reden, om het onzer Nederlandsche vrouwen te onthouden.

Gedichtjes voor Kinderen. Te Groningen, bij J. Römelingh. 1822. In kl. 8vo. 69 Bl. f :-20.

Het doel is zedelijk goed, maar de poëzij van weinig beteekenis. 37 Rijmpjes, en dat voor 20 cents! Een' halven cent alzoo het stuk? Dan moesten er 40 zijn. Maar er zijn enkele onder, die wel een' geheelen cent waardig zijn.





{==369==} {>>pagina-aanduiding<<}

Boekbeschouwing.

Twaalftal Leerredenen, door Herman Muntinghe. Te Groningen, bij J. Oomkens. 1824. In gr. 8vo. 310 Bl. f 3-:

Naar Gen. IV:3-15 wordt Kaïn's broedermoord behandeld in de eerste van dit twaalftal Leerredenen, en de tegenstelling van Gods handelwijs omtrent den misdadiger aan dezes gedrag geeft aanleiding ter ontwikkeling van de waarheid der langmoedigheid van den barmhartigen Vader der menschen, op zeer menschkundige wijze. Van die zijde, en om meer dan ééne fraaije opheldering van bijzonderheden, is deze aangename Leerrede hoogstgewigtig. - Niet minder aangenaam en belangrijk is de volgende, over Gen. V:5, gelijk elk beseft, die aan het Paradijsgeluk, door Adam beleefd, en aan de gevolgen der zonde, door dien éénen mensch in de wereld gebragt, denkt, en dan aan muntinghe's oordeel, gevoel en hart, waarmede de eenigsoortige dood van onzer aller vader behandeld wordt. - Voortreffelijk is de derde Leerrede, over Job XIV:2a, uit de vereeniging van 's menschen voortreffelijkheid met zijne vergankelijkheid een bewijs opleverende voor zijne vatbaarheid voor en bestemming tot hoogere volmaking. - Ongemeen bevallig moet elk de vierde achten, in welke, naar Psalm XXII:31, 32, uit 's Heilands vernedering en verhooging aanleiding wordt genomen tot versterking in het geloof aan eene Voorzienigheid, die, hoe donker ook haar gang zij, ook dan nog onze aanbidding en lof waardig is. Niet gaarne zouden wij, van Vorstengrootheid gewaagd hebbende, alzoo op Jezus toepassen: ‘indien hem die grootheid ware ten deele gevallen, welke hij zoo zeer verdiende,’ ezv. (bl. 90); dit is al te vleijend voor de aardsche Majesteiten, dan dat muntinghe, die zoo iets niet bedoelde, dien volzin, had hij dien eens overgelezen, niet zoude hebben

{==370==} {>>pagina-aanduiding<<}
veranderd. - Wat de geschiedenis van Jozef met betrekking tot de Voorzienigheid leere, wordt in de vijfde Leerrede, over Psalm CV:16-24, uiteengezet. - De zesde is, naar Spreuken XXVIII:14, ingerigt, om ons een denkbeeld te geven van den aard, de redelijkheid en de heilzame gevolgen dier aanhoudende vrees, welke Salomo aanprijst. - In de zevende, treffelijk geopend met eene anekdote van h. de groot's sterfbed, wordt de parabel van den Farizeër en den Tollenaar (Luk. XVIII:9-14) regt schoon, naar onze meening, ontvouwd, en tot belangrijke en nuttige leering aangewend. Mogt deze Leerrede veel gelezen worden! - De achtste is van eene andere, leerstellige of dogmatische soort. De tekst is Joan. I:1, 2, 3, naar welken, eerst verklaard zijnde, de leer van de Goddelijke natuur onzes Heilands voorgesteld wordt, waarna de belangrijkheid des geloofs aan dezelve wordt aangewezen. Ons behaagde deze preek zeer; anderen zullen eener andere voorstelling der behandelde waarheden de voorkeur geven, maar allen den Leeraar het regt doen van te erkennen, dat hij eene schatbare proeve gegeven heeft, hoe men leerstukken van zulken aard, als het onderhavige, te behandelen hebbe als verborgenheden der Godzaligheid, gelijk dit ook de éénige ware manier van behandeling derzelve zijn kan. Recensent raadt den jongen Leeraar, vooral in het Gereformeerde Kerkgenootschap, bij deze gelegenheid aan, de vergelijking eener Bijbeloefening van heringa over hetzelfde onderwerp, naar de 18 eerste verzen van Joan. I. - Met hoe veel genoegen wij ook de negende Leerrede, die, naar Gal. VI:7, 8, het verband tusschen ons aardsche gedrag en ons eeuwig lot ter beschouwing geeft, gelezen hebben; dewijl wij voor het eerste bewijs, dat de voortreffelijke muntinghe, in het tweede deel der Leerrede, uit
de voortduring onzer zielsneigingen ontleent voor de hoofdleer in den tekst, zoo veel niet rekenen kunnen, en de zoogenoemde toepassing, naar ons gevoel, te schraal is uitgevallen, behaagde ons dezelve minder. De bedenking: ‘hoe kan ik op den geest zaaijen? dien

{==371==} {>>pagina-aanduiding<<}
geest immers moet God mij geven,’ op de gewone wijze op te lossen, met de aanrading van het gebed, gaat bij ons niet aan, alzoo men zoude kunnen antwoorden: ‘bidden is reeds zaaijen op den geest.’ Wij laten daar, dat muntinghe hier geest niet genoeg onderscheidt; maar willen opmerkzaam maken op het verkeerde bestuur der gemoederen van zwakken, die zich bekommeren, of boozen, die zich verontschuldigen, hetwelk men uit muntinghe's voordragt afleidt. Want de man was te wijs om het te geven, en heeft zich in het Xde Deel zijner Geschiedenis der Menschheid daarover te goed uitgelaten, dan dat het ons niet spijten zoude, dat hij de genoemde bedenking beantwoordt met op de aanbeveling van het gebed door Jezus te wijzen, en daaruit af te leiden: ‘Nu, wil God u den Geest geven,’ ezv. Waarom niet eenvoudig geantwoord: ‘Gij hebt den H. Geest; volgt deszelfs invloed in, en bidt God,’ ezv.? - Boven onzen lof is de tiende Leerrede, in welke, na opheldering der tekstwoorden, Coloss. I:26, 27, de hoop op eene toekomende gelukzaligheid, als zijnde eene verborgenheid vóór de Evangelie-verkondiging, in hetzelve, als door Christus gegeven, ontdekt, wordt beschouwd, en dan aangetoond, hoe deze ontdekking aan het Evangelie de hoogste voortreffelijkheid bijzet. Om toch iets ter proeve te geven, nemen wij het volgende uit de inleiding over: ‘Wilde ik u van het verschrikkend vermogen des doods een levendig geschilderd tafereel malen; u aantoonen, hoe hij, op eens en voor altijd, hetgeen ons het dierbaarst was ons ontrukke, onze streelendste uitzigten in het stof begrave, de hechtste banden van liefde en vriendschap onmededoogend, en dikwijls op het onverwachtst, vaneenrijte, de bevalligste schoonheid, de prilste krachten, de edelste vermogens op eens verniele; wilde ik daarenboven u
in uwe verbeelding plaatsen voor den regterstoel des volmaakt Heiligen, die ons lot beslissen zal; met één woord, wilde ik van alles, wat de dood sombers, akeligs, verschrikkelijks heeft, een tafereel ophangen; ik zoude misschien

{==372==} {>>pagina-aanduiding<<}
uwe aandoeningen gaande maken, en uwe zenuwen in beweging brengen, maar gij zoudt mij billijk mogen toevoegen, dat zulk een tasereel der verschrikking geheel ongeschikt was voor eenen dienaar van het Evangelie, hetwelk niets dan heil en blijdschap ademt.’ - Zoo dacht er muntinghe over: waarom moet zich de verstandige nog zoo vaak ergeren, wanneer de werking eens Leeraars, niet op het verstand, en alzoo op het hart, maar op de zenuwen zijner toehoorderen, gevolgen heeft, die voor zegen op den Evangeliedienst moeten doorgaan, hoe verderfelijk zij voor de echte Godzaligheid zijn? - Hoe gaarne leerden wij de waarde der elfde Leerrede kennen! Verrassend, verheffend, buitengewoon en toch natuurlijk, welsprekend, maar eenvoudig, dient in dezelve de uitnemend opgehelderde tekst, Openb. IV:9, 10, tot aanleiding, om de verheerlijking Gods, als Schepper der Natuur, te beschouwen als een voornaam gedeelte van het werk der gezaligden. Hier is veel treffends, en schoon te pas gebragt. - De laatste Leerrede, ten onderwerpe hebbende het geheele vijfde Hoofdstuk van dezelfde Openbaring, toont aan, welk eenen lof Jezus Christus, als de door lijden volmaakte Verlosser, in den Hemel ontvangt, en hoe oneindig die, en waarom, den lof, Hem op aarde toegebragt, overtreft. Een waardig besluit van het geheel.
Tot modellen prijzen wij deze Preken niet aan, alleen omdat wij geene Preken, van wien ook, tot modellen aanprijzen; maar mogt elk Leeraar die kortheid, (12 Leerredenen op 310 bladzijden, en niet eens heel kompres gedrukt) die ware welsprekendheid, welke zich, in sierlijken stijl, prachtig en krachtig, waar het pas geeft, weet te verheffen, (waarvan verscheidene stalen konden gegeven worden) maar welke nooit de eenvoudigheid verzaakt; mogt elk Leeraar daarbij dien ernst, die gemoedelijkheid, welke zoo kennelijk toonde, dat muntinghe zelf kende, gevoelde, geloofde, en daarom zoo sprak, die bondigheid en dien nadruk aan zijne voordragt leeren geven, welke deze Leerredenen zoo onderschei-
{==373==} {>>pagina-aanduiding<<}
dend kenmerken, en, tot bevordering van kennis der waarheid, die naar de Godzaligheid is, zóó tot het verstand en harte zijner hoorderen zich leeren rigten! Tot een aangenaam en nuttig huisboek prijzen wij dezen bundel, het laatste geschenk van des Hoogleeraars hand, mede zeer aan.
Ach ja! het laatste geschenk! De brave en arbeidzame man; de zoo verdienstelijke, ware Geleerde; de zelfdenkende, de onbevooroordeelde, de echt-liberale, de verdraagzame, de zoo ootmoedige en bescheidene, de liefderijke, de wijze, de vrolijke, de godzalige Christen; dat sieraad, niet slechts van zijn Kerkgenootschap, maar van de gansche Protestantsche Kerk, ja van ons Vaderland; de groote muntinghe, wien elk, die hem kende, niet wist, of hij meer bewonderen dan liefhebben moest, is ook reeds niet meer. Zijne nagedachtenis leeft, en zal blijven leven. Zijne schriften, vele, door hem ten dienste der Kerke gevormde, mannen, staven zijnen roem. Met waren weemoed doorbladeren wij, aan zijn gemis gedachtig, de voortreffelijke Leerredenen, die wij aankondigden. Wat hij zelf zeide tot de aan hunne waarde beantwoordende Christenen trof ons daarom zeer, als reeds aan hem vervuld: ‘Gij prijktet reeds hier als de schoonste bloemen der menschheid, door de hand van God zelven geplant, door zijne vaderzorg beveiligd, en waarin Hij zelf, als in het schoonste zijner aardsche werken, zich verlustigde. Zoo moogt gij al voor deze aarde verwelken, in den hemel zult gij met nieuwen, onsterfelijken, en eeuwig in luister toenemenden glans herbloeijen!’ - Zoo eindigt de Leerrede over de woorden, dus vertaald: ‘de mensch prijkt schitterend, gelijk eene bloem, en verwelkt.’


{==374==} {>>pagina-aanduiding<<}

Leerredenen over de Lijdensgeschiedenis van onzen Heer Jezus Christus; met Aanmerkingen van G.C.B. Mosche. Uit het Hoogduitsch. IIIde en laatste Deel. Te Amsterdam, bij ten Brink en de Vries. In gr. 8vo. VI en 478 Bl. f 3-25.

Van wien ook deze Leerredenen en Aanmerkingen zijn, (want van mosche zijn alleen, en niet eens alle, de Aanmerkingen) met dezelve loopen wij zoo hoog niet, als wij van sommige boekbeoordeelaren gezien hebben. Het is echter een nuttig, nu compleet huisboek, hoewel thans, hier te lande, daaraan geene behoefte bestaat; en of er niet ook te veel godsdienstige huisboeken kunnen komen, en dit het lezen van den Bijbel zelven niet in onbruik kunne brengen, is de vraag, die wij gelooven, dat men wel eens over het hoofd ziet. Predikers over de lijdensgeschiedenis hebben waarlijk hulpmiddelen genoeg bij dat werk, zoodat daarvoor, meenden wij, niet behoefde gezorgd te worden. Hoe veel kunnen zij er over lezen, en moeten zij er minder bij denken! Dit neemt niet weg, dat wij dit werk, op zichzelve beschouwd, van vele zijden lofwaardig achten, bijzonder ook om den hartelijken, doorgaans zuiver Evangelischen toon, die in hetzelve heerscht. Wij hebben voor onze godsdienstige stichting de meeste der leerredenen, en, in dit deel, ook der overdenkingen, belangrijk gevonden; en, hoezeer - hetgeen altijd wel het geval blijven zal - niet alle de onder den tekst geplaatste aanmerkingen boven wederspraak te achten zijn, en er ook weinig nieuws tot opheldering te vinden zij, meer dan ééne aanmerking kwam ons voor, uit welke nog al te leeren is, en die althans waardig is getoetst te worden. Eene enkele, die iets vreemds of nieuws voordraagt, zoo als b.v. de woorden: ‘indien ze dit doen aan het groene hout, wat zal aan het dorre geschieden?’ uitlegt als eene klagt, den Joden in den mond gelegd, is de beste vooral niet. Over het geheel is dit werk te omslagtig gemaakt, en uitweidingen en her-
{==375==} {>>pagina-aanduiding<<}
halingen zijn daardoor veroorzaakt, die de lezing niet veraangenamen.
Dit deel behelst tien Leerredenen van onderscheidene waarde, en vijf Overdenkingen. Zie hier de belangrijke onderwerpen der Leerredenen. De bede van Jezus voor zijne moordenaren; de vergelding der grootste liefde met den bittersten haat; de twee misdadigers met Jezus gekruist; de zorg van den gekruisten Jezus voor zijne geliefden; de klagt van Jezus aan het kruis, beschouwd als eene diepe verborgenheid; het door Jezus gelukkig volbragt werk na zwaren strijd; de roemrijke dood van Jezus, als het beste middel, om ook zoo te sterven; de verheerlijking van Jezus in zijnen dood; het doorsteken der zijde van Jezus, en zijne begrafenis en de verzegeling van het graf.
Het opschrift der eerste zagen wij liever dus gesteld: ‘bede van Jezus voor zijne vijanden;’ maar vooral hadden wij het denkbeeld, dat dit een gebed was voor de natie, een gebed van Hem, wien God altijd hoorde (Joh. XI: 42), een gebed, dat dus ook verhoord is, blijkens het aanbod der vergiffenis, zeven weken na dezen dood, aan datzelfde volk, dat alleen aan deszelfs verharding en verwerping der genade, die deszelfs misdaad vergaf, zijn ongeluk te danken had, - dit denkbeeld hadden wij gaarne meer uitgekomen gezien; dan ware ten minste die, in ons oordeel, altijd lamme paraphrase van dit onvergelijkelijke: ‘Vader! vergeef het hun!’, in de 5de aanmerking, weggebleven. - Het opschrift der leerrede over de klagte van Jezus aan het kruis maakte ons naar dezelve nieuwsgierig. Wij vonden, in deze leerrede, wel eens strijdigheid met de voordragt in andere, ja, in dezelfde, verwarring van denkbeelden. Indien men, vragen wij onpartijdig, op eene zoodanige wijze den Heiland klagen laat, als hier, bl. 176: ‘ach! hoe is het voor uw vaderhart mogelijk geweest, uw aangezigt zoo voor mij te verbergen! hoe zwaar valt het voor mijn hart, zulk een lijden te verduren!’ vergeet men dan niet, dat het lijden van Jezus oogenblikkelijk geëindigd zoude worden, en

{==376==} {>>pagina-aanduiding<<}
dat Hij, om zoo te spreken, reeds op de lippen had: ‘het is volbragt’? En is de strijd, de angst, de vrees, in Gethsemane doorgeworsteld, (men vergelijke het verhaal van Lukas met Hebr. V:7) niet altijd zijn zwaarste lijden te achten? Is zelfs, wat wij Joh. XII:27 van Jezus vinden, niet zwaarder lijden te achten, dan wat hij op het allerlaatste, zijn' geest zijnen Vader zullende aanbevelen, doorstond? Wij verklaren dezen uitroep, over welken men zoo veel geschreven heeft, daarom nog altijd liever dus: ‘Mijn God! mijn God! waarom zoudt Gij mij verlaten! Neen - Gij, Gij niet. Vader!’ ezv.
De Overdenkingen betreffen het ongegronde der ergernis aan het lijden van Jezus; het woord des kruises eene kracht Gods, om ons te sterken in het geloof; het kruis van Christus het beste behoedmiddel tegen de zonde; het woord des kruises eene kracht Gods, om te sterken in al wat goed is, en - om ons te troosten in nood en dood. Over het geheel prijzen wij die Overdenkingen aan boven de Leerredenen. Uit de laatste willen wij iets ter proeve mededeelen. Voorstellende, hoe veel zwaarder het lijden van Jezus zij, dan hetgeen ons kan treffen, zegt de steller, onder anderen: ‘Wij kunnen in geenen deele zoo (als Jezus) begrijpen, hoe goed het goede, hoe kwaad het kwade is. Geen menschelijk ligchaam is zoo gezond en sterk, als het ligchaam van Jezus, om den hoogsten trap der smart te kunnen verduren. Hij was niet in zonden ontvangen en geboren; dus was ook in Hem geen zaad van ziekte en dood. Nooit hadden (waren) zondige lusten in zijn bloed geweest; nooit had hij door eenige uitspatting de levenskrachten van zijn ligchaam (?) verzwakt. Eene onafgebrokene helderheid van geest in vertrouwen op God onderhield en versterkte dagelijks de gezondheid van zijn ligchaam. Hij was de heiligste, deugdzaamste en vergenoegdste mensch, en dus ook de gezondste onder alle menschen. Wat moet Hij dus wel geleden hebben,’ ezv.
Alle de vijf Overdenkingen en de meeste Leerredenen worden besloten met een vers, of eenige, uit de Evange-
{==377==} {>>pagina-aanduiding<<}
lische Gezangen, bij de Hervormden in gebruik. Het mag evenwel daarvoor gehouden worden, dat die beter hadden kunnen zijn uitgekozen; hoewel die gezangbundel, tot spijt van den helderdenkenden Evangeliedienaar, ten opzigte der lijdensgeschiedenis, die toch t'elken jare, gedurende zeven weken, bepredikt wordt, schraal genoeg is uitgevallen. Maar men behoefde zich, daar men toch een leesboek geeft, niet uitsluitend tot dier. bundel te bepalen; en, daar velen denzelven genoeg gebruiken, deed men beter - en dit is op menig huisboek toepasselijk - dat men iets gaf, tot stichting, dat aan niet zoo velen bekend is, en zij dus gedurig aantreffen; ja, hier was gelegenheid ook tot mededeeling van zoo veel goeds uit de onderscheidene afdeelingen althans der Protestantsche kerk, die, wat ons aangaat, afgescheiden mogen blijven, zoo de ware vereeniging door den band des Heiligen Geestes maar bevorderd wordt. Ook zagen wij gaarne den gezegenden naam des Heilands altijd voluit gespeld. ‘Calvinus, Coccejus’ schrijft men toch ook niet ‘J.C.’ -

Tafereelen uit de tijden der Aartsvaderen; naar de Heilige Schrift. Door Miss O' Keeffe. Naar de derde uitgave uit het Engelsch vertaald. Iste Deel. Te Franeker, bij G. IJpma. 1823. In gr. 8vo. XIV en 317 Bl. f 2-90.

Hoezeer wij het niet mogen goedkeuren, dat men, in onze dagen, al wat maar eenigen opgang schijnt te maken in het Engelsch, in het Fransch, en vooral in het Hoogduitsch, terstond en met graagte in het Nederduitsch overbrenge, en dus ook zeer veel vertale, hetwelk, of voor den goeden smaak, of voor de goede zeden, of voor beide tevens, nadeelig kan zijn, zien wij, echter, met groot genoegen, te midden dier menigte vreemde voortbrengselen, sommige, die de eer der vertaling, bijzonder met opzigt tot smaak en zeden, volkomen verdienen. Onder deze munt het onderhavige werk uit. Het is door

{==378==} {>>pagina-aanduiding<<}
eene Vrouw van buitengewone geestvermogens geschreven, en heeft eene godsdienstige en zedelijke strekking. Daar nu, over het geheel genomen, de Engelschen veel prijs op den Godsdienst stellen, en behagen scheppen in werken, waarin genie doorstraalt, is het niet te verwonderen, dat het aangekondigde werk bij hen grooten opgang maakt; gelijk het ook, des twijfelen wij geenszins, om dezelfde reden, in ons land genoeg zal opnemen, om en Vertaler en Drukker, in een gunstig debiet, de gewenschte belooning van hunne moeite en onkosten te doen vinden, en door zeer velen, bijzonder van de vrouwelijke sekse, met groot genoegen en stichting gelezen worden.
Het geheele werk, in zeven boeken verdeeld, behandelt de Aartsvaderlijke geschiedenissen, van het tijdstip af, dat Abraham's zoon, Izaäk, gespeend werd, tot op Jakob's komst in Egypte. Het eerste deel eindigt met Jakob's komst bij Laban; en in het tweede, hetwelk wij hopen dat spoedig volgen zal, verwachten wij het overige. - Het zal dengenen, die het werk nog niet gelezen hebben, vreemd schijnen, dat hetzelve met Izaäk's spening, en niet met Abraham's komst in Kanaän, begint. Dan, de Schrijfster heeft hierdoor den vorm van een doorloopend geschiedverhaal vermijd, en terstond de aandacht en het gevoel der lezeren opgewekt door de schildering van het feest, bij die gelegenheid gevierd; terwijl zij het voornaamste, dat te voren betreffende Abraham was gebeurd, op eene zeer natuurlijke en doelmatige wijze, dáár, waar het te pas kwam, heeft ingevlochten. Trouwens, het zijn Tafereelen uit de tijden der Aartsvaderen; welke titel door den oordeelkundigen Vertaler zeer juist gekozen is, in plaats van Aartsvaderlijke tijden, of het land Kanaän, zoo als dezelve in het oorspronkelijke luidt. - In deze tafereelen, nu, wordt het gewijde geschiedverhaal wel tot grondslag gelegd, maar met verscheidene omstandigheden vermeerderd, die aan hetzelve grootere levendigheid geven, daar alles dramatisch is voorgesteld, en zoodanig, dat het nuttige met het aangename gepaard wordt. Het is, in waarheid, een

{==379==} {>>pagina-aanduiding<<}
werk, éénig in zijne soort, en vol van schoonheden van den eersten rang. Men ziet er het karakteristieke in van het Engelsche vernuft, hetwelk zich, in het dichterlijk behandelen van eenig onderwerp, een' nieuwen weg weet te banen, en nu eens door deszelfs stoute vlugt verbaast, dan eens door zijne weelderigheid wegsleept, dan weder door het eenvoudige en naïve treft, maar hetwelk somtijds ook het een of ander voordraagt, dat de proef van het koele en geoefende oordeel niet kan doorstaan. Veelal is de stijl een zoogenaamd poëtisch proza, met name in aangewende vergelijkingen en in beschrijvingen van plaatsen. De Schrijfster schijnt bijzonder behagen te hebben gehad in dichterlijke aanspraken aan redelooze schepselen van allerlei aard, zoo als men reeds, kort achter elkander, bladz. 1 en 3 vindt. Ofschoon wij, voorts, zeer veel met dit werk van een Engelsch en vrouwelijk Genie ophebben, en het dus met den Vertaler ééns zijn omtrent deszelfs buitengemeene verdiensten, kunnen wij, echter, met hem niet volkomen instemmen, dat door dit werk een helder licht opgaat over menige bijzonderheid. Zoodanig licht moet men eerder zoeken in van der palm's tafereelen van dezelfde geschiedenissen, dan in een boek vol verdichtsels, hoe aangenaam en nuttig dezelve dan ook zijn mogen. - Wat de vertaling betreft; hierin zijn eenige gepaste vrijheden gebruikt, waarvan in de Voorrede gewag gemaakt wordt. Dezelve is voor het overige vloeijend, en met oordeel vervaardigd. Hier en daar, echter, zou men eene aanmerking kunnen maken; zoo staat, b.v. bl. 289, reg. 18, zeide ik, alwaar, indien wij ons niet bedriegen, staan moest, zeide hij, en bl. 302, reg. 8 en 9, een herder, in plaats van de herder.




Scheikundige Verhandeling over de Morphine en andere hoofdbestanddeelen des Opiums, door S. Stratingh, Ez. Te Groningen, bij J. Oomkens. 1823. In gr. 8vo. Behalve de Voorrede, 186 Bl. f 1-80.

De geleerde stratingh levert hier wederom aan

{==380==} {>>pagina-aanduiding<<}
de beoefenaars der Schei- en Geneeskunde eene belangrijke proeve van zijnen werkzamen ijver voor de wetenschappen.
Sinds eenigen tijd hebben vele Scheikundigen zich meer bijzonder met het onderzoek van algemeen bekende en gebruikelijke geneesmiddelen onledig gehouden, ten einde ook de eigenaardige krachten derzelve scheikundig na te vorschen; een onderzoek, waarvan de uitkomsten, met voorzigtigheid en oordeel toegepast, voor de Geneeskunde allergewigtigst worden kunnen, en waaraan wij de kennis van de Cinchonine, Quinine, Morphine en zoo vele andere nuttige geneesmiddelen te danken hebben, wier ontdekking een nieuw licht heeft doen opgaan over de nog altijd duistere leer van de krachten der zelfstandigheden, waaruit zij zijn voortgebragt. Eene nieuwe bijdrage tot die leer geeft ons dit geschrift over de Morphine. De eerste afdeeling behelst eene geschiedenis en ontleding des Opiums; de tweede handelt over de bereiding van de hoofdbestanddeelen des Opiums; de derde over de scheikundige eigenschappen en verbindingen der Morphine, Narcotine en (van) het Meconium-zuur; de vierde over het inlandsch Opium; de vijfde, eindelijk, geeft eene beschouwing van de geneeskundige krachten der bestanddeelen des Opiums. Ziet daar den belangrijken inhoud van dit nuttig werkje, hetwelk zich ook daardoor aanprijst, dat de Schrijver zijne eigene bereidingen opgeeft, en door verschillende geneeskundige waarnemingen, betreffende het gebruik der Morphine, en de voordeelen, die dit middel boven het gewoon Opium aanbiedt, verrijkt is. Mogt dit boekje veel koopers en lezers vinden, en ook andere Geleerden onzes Vaderlands opwekken, om, op het voetspoor van den kundigen stratingh, de resultaten van hun onderzoek omtrent dit belangrijk middel aan het publiek mede te deelen, en aldus deszelfs betrekkelijke waarde, als plaatsvervanger des
Opiums, te doen kennen!





{==381==} {>>pagina-aanduiding<<}

Dissertatio Pathologica inauguralis de morbis aurium auditusque &c. D.i. Akademische Verhandeling over de Ziekten van het Gehoor, door J. van der Hoeven. Te Leyden, bij L. Herdingh en Zoon. 1823. In gr. 8vo. Behalve de Voorrede, 112 Bl. f 1-20.

Bij de thans meer en meer heerschende journaalgeleerdheid, zelfs in vele akademische proeven onzer kweekelingen zigtbaar, is het echter eene voor ieder beminnaar der wetenschappen en des vaderlands vertroostende opmerking, dat er tevens niet weinige onder die kweekelingen gevonden worden, welke den beteren weg betreden, en in staat zijn, Hollands ouden roem te handhaven.
Het boven aangekondigd geschrift van een' jeugdigen, doch in en buiten zijn vaderland niet onbekenden Geleerde, levert een nieuw bewijs voor de waarheid onzer opmerking.
Zijne onlangs bij de Utrechtsche Akademie bekroonde prijsverhandeling over het maaksel en gebruik van het gehoorörgaan bij den mensch, onder anderen ook aan den beroemden soemmering, uit erkentenis voor hetgeen hij uit deszelfs schriften voor zijn onderwerp geput had, door den schrijver toegezonden, deed bij dezen het verlangen geboren worden, dat er ook eene ziektekunde des gehoors, door dezelfde hand bewerkt, in 't licht verschijnen mogt. ‘Quod equidem (dus luidt het in de ook door goede latiniteit zoo uitmuntende voorrede) recusavi, nimis arduum opus putans juveni; gravius etiam mihi, cui, quae ad hunc laborem requirebantur, parum aderant. Soemmeringius tamen idem denuo rogavit, et cum summâ benevoli animi significatione mecum quasdam observationes communicavit, quibus in hujus scriptionis cursu uit possem. Tunc verecundia negandi scribendi impudentiam suscepi,’ &c.
Het was des schrijvers doel, uit de beste auteurs alles op te zamelen en mede te deelen, wat betrekking heeft

{==382==} {>>pagina-aanduiding<<}
op het door hem gekozen onderwerp, en eerst de gebreken van het gehoorwerktuig te behandelen, vervolgens over die ziekten te spreken, welke het vermogen des gehoors zelve betreffen.
Het eerste hoofdstuk, aan de algemeene ziektekunde toegewijd, handelt over de otitis, zoo wel externa als interna, de otorrhaea, verdeeld in mucosa en purulenta, de insectis et vermibus in aure, en eindelijk de otalgiâ; waarbij zoo wel de diagnosis als de therapie kortelijk vermeld wordt.
Het tweede hoofdstuk behelst de gebreken van de afzonderlijke deelen van het zintuig des gehoors. De anatomische orde volgende, vangt de schrijver ook hier, gelijk in zijne physiologische verhandeling, van de gehoorzenuw, als pars maxime necessaria organi auditus, aan, gaat vervolgens over tot het aquula Cotunnii, den labyrinthus en de overige deelen der gehoorwerktuigen. Alles is met de meeste vlijt en oordeelkunde bewerkt, en met waarnemingen uit de beste vroegere en latere auteurs verrijkt en opgehelderd. Bij de gebreken van het trommelvlies wordt te regt opgemerkt, dat dezelve voor niet zoo gewigtig, als sommige vroegere schrijvers beweerd hebben, moeten gehouden worden, daar deszelfs beleediging dikwijls zonder merkelijken invloed op het gehoor bevonden is; 't geen door vele waarnemingen bevestigd wordt.
In het derde hoofdstuk worden de ziekten van het gehoor zelve voorgedragen. Hetzelve is in drie afdeelingen verdeeld, handelende over de te groote gevoeligheid, ziekelijke veranderingen, en vermindering of het geheel gemis van het gehoor. De laatste dezer afdeelingen is bijzonder uitvoerig bewerkt. Eerst worden de verschillende soorten en oorzaken der doofheid opgegeven. Scherpzinnig is de opmerking van den beroemden darwin, door den schrijver aangehaald, dat de doofheid, welke uit de gehoorzenuw zelve voortkomt, ook door de droomen zou kunnen ontdekt worden, 't welk door het geval van een' zestigjarigen lijder wordt opgehelderd, die, reeds gedu-
{==383==} {>>pagina-aanduiding<<}
rende dertig jaren geheel doof, door gebrek aan oefening het spreken genoegzaam had afgewend, en zich niet dan door schrift en teekenen gewoon was uit te drukken, op welke wijze hij ook in den droom zich verbeeldde met anderen om te gaan, terwijl hij nimmer droomde iets te hooren. Dit hoofdstuk wordt met eene korte opgave van de verschillende geneesmiddelen der doofheid besloten. Omtrent de electriciteit en het galvanismus merkt de schrijver aan, dat beider werking over 't algemeen meer voor een' tijd, dan wel duurzaam is, 't geen onder anderen door eene keurige waarneming van soemmering bevestigd wordt. De schrijver eindigt zijne schoone verhandeling met de vermelding der drie chirurgische operatiën, in de doofheid gebruikelijk, - de perforatio processus mastoïdei, de perforatio membranae tympani, en eindelijk de injectiones tubarum Eustachii; deelende, met betrekking tot de beide eersten, drie belangrijke gevallen van den kundigen Leydschen Chirurgijn logger mede, welke vooral daarom voor 's mans waarheidliefde niet alleen, maar ook voor zijne edele denkwijze pleiten, dat in twee derzelve de operatie geene herstelling des gehoors heeft te weeg gebragt; een bewijs,
hoe geheel vreemd echte kunde is van die (helaas! niet zeldzame) kwakzalverij, welke alomme pocht op hare wondercuren. Ook dit geheele derde hoofdstuk getuigt van des schrijvers belezenheid, scherpzinnigheid en helder oordeel.
Gaarne zouden wij nog het een en ander tot proeve afschrijven; dan daarvoor is deze arbeid minder geschikt. Dezelve verdient van deskundigen gelezen en herlezen te worden. Als zoodanig durven wij deze Dissertatie een' ieder gerustelijk aanbevelen; terwijl wij de Hoogeschool van Leyden gelukwenschen met zulk eenen kweekeling, en de wetenschappen met zulk eenen beoefenaar.





{==384==} {>>pagina-aanduiding<<}

De Gevolgen der Kruistogten voor Europa. Door A.H.L. Heeren, Hoogleeraar der Geschiedenis te Göttingen, enz. Uit het Hoogduitsch vertaald en met Aanmerkingen voorzien door Steenbergen van Goor. Te Leeuwarden, bij Steenbergen van Goor. 1823. In gr. 8vo. 382 Bl. f 3-75.

Ons lezend publiek heeft inderdaad groote verpligting aan den heer steenbergen van goor, niet zoo zeer nog als kundig en bekwaam vertaler van een aantal uitnemend wèl gekozene, belangrijke werken, als voornamelijk daarom, dat hij, als uitgever, zich waagt aan werken, die allezins verdienden, boven duizend andere, in onze taal overgebragt te worden, doch die, uit vreeze van geene genoegzame koopers te zullen vinden, sedert tien, twintig jaren, onvertaald zijn blijven liggen. Wie denkt hier niet, vóór alles, aan zijne onlangs uit het Engelsch overgebragte en met uitstekende noten vermeerderde Atheensche Brieven? Het werk, hier boven aangeduid, is niet minder belangrijk. Vóór zoo vele jaren reeds wekte de Latijnsche verhandeling van onzen geleerden landgenoot, Prof. regenbogen, de aandacht onder ons op, ten aanzien van de gevolgen der kruistogten. Onderscheidene verhandelaars in letterlievende maatschappijen putteden uit die bron, en maakten hunne beschouwingen ook door den druk gemeen: terwijl ondertusschen weêr een stuk van den heer wakker van zon uitkwam, in tegenovergestelden geest gestemd; alsof, namelijk, die kruistogten in hunne gevolgen even heilloos en verwoestend geweest waren, als zij in de uitvoering en bedoeling dwaas en schandelijk waren. Dan, hier te lande niet alleen, in Frankrijk, waar de gedachte eerst geopperd was, in Duitschland, waar het beste antwoord op de gedane vraag zijnen oorsprong had, werden de kruistogten meer en meer een voorwerp van behandeling. Recensent herinnert zich nog

{==385==} {>>pagina-aanduiding<<}
levendig, na de lezing van michaud's Histoire des Croisades, terstond lust gevoeld te hebben, om dat fraaije werk in onze taal over te brengen; tot welks betere voldoening hem door eenen vriend terstond nog twee nieuwe Hoogduitsche werken over hetzelfde onderwerp werden ter hand gesteld. Maar geen boekverkooper durfde zich toen aan de uitgave wagen. Dit bedroefde hem zoo wel, als het hem bevreemdde; en nog zou hij wenschen, dat iemand hand aan het werk sloeg, indien niet een onzer bekwaamste schrijvers bezig ware, zelf een oorspronkelijk werk over die zoogenaamde heilige oorlogen zamen te stellen, en tevens een ander stuk, Tafereelen uit de tijden der Kruistogten, reeds ware begonnen voor onzen landaard uitgegeven te worden. Maar hoe veel meer verwondering moet het baren, dat deze door het Fransche Instituut bekroonde verhandeling zelve niet vertaald werd! Die van villers, over de gevolgen der hervorming, was immers terstond overgezet en door elkeen gelezen. En de tegenwoordige is van niemand minder dan den geleerden heeren, dien onvermoeiden geschichtvorscher, den roem van Duitschland, den voorlichter op geheel onbekende paden van het uitgebreide veld der historie, met wiens werken inzonderheid de ijverige dorn seiffen, te Utrecht, sedert eenigen tijd, den enkel Hollandsch lezenden is begonnen bekend te maken. Inderdaad, deze verhandeling is te minder overbodig geworden door de straks genoemde stukken onzer landgenooten, omdat zij, buiten de billijk gewachte grondigheid van zulk eenen man, eenigzins het midden houdt tusschen beiden; minder ingenomenheid toonende met al de uitnemende vruchten, welke de anders sierlijke en veelomvattende regenbogen aan de kruistogten toekent, en nog meer verschillende met het somber inzigt van den heer
wakker. - Wij laten, ter betere beoordeeling, den inhoud van het werk hier volgen:
‘Inleiding. Algemeene beschouwing der Kruistogten. 1. Duur en Chronologie der Kruistogten. 2. Geographische Omvang. 3. Inrigting en Organisatie. - Eerste

{==386==} {>>pagina-aanduiding<<}
Gedeelte. Staatkundige gevolgen der Kruistogten. I. Tafereel van den staatkundigen toestand van Europa, kort vóór den aanvang der Kruistogten. Wereldlijke magt. Magt der Vorsten. Klassen van den Adel en het Volk, en derzelver wederzijdsche betrekking. 1. Toestand van den Adel. 2. Toestand der Stedelingen en van het Landvolk. II. Staatkundige gevolgen der Kruistogten. 1. Voor de Hierarchie. 2. Voor de magt der Vorsten. 3. Voor den Adel. 4. Voor de Steden en den Burgerstand. 5. Voor den Boerenstand. - Tweede Gedeelte. De Kruistogten, met betrekking tot den Koophandel en de Kunstvlijt. Gevolgen der Kruistogten voor den Koophandel. Toestand van den Koophandel vóór de Kruistogten. Veranderingen in den Koophandel en de Kunstvlijt door de Kruistogten. I. Gevolgen voor den Zeehandel. a. Tot de verovering van Konstantinopel door de Kruisvaarders, in 1204. b. Sedert de verovering van Konstantinopel. II. Gevolgen voor den Landhandel. III. Gevolgen voor de Kunstvlijt. - Derde Gedeelte. De Kruistogten, met betrekking tot de Wetenschappen. I. Algemeene beschouwingen. II. Gevolgen voor de klassieke Literatuur - voor de Wijsbegeerte - voor de Aardrijkskunde - voor de Geschiedenis - voor de natuurkundige Wetenschappen en Geneeskunde. - Besluit.’
Ziedaar den omvang! Het spijt Recensent, dat hij regenbogen op dit oogenblik niet bij de hand heeft ter vergelijking. Ondertusschen herinnert hij zich een belangrijk gedeelte, dat hier niet gevonden wordt, en ook, hij moet het bekennen, niet regtstreeks werd gevorderd. Het betreft, om zoo te spreken, de ontkennende voordeelen, in zoo ver de kruistogten zouden gediend hebben, om de doorbraak van nieuwe overstroomingen onzes werelddeels door Oostersche volken te beletten. Ook zou, naar regenbogen's niet onwaarschijnlijke gedachte, de onderlinge verkeering van zoo vele grooten, uit de verschillende Europesche rijken, en hun wedijver in velerlei pracht, een deel aan de toenemende beschaving gehad hebben, waarvan wij hier geen bijzonder gewag vin-
{==387==} {>>pagina-aanduiding<<}
den gemaakt, het zij zulks minder werd gerekend, of als slechts toevallig met de kruistogten verbonden.
Het opgegevene, echter, getuigt reeds van naauwkeurigheid. En inderdaad vindt men de zaken met eene nuchterheid, voorzigtigheid en grondige kennis behandeld, welke het meestmogelijk vertrouwen inboezemen. Levert het een een ander dan ook al niet zulke luisterrijke en onbetwistbare resultaten op, ten aanzien van het voordeel, door de kruistogten aangebragt, dan wij elders vinden, wat wij zoo met meer zekerheids verkrijgen is nog altijd van groot belang.
De geschiedenis van den handel, een lievelingsvak van den schrijver, (vooral de landhandel) is, met weinige trekken, treffend in het licht gesteld. Veel wordt hier gevonden, dat inzonderheid den koopman, eenigzins met zijne zaak ingenomen, belang en genoegen, bij de lectuur, zal inboezemen.
De bekwame uitgever en vertaler heeft hier en daar noten onder den tekst geplaatst, (schoon er ook van den schrijver zijn) deels uit regenbogen en eene Fransche verhandeling, nevens heeren met zilver bekroond, deels uit andere werken enz. geput. Zoo wij echter in dezelven iets vermisten, het is dit: dat hij ons niet eenigzins in staat gesteld heeft, om de bedoelde groote gebeurtenissen en uitkomsten meer uit ons eigen standpunt, als Nederlanders, te beschouwen. De Duitschers zijn gewoon, dit land, als een aanhangsel van het hunne, (elders een aanspoelsel van Frankrijk) naauwelijks met eenige bijzondere aandacht te verwaardigen; gelijk hier dan ook, misschien twee of drie keeren, slechts ter loops van Vlaamsche zee- of andere Nederlandsche kruisvaarders melding geschiedt. Doch gesteld ook, dat hierin geene partijdigheid doorstraalde, en ons land, als van den tweeden rang zijnde, niet gepastelijk meer in aanmerking kon komen, dan is het toch voor ons van belang, de gevolgen der geschetste gebeurtenissen, die in Duitschland en Frankrijk zoo aanmerkelijk verschilden, en het handeldrijvend Italië vooral zoo gevoelig aandeden,

{==388==} {>>pagina-aanduiding<<}
ten aanzien van dit land te kennen. De staatkunde betreffende, herinneren wij ons, daaromtrent in simon stijl's keurig werk, over de opkomst en bloei der Nederlanden, belangrijke aanmerkingen te hebben gelezen. En welk eene rol de nijverheid onzer zuidelijke landgenooten vooral reeds vroeg speelde, door de bewuste groote katastrofen zeker niet onaangedaan gebleven, heeft zelfs geene herinnering noodig. Zulke wenken, of liever verwijzingen, als wij hier bedoelen, passen, dunkt ons, in elk geschiedkundig werk, uit eene vreemde taal overgebragt. In het Nederlandsch lezende, verlangen wij blijk van belangstelling in Nederland. Zoo veel ten minste mag er de vaderlandsche pen wel toe doen, om ons te onderrigten. En Recensent, den vertaler dankende voor hetgeen hij geleverd heeft, zou met minder zelfs hartelijk zijn verheugd geweest, indien hij, daartoe zoo wèl in staat, de aangewezene manier had gevolgd.
Eene algemeene slotsom geeft de schrijver niet op, en wij achten ons daartoe even min verpligt. In het algemeen dit: Gedurende omtrent twee eeuwen was er eene aanhoudende gemeenschap van heen- en somtijds weêrtrekkenden met het Oosten, vooral echter op vier hoofdmomenten. De legers waren intusschen, hoe ontzaggelijk ook, toch waarschijnlijk zoo groot niet, als wel wordt opgegeven. De beslissende verandering in den handel, door welke de hedendaagsche tot stand kwam, is niet aan de kruistogten, maar aan de latere ontdekkingen ter zee toe te schrijven. Ook bestond vroeger wel zechandel en zeevaart; maar werden zij, vooral door het gebeurde met Konstantinopel, thans grootelijks uitgebreid. Zoo heel veel geleerd zullen de woeste Europeanen op hunne togten wel niet hebben. Zoo heel snel zullen ook de lotsverbeteringen van burgers, en vooral boeren (van welke wij het minst weten), wel niet hebben plaats gehad. Met den tijd, echter, werkte het zeker. De adel verloor in magt, maar won veel in beschaving, vooral door de invoering der ridderördes. In Frankrijk werd de Koning

{==389==} {>>pagina-aanduiding<<}
magtig; in Duitschland de Keizer zwak. De Paus (*) en geestelijkheid voeren, in den beginne, zeer wèl bij deze togten; maar in het vervolg werd het ligt hun gedeeltelijke ondergang. De nijverheid en wetenschap, de rijkdom en het genot bloeiden, hier vroeger, daar later, op den omgewoelden grond; zoo vele nieuwe zaden van kennis en kunst inzonderheid, uit het meer beschaafde Oosten aangebragt, enz. enz. enz.

De Schipbreuk der Cabalva, in den Indischen Oceaan. Beschreven door W.C. Frank. Uit het Engelsch. Te Amsterdam, bij de Wed. G.A. Diederichs en Zoon. 1823. In gr. 8vo. 96 Bl. f :-90.

Dit belangrijk verhaal is allezins lezenswaardig. De schrijver diende als zesde Officier op de Cabalva, door de Engelsche O.I. Compagnie met eene rijke lading voor China bestemd en met 130 koppen bemand. Het schip stak den 14 April 1818 van Gravesand in zee; het stootte den 17 daaraanvolgende. Dit ongeluk werd veroorzaakt, door dat het lichtschip nabij Portsmouth toen juist eenige mijlen van deszelfs plaats gedreven was. Niettegenstaande het bekomen lek, besloot men de reis voort te zetten. Het lek echter grooter wordende, werd men te rade, niet regtstreeks naar China, maar eerst naar Bombay te zeilen. Den 7 Julij, in den nanacht, gebeurde het ontzettend ongeluk; het schip raakte in de branding, en op een koraalrif, op eenen afstand van 250 Engelsche of 66 Duitsche mijlen van St. Mauritius. Men kapte de masten, deed al wat mogelijk was, maar te vergeefs; de Cabalva was verloren. De brave Kapitein en eenigen van de manschap kwamen bij deze schipbreuk ellendig om; de overigen redden zich eerst op een gedeelte der rots, daarna met veel moeite en gevaren op eene zand-
{==390==} {>>pagina-aanduiding<<}
bank, waar zij zich kommerlijk genoeg in het leven hielden; want van de rijke lading spoelde slechts weinig aan, dat tot spijs dienen kon, maar zoo veel te meer bier, sterke dranken en wijnen. Eindelijk ontdekte men op de bank eene wel, die drinkbaar water gaf. Aan subordinatie en wet was niet te denken. De ergsten van de manschap verkozen echter spoedig zich af te zonderen naar eene andere zandbank, waar ook een aantal vaten waren aangespoeld, en alzoo vrij wat te zuipen viel. De overigen waadden nog gedurig naar het wrak, doch vonden weinig eetbaars, dat hun te stade kwam. Gelukkig bekwamen zij de groote boot, die zij zoo goed zij konden herstelden en takelden, en met welke de
schrijver van dit verhaal en 9 van de manschappen den togt zouden wagen, zoo mogelijk naar Mauritius, en gelukte dit niet, dan naar het eiland Bourbon, of Madagascar. Dit was het éénige redmiddel, en vandaar hoopte men ook den overigen hulp te zenden. Potsierlijk is de beschrijving, hoe deze mannen waren toegetakeld met dameshoeden en kleedingstukken, van het verongelukte schip opgevischt; maar roerend is de godsdienstige toespraak van Mr. aires, den Betaalmeester, aan alle de ongelukkigen, toen dit éénige redmiddel zou beproefd worden. De togt op Mauritius gelukte, doch niet zonder gevaar. Men vond daar vriendelijk onthaal en hulp. Dadelijk werd een Engelsch fregat en brik afgezonden, om de ongelukkige achtergeblevenen te redden. Onze schrijver met nog 4 zijner makkers werden medegenomen; hetwelk bleek zeer noodig te zijn, om den weg tusschen de ondiepten te vinden. Gelukkig werden op deze wijze alle de nog overgeblevene manschappen gered, en kwamen den 28sten, en dus juist drie weken na de schipbreuk, op Mauritius aan.
Geheel het verhaal is wèl geschreven, en behelst meerendeels het ambtelijk berigt, door den jongen frank, een Predikantszoon van het eiland Rugen, gegeven, die zich bij het ongelukkig geval zoo verdienstelijk heeft gemaakt, dat hij door de Directeuren der Engelsche O.I. Compagnie op de vereerendste wijze beloond, en kort daarna tot vierden Officier bevorderd werd.





{==391==} {>>pagina-aanduiding<<}

Omstandig Verslag van den Moord, gepleegd aan Mejufvrouw Gijsberta Wilhelmina van der Wiel, met de verhooren en teregtstelling van Christiaan Gotfried Donner, aangevuld met hiertoe behoorende authentique stukken, door S. van Bronkhorst, Commissaris van Politie der Stad Arnhem. Te Amsterdam, bij J. van der Hey en Zoon. 1824. In gr. 8vo. 146 Bl. f 1-50.

Het ontzettend geval is vrij algemeen en ook door de nieuwspapieren bekend; het geeft een schrikbarend bewijs, hoe diep de mensch zinken kan. Donner, een tot hiertoe onbesproken man, zeer voordeelig, zelfs als een gevoelig man, bekend, en man en vader, brengt eene vrouw, die hem niet alleen nimmer beleedigd, maar aan wie hij verpligting had, zijne weldoenster in zekeren zin, en zijne huisgenoote, in haren gerusten slaap, op de wreedaardigste wijze, om het leven; en dat alleen om eene kleine somme gelds, om welke het nog niet eens blijkt, dat hij zeer streng gedrongen werd. Hij neemt zijne maatregelen, opdat het vermoeden op zelfmoord vallen zou. Maar eene wakende en straffende Voorzienigheid stelt zijne verwachting te leur; en vele omstandigheden loopen zamen, om hem, reeds denzelfden dag, als den vermoedelijken moordenaar, te leveren in de handen van het geregt. Hij blijft intusschen bij dat alles bedaard en onverschrokken; ontkent wel de daad niet, gelijk hij dit ook onmogelijk kon, maar zijne bewustheid van dezelve, en houdt deze ontkenning tot den afloop der procedure vol. Hij zegt nog in zijne gevangenis tot eenen hoenderdief: ‘Manneke! ik zou niet gaarne in uwe plaats willen zijn!’ kleedt zich, toen hij voor zijne regters verschijnen moet, in zijn bruîgomspak, en is bij die gelegenheid doorgaans de bedaardheid zelve. Dan, hij kon zijn lot niet ontgaan; en eerst, toen het vonnis tot eenen schandelijken dood over hem uitgesproken was, lag hij

{==392==} {>>pagina-aanduiding<<}
zijne koude ongevoeligheid af. In den loop van het regtsgeding ontmoeten wij niets bijzonders; en de verdediging door zijnen Advocaat, den Heer gaymans, door het lot hem toegewezen, draagt de kennelijkste bewijzen, hoe moeijelijk en onaangenaam die taak was in dit geval, waar niets ter verdediging te zeggen viel. Evenwel hetgeen, als wij het mogen zeggen, voor ons het voorname, zoo niet éénige punt ter verdediging zou geweest zijn, vonden wij hier niet regtstreeks aangedrongen; dat, namelijk, de misdadiger, die op het plegtigst volhield van de omstandigheden niets te weten, meer dan waarschijnlijk de ontmenschte daad zou bedreven hebben in een oogenblik van krankzinnigheid, en van zichzelven en alle zijne verrigtingen geheel onbewust. Dan, welligt heeft zijn Ed. zich ten dezen belemmerd gevonden door eene toen reeds zedelijke overtuiging, dat dit slechts een voorwendsel was van den beschuldigden. Hoe dit zij, het moet en den verdediger en den regters de grootste voldoening gegeven hebben, dat de misdadiger, na zijne vonnissing, (hetwelk alzoo bij dat vonnis in geene aanmerking komen kon) tot de belijdenis van de omstandigheden gekomen is, en alzoo bleek, den moord wel degelijk gedaan te hebben met opzet en bij volkomene bewustheid. Dit wordt hier bl. 107 opgegeven als eene bekende zaak; maar het hoe, en de persoon of personen, aan wie, wordt niet gemeld. De Predikant der Lutersche Gemeente heeft den ongelukkigen in de gevangenis en tot het schavot bijgestaan, en in de Bijlagen hebben wij zoo veel mogelijk berigt van zijne gesprekken en de gemoedsgesteldheid van den misdadiger. De man is dan zeer gedwee en boetvaardig, zijn vonnis billijkende, maar met moed, en in de hoop op genadige vergeving bij God, gestorven. - Moge het zoo zijn, en hij genade gevonden hebben bij God! De wereld is nu met hem verzoend, daar hij met zijnen hals voor den gepleegden gruwel heeft
geboet. - In zijne laatste bekentenis is ons echter nog al iets voorgekomen, dat ons aan 's mans volkomene opregtheid, ook toen nog, kan doen twijselen; b.v. dat hij het geld niet afgesloten,

{==393==} {>>pagina-aanduiding<<}
maar boven op eene latafel gevonden had, enz. Maar wij willen niet twijfelen; - hij had, die hem oordeelde! En zijne geschiedenis moge tot een waarschuwend voorbeeld zijn, hoe diep een mensch zinken kan!





Memorie, betrekkelijk den staat der Rivieren, in opzigt harer bedijkingen, der dijkbreuken, en der overstroomingen van vroegere tijden tot die der laatste in het jaar 1821, benevens de daarin opgeslotene aanmerkingen op het Proefontwerp, tot sluiting van de Rivieren den Neder-Rijn en de Lek, en het storten van derzelver water op den IJssel, van den Luitenant-Generaal Baron C.R.T. Kraijenhoff; door den Inspecteur-Generaal van den Waterstaat en der Publieke Werken J. Blanken, Jansz., Ridder ezv. Te Utrecht, bij O.J. van Paddenburg en O.J. van Dijk. 1823. In 4to. XVI en 184 Bl. f 3-60.

De verdienstelijke Schrijver zal het ons wel ten goede houden, dat wij tot het overschrijven zijner titels geen geduld hadden; zij, die dit werk in handen nemen zullen, hebben aan zijnen naam genoeg ter aanprijzing.
Wij weten inderdaad niet, wat men, buiten het min duidelijke en vloeijende in den stijl, en het niet rigtige in de spelling en plaatsing der zinteekenen, hetwelk alles ons intusschen zeer spijt hier en daar te hebben moeten opmerken, in dit werk berispelijks zal vinden, al is het dat men niet eens in het gevoelen van den Inspecteur-generaal verkiest te treden, gelijk de mededeeler - dezer beoordeeling? - neen, dezes verslags meent te moeten doen. Diens verklaring behoeft echter geen beslissend gezag te hebben, dewijl hij niet alleen geen waterbouwkundige van professie is, maar gaarne verklaart diep den hoed te willen afnemen, zelfs voor hen, die, in dat vak, tot den Heer blanken gaarne ‘Professor’ zeggen, zoo wel in de theorie als in de praktijk: maar, wie zijn gezond verstand geoefend heeft, en de geschiedenis en het lot zijns vaderlands met belangstelling behartigt, moet de diepe zaakkennis des Schrijvers bewonderen, hem danken voor zoo veel belangrijks, waarop hij heeft opmerkzaam gemaakt, en belijden, dat deze Memorie eenen schat van wetenswaardige bijzonderheden behelst, en wel zeer verdient

{==394==} {>>pagina-aanduiding<<}
opgemerkt te worden door hen, die bij de kennis ook de magt en het bestuur hebben. ‘Wat toch kan het baten, dat Godsdienst, vrede en vrijheid veilig wonen onder de bestiering en bescherming van wijze en voorzigtige overheden; dat koophandel, neringen en hanteringen, dat kunsten en wetenschappen welig groeijen en bloeijen, zoo lang de slechte staat der rivieren ons jaar op jaar dreigt eensklaps en op het alleronverwachtst te zullen verwoesten en verderven?’ Zoo luidt zeer te pas het motto, voor dit werk geplaatst; en dat hetzelve eene waarheid, die den Nederlander, hoe afkeerig hij zij van te overdrijven, aan het harte gaan moet, in zich bevat, staaft, helaas! de Heer blanken, door dit geheele stuk, met onwederlegbare bondigheid.
Dit vertoog uit deszelfs aard meer voor een verslag dan voor eene beoordeeling in dit Tijdschrift geschikt zijnde, willen wij alleen, uit het berigt, bl. I-XVI, het volgende mededeelen.
In 1807 werd, voor het eerst, over het denkbeeld der sluiting van den Neder-Rijn en de Lek, en de afleiding der Boven-Rijnwateren, door den IJssel, naar de Zuiderzee, gehandeld, en hetzelve door den Inspecteur beijerinck voorgesteld, die, in 1808, op last van Koning lodewijk, een ontwerp aanbood, over de wijze der vereeniging van den Neder-Rijn met den IJssel. In 1809 gelastte de Koning, nadat hij zich door den Schrijver deszelfs bedenkingen tegen de uitvoering van beijerinck's ontwerp had laten ophelderen, de versterking van den Noorder-Lekdijk boven dams. Zoo scheen de sluiting van Neder-Rijn en Lek geen onderwerp van raadpleging of onderzoek meer te zullen worden; maar in 1812 werd dit ontwerp aan napoleon als hoogstbelangrijk voorgesteld, en wel., NB, voor de militaire verdediging; en wie weet, wat er gebeurd ware, had niet de omwenteling van 1813 de gewigtige en teedere belangen van den Staat (om met den Heer blanken te spreken) uit de hand van den gevaarlijken vreemden invloed aan eigen kalm beraad en beslissing mogen overbrengen? Intusschen het Proef-ontwerp des Heeren kraijenhoff ziet het licht, en het is daartegen, dat de Heer blanken deze Rivier-Memorie stelt, in welke hetzelve van alle zijden beoordeeld wordt.
Het is volgens bewijzen, afgeleid uit behoorlijk verklaarde en gestaafde proefondervindelijke waarnemingen en ervaringen, dat de Schrijver zijne bedenkingen toelicht; en aangehaalde

{==395==} {>>pagina-aanduiding<<}
daadzaken, plaatsen en tijden stellen den lezer tot het onderzoek en de toetsing dier waarnemingen ten volle in staat. In vier afdeelingen bestaat deze zaakrijke Memorie.
De eerste bevat aanteekeningen omtrent de strekkingen, aan de vroegste bedijking en eerste graving der afleidingskanalen, vóór de uitlozing van de Boven-Rijn- en Maaswateren naar zee, gegeven; welke van dezelve, het zij de stroombanen, die eertijds noordwaarts gerigt waren, het zij die thans zuidwaarts strekken, bij de vereeniging der zeerivieren en zeegaten, met de vereischte diepte en vaarbaarheid, vóór de uitstrooming der gemelde opper-rivierwateren tot in de Noordzee, het langste stand kunnen houden, verloopen of verzand zijn, of nog bestaan. Men gevoelt ligt de belangrijkheid dezer eerste afdeeling, daar men niet anders kan, dan zijn zegel hechten aan hetgeen de Heer blanken schrijft; dat, namelijk, deze ervaring veler eeuwen de voorname gids zijn moet tot het geleiden en bepalen der keuze, waar en in welke rigting, noordelijk of zuidelijk, de volstrekt noodzakelijk gewordene nieuwe afleidings- en uitlozingsrivieren en wegen van ontlasting, zoo wel voor de veiligheid der bedijkingen, als de algemeene scheepvaart en de belemmerde uitwateringen van den landbouw, ten beste herleid en bewerkt kunnen worden. Deze afdeeling is verreweg de beknoptste (bl. 1-16), zoo als natuurlijk is, maar, daar zij reeds van vóór onze tijdrekening verhaalt, en geleidelijk voortgaat tot op onzen tijd, tot de kennis der gesteldheid onzer landen hoogstdienstig, en regt gepast tot den overgang tot de
Tweede afdeeling, behelzende (bl. 17-50) de verklaring der menigte dijkbreuken; wanneer, waar, door welk geweldig vermogen, en bij welke omstandigheden dezelve te weeg gebragt, en van tijd tot tijd schromelijk vermenigvuldigd zijn, zoo dat de krisis van het gevaar tot de hoogte eener nabij schijnende verwoesting is opgeklommen. Deze afdeeling, welke men niet zonder aandoening lezen kan, en die de beknoptste, naauwkeurigste en volledigste schets bevat, die wij kennen, van deze gebeurtenissen, moet, uit haren aard, strekken (en door de wijze harer bewerking doet zij zulks volkomen) tot beoordeeling, of, en in hoe verre, bij de tegenwoordige gesteldheid der rivieren en bedijkingen, door middel der voorgestelde bewerking van den IJssel, het bedoelde oogmerk te bereiken zij. Het deed ons veel genoegen, aan het berigt van onzen wagenaar, omtrent de

{==396==} {>>pagina-aanduiding<<}
geweldige overstrooming van den grooten Zuid-Holiandschen Waard, 18 November 1421, hier regt gedaan te zien, en de Verhandeling van den Heer jan smits, jz., te Dordrecht, over deze akelige gebeurtenis gehouden, aangeprezen te vinden door een zoo bevoegd regter. De slotsom der hier aangewezene daadzaken is, dat van de 255 dijkbreuken slechts 32 zijn, door welke zich de hooge Rijnwateren noordwaarts in de Zuiderzee hebben uitgestort; dat, echter, de Boven-Rijn-, de Waal- en Maaswateren, door al de overige dijkbreuken, zich zuidwaarts in de zeerivier het Hollandsche Diep, of, voor een klein gedeelte, in de Beneden-Maas, hebben moeten ontlasten; dat er van het geheel getal dijkbreuken in de tweehonderd jaren (wie ontzet er niet van?) van 1500 tot 1700 zijn gevallen 27, van 1700 tot 1750 28, van 1750 tot 1800 152, en van 1800 tot 1820 48; dat dus het gevaar voor de physieke veiligheid des lands ten hoogsten top is geklommen, en dat het geweldig vermogen, dat, vooral in de laatste 50 jaren, zoo vele bekende onheilen gesticht heeft, mede aan de vastzetting der ijsgangen tot dammen, die de gewone uitstorting in de zuidelijke zeerivieren voor eenigen tijd beletten, is toe te schrijven. Geene leniging verwacht derhalve de Schrijver van de opening van eenen, hoe grooten ook, nieuwen IJsselmond, boven het Pannerdensche Kanaal.
De derde afdeeling levert eene uitvoerige beschouwing (bl. 51-114) der werken, werktuigen en middelen, van ouds aanwezig, en vervolgens daargesteld, tot voorkoming der gevaren, benevens de uitwerkselen en gevolgen derzelven; ten einde te bepalen, of en welke andere, dan de menigvuldige vruchtelooze en kostbare uitgevoerde werken en middelen, bij de tegenwoordige gesteldheid der bedijkingen, rivieren en vaarwaters, met het beste gevolg toepasselijk zouden kunnen wezen.
De laatste afdeeling bevat een vertoog over de groote ontwerpen, die nog in beraad gebleven zijn, of verworpen schijnen; de meest kenbare uitwerkselen der eersten, en de vermoedelijke gevolgen der laatsten, getoetst aan de ervaring van alle tijden, en de thans bekende gesteldheid der bedijkingen en rivieren; de staat der vatbaarheid van deze, en daarmede in onmiddellijke verhouding staande of in verband kunnende gebragt worden binnenkanalen, voor 's Rijks scheepvaart en handel; eindelijk de uitwateringen der polders. Ook uit deze overwegingen moeten dan tot het voorgestelde hoofddoel de

{==397==} {>>pagina-aanduiding<<}
noodzakelijke en nuttige gevolgen voor de toekomst afgeleid worden. Heeft men hier blanken op den voet gevolgd, en de gemelde ontwerpen langs den Neder-Rijn en de Lek, daarna die van de Waal en Merwede, vervolgens die der Maas, en eindelijk die tot den Gelderschen IJssel behooren, met dat onbevangen oordeel en die oplettendheid, die het onderwerp vereischt en deszelfs behandeling verdient, beschouwd, dan zal men erkennen, nergens iets, zoo wèl bewerkt, omtrent rivier- en waterbouwkundige ervaringen te kunnen vinden; en hoe noodzakelijk het is, toereikende, op den aard der zaak gegronde, en door de ervaring gestaafde waarnemingen te bezitten, zal wel elk deskundige beseffen, wijl aan het, tot hiertoe bestaande, gemis daarvan zoo vele misvattingen in de beoordeeling der onderhavige zaak in kwestie te wijten zijn. Op zoodanige gronden redenerende, komt de Heer blanken tot de volgende resultaten: 1o. het is niet mogelijk, om den IJssel ooit bekwaam te maken, nog minder te onderhouden, tot medeäfleiding der Opper-Rijnwateren; 2o. even min is de IJssel geschikt, om de scheepvaart tusschen de gewesten en de koopsteden des Rijks voor den handel te begunstigen of te verbeteren; en 3o. door den IJssel kan geen der bekende beletselen in de uitwatering van groote polderlanden verbeterd of opgeruimd worden, door weike nogtans, bij de vermenigvuldiging der groote overstroomingen en de doorkwelling der hooge rivierwateren, regen en sneeuw, de algemeene en bijzondere voordeelen van den landbouw verslonden worden. En, daar nu de Schrijver edelmoedig zich beroept op het verlichter oordeel in dezen, en zich aanbiedt, om, wanneer dat aantoont, dat hij
in de voorstelling en het bewijzen dezer drie zoo gewigtige hoofdzaken gedwaald heeft, dit met openbare dankbetuiging aan te nemen, en welligt de meer bijzondere bedenkingen nader te verklaren, zoo bevelen wij deze Memorie allerernstigst aan het onderzoek van daartoe bevoegden aan; eindigende ons verslag met openbaar onzen dank voor des Schrijvers arbeid te betuigen, en met den wensch, dat ongeveinsde liefde voor het vaderland deszelfs toestand in wijze en teederhartige overweging neme, en de zegen Gods onzen dierbaren grond behoede van een verderf, dat, door de geringschatting des gevaars, maar ook door verkeerde bedoelingen, alsmede door onberadene plannen, al te ligt kan worden berokkend!





{==398==} {>>pagina-aanduiding<<}

Hulde aan de Nagedachtenis van Jean Henri van Swinden. Te Amsterdam, bij C. Cóvens en P. Meijer Warnars. 1824. In gr. 8vo. X en 122 Bl. f 2-50.

De Maatschappij Felix Meritis vierde, op den 7 November 1823, de nagedachtenis van den grooten van swinden, sedert zeven-en-dertig jaren haar licht, haar sieraad. Men mag het publiek geluk wenschen met het bezit, waarin het gesteld wordt, van hetgeen op dien plegtstatigen avond daar gesproken werd en deze Hulde behelst.
De voortreffelijke david jacob van lennep was de Redenaar. Hij heeft zijne taak volvoerd, zoo als van zijne talenten te wachten was, en op eene van swinden waardige wijze. Verrassend is de aanloop, dien hij uit de verwachting eener klaagrede op een rouwfeest, en uit het ongelijke van het vak der wetenschappen, dat van swinden liefkoosde, aan dat, hetwelk hij beoefent en onderwijst, neemt tot de voorstelling van den edelen, wien hij vereeren wilde, en de hoofdtrek van wiens beeld was, onvermoeide zucht tot werkzaamheid ten algemeenen nutte, met bestendig opzien naar het hooger doel, den mensch voorgesteld. De omstandigheden, die de godsdienstige stemming van van swinden's geest, zijnen smaak voor de letteren en wetenschappen bevorderd hebben, worden opgemerkt, als de oorzaken, dat van swinden zoodanig een Wiskundige werd als hij geweest is, die namelijk dit vak - en wie kent den wijden roem zijner verdiensten in hetzelve niet? - niet onvoorbereid, niet uitsluitend, maar in verband met de overige wetenschappen beoefend heeft, altijd de behagende en algemeen-nuttige man. Franeker bezat in den twintigjarigen jongeling een' Hoogleeraar in de Natuurkunde en bespiegelende Wijsbegeerte, die zich, met schier voorbeeldeloozen ijver, bevlijtigde, om de vroegere ontdekkingen door steeds voortgezette waarnemingen te verrijken en te volmaken, ten einde daaruit een weldadig licht te verspreiden. Bijna ongeloofelijk mag het heeten, dat hij tien jaren achtereen, op ieder uur van den dag, de afwisselingen der magnetische declinatie opteekende; maar de bewijzen bestaan. Ja, dertien jaren lang maakte hij, schier van uur tot uur, dagelijks zijne waarnemingen omtrent de veranderingen van den barometer in de verschillende uren des dags, ezv. ezv. Hier geheel levende voor de wetenschap-
{==399==} {>>pagina-aanduiding<<}
pen, vestigde hij, ook
door zijne geschriften, waarvan er twee buitenslands bekroond werden, voor altijd zijnen roem. Amsterdam bezat in hem, sedert 1785, een' van deszelfs roemrijkste en heilrijkste burgers; en, gelijk die stad door zoo zeer veel hem aantrok en op hem invloed had, zoo belangrijk was ook zijn invloed op dezelve; en de doorluchtige School, de Kweekschool voor de Zeevaart, het Instituut voor blinde Kinderen kunnen, zoo wel als het Instituut voor Letteren, Kunsten en Wetenschappen, de Maatschappij Felix Meritis, en zoo menige andere kring, waarin hij werkte, getuigenis geven van zijne voortreffelijke waarde. Nederland rangschikt hem met edelen hoogmoed onder zijne edelen; schoon de eenvoudigheid van zijnen echt republikeinschen geest (waarover men hier zeer juiste aanmerkingen vindt) hem tweemalen een vorstelijk eereteeken weigeren deed. Parijs was verbaasd over zijne talenten. Lodewijk beminde, zelfs napoleon eerbiedigde hem. Zoo lang hij deel had aan het bewind van den Staat, bewees hij, dat de stand eens geleerden beoefenaars der wetenschappen overal iemand, hem inzonderheid, den post, dien hij bekleedt, luister doet bijzetten. In de dagen onzer schande en vernedering stond hij onverschrokken en verheven pal, en handhaafde moedig en edel de regten en waarde der heilige, schoon verdrukte vrijheid. Onze Vorst was zijn weldoener, en - och! waren alle Staatsraden van swindens! Men weet, dat hij het door hem lang te voren aangeprezene stelsel van Maten en Gewigten heeft mogen helpen vestigen, en de grijsaard bereidvaardig genoeg was, om zijne benoeming als lid der Commissie tot onderzoek naar de beste Rivier-afleidingen aan te nemen. Wat bezwaren, strengheid van jaargetijde, reizen en ligchaamsvermoeijing, ook zijnen ouderdom schenen te verontschuldigen, het gold immers het heil des Vaderlands! 's Mans geleerdheid verbaast elk, en
niet minder zijne werkzaamheid, wanneer men de lijst der werken van dezen Hoogleeraar, in de Latijnsche, Fransche of Nederlandsche taal geschreven, en de lijst zijner redevoeringen en verhandelingen, gedaan en gehouden sedert 1785, doorloopt; beide maken de Bijlagen achter deze Hulde uit. Ongaarne zouden wij die gemist hebben; maar hoe werd het gevoel van spijt opgewekt, in het lezen der eerste Bijlage, dat nagenoeg alle die redevoeringen en verhandelingen voor de drukpers zijn verloren, dewijl van swinden voor de vuist sprak, naar

{==400==} {>>pagina-aanduiding<<}
slechts weinige aanstippingen! Des te aangenamer zullen 's mans verhandelingen over het dierlijk magnetismus zijn, door hemzelven bestemd om na zijnen dood uitgegeven te worden. Tot staving van hetgeen men bl. 60 leest van 's mans voordragt, mag Recensent verhalen, wat hem, onder het stellen dezes, werd medegedeeld van zekeren toehoorder, uit den burgerstand, die getuigde: ‘Wanneer van swinden een onderwerp behandelde, waarvan ik nooit den naam gehoord had en dus niets wist, luisterde ik echter met genoegen en onvermoeide aandacht, en zijne manier van mededeeling maakte mij zelfs het diepzinnigste duidelijk; hoe veel weet ik alleen door hem!’ - Deze geleerde was de teederste echtgenoot, de liefderijkste vader, de trouwste vriend, de beminnelijkste huisgenoot, behagelijk aan de vrouwen, vereerd bij de jongelingschap, dierbaar aan de kinderen, gezegend door de armen, en - in den waardigsten zin des woords - een Christen. Ja, treffend heeft van lennep ons het doen gevoelen, hoe veel er aan van swinden's grootheid, zonder dat, ontbroken zoude hebben; hoe godsvrucht, Christelijke deugd zijne talenten en verdiensten verhoogt, en de wijsheid en wetenschap hare éénige en eeuwige waarde ontleenen van des menschen onsterfelijkheid; treffend ons overtuigd, dat een bestaan, als van swinden had, de hope des eeuwigen levens verzekert; en alzoo de onschatbare waarde ons diep doen beseffen der heilleer van Hem, die het leven en de onverderfelijkheid heeft aan het licht gebragt. In waarheid, het heeft ons harte gestreeld, dat van lennep zulke taal heeft doen hooren; dat zulke taal de belijdenis der aanzienlijke vergadering uitdrukte, tot welke hij sprak, en welke hij juichend en met alle overtuiging des harten deed uitroepen: ‘Waarlijk, de Godzaligheid is tot alle dingen nut, hebbende de beloften beide des tegenwoordigen en des toekomenden
levens!’
Wij herhalen het: de waardige van lennep heest op eene van swinden waardige wijze zijne taak volvoerd, ja zichzelven een roemrijk gedenkteeken opgerigt. Zijne Lofrede is krachtig; verheven, maar zonder gezwollenheid: aangenaam onderhoudend, leerend en overredend, wekt zij de heiligste aandoeningen op voor deugd en wijsheid, en opent het hart voor deelneming in het gevoel, waarmede de Redenaar sprak. - Wij wagen ééne aanmerking. Opdat, hetgeen men lucidus ordo noemt, te beter zoude zijn uitgekomen, ware

{==401==} {>>pagina-aanduiding<<}
de vermelding der hoofdzaken, of althans der overgangen tot nieuwe punten, wenschelijk geweest.
Achter deze Lofrede staat een Lofdicht. Daar verdient het te staan. Het ademt denzelfden geest; het kaatst derzelver inhoud als terug. Het heeft ons geroerd, verrukt, opgetogen. Wien zal het dat niet doen, die het leest? Wie, wien het dat deed, zal niet doen, wat wij doen, - zal het niet aan alle vrienden van wetenschap en kennis, Vaderland en Godsdienst, gelijk aan allen, die ooit van swinden hoorden, aanprijzen? Wie, wiens hart voor het ware, schoone en goede gloeit, zal niet gaarne doen, wat wij wel laten moeten, en, door de mededeeling van dit heerlijk lofdicht, het gevoel, dat de lezing van hetzelve hem instortte, anderen mededeelen? Heil ons Vaderland, eere onze Eeuw met zulke Zangers, met zulke Redenaars! Gode dank er voor, die hunnen geest schiep! Schame zich, die vermogens misbruikt, welke zij zóó heiligen! Maar, wie stoort zich aan vuile krekelzangen of het baldadig geschreeuw van bezwaarde uitzinnigen, zoo lang Nederland mannen bezit, die van swinden navolgen? - De Dichter, die zijnen lof bezong, en wiens lof wij genoeg vermelden, als wij zeggen: ‘zoo was het van swinden waardig,’ is onze hendrik harmen klijn.
Behalve een uitmuntend titelvignet, prijkt deze Hulde met de bevallige beeldtenis des grooten mans, naar de teekening van caspari en de gravure van velijn, en met een bijschrift van den broeder des lofzingers, barend klijn, het éénige, dat wij overschrijven:

Deez' beeldtenis behoeft geen' krans van eerlaurieren: 
't Zijn deugd en wijsheid, die den achtbren schedel sieren. 
Dat helder doorziend oog; dat vriendelijk gelaat, 
Waarop de rust der ziel zoo vast gekenmerkt staat; 
Die welbespraakte mond, die harten wist te boeijen, 
En, waar hij lessen gaf, de zielen wist te ontgloeijen; 
Die kunstlooze achtbaarheid in houding, tooi en leest, 
Schetst ons van swinden's aard, schetst ons van swinden's geest. 



{==402==} {>>pagina-aanduiding<<}

De Christelijke Menschenvriend, in Verhalen voor Burgers en Boeren, door Dr. J.H. Jung, genaamd Stilling. Uit het Hoogduitsch. Isten Deels 1ste en 2de Stukje. Te Amsterdam, bij J.C. Sepp en Zo on. In 12mo. VIII, 302 Bl. f 1-90.

Het tweede stukje is ook voor hen, die het eerste reeds bezitten, afzonderlijk te bekomen. Hetzelve is, namelijk, reeds vóór achttien jaren, bij oomkens, te Groningen, uitgegeven; maar sepp heeft de verdere uitgaaf der volgende stukjes overgenomen. Nog een deeltje, insgelijks twee stukjes bevattende, ons nog niet geworden, schoon reeds ter perse bij de uitgave van dit eerste, zal volgen, en daarop de twee eerste stukjes der Bijbelsche Verhalen van den waardigen Auteur, naar welke wij verlangen, dewijl zij ons onbekend, en dewijl zij van stilling zijn. De Maatschappij, Tot verspreiding van slichtelijke boeken, in Engeland, ook door jung beproefd hebbende de oprigting eener dergelijke in Duitschland, ontving van dezen een berigt, het bezwaarlijke daarvan inhoudende, waarop eene som van f 600 te zamen gebragt werd, van welke jung de helft ontving. Hij teeg zelf te werk, en stelde een viertal stukjes op, die hij aan onvermogenden, voor niet, uitdeelde of uitdeelen liet. Dit berigt ons de Vertaler in zijn Voorberigt, geteekend 1806, waarvan het laatste, om den misstand, althans wel had mogen wegblijven, dewijl het reeds, als ter perse liggend, aangekondigde vervolg daar afhankelijk gesteld wordt van den aftrek van dit eerste deeltje.
De titel leert genoegzaam de strekking van dit werkje kennen: de heiligste en troostrijkste waarheden en pligten des Christendoms, in onderhoudende verhalen ingekleed, voor te stellen in eene ook voor de geringere volksklasse verstaanbare taal, ernstig en nadrukkelijk, is het edele doel. Hoe stilling verhalen kan, weet men.
Het eerste stukje verhaalt het volgende: Zeker rijke, fifferling, sterft, na een schrikkelijk goddeloos leven, en de gesprekken, na zijn akelig verscheiden, deelen allerhande booze stukken van dien deugniet mede: onder anderen had hij een' leerlooijer, henkelman, geld geschoten in diens uiterste verlegenheid, en zich daarvoor deszelfs huis en have

{==403==} {>>pagina-aanduiding<<}
verzekerd. Deze, echter, was hem eindelijk niets meer schuldig; maar, zoo wel als zijne vrouw overleden zijnde, eischte de bedrieger het geheele voormalige kapitaal met de interessen terug van de beide zonen, en - hij kreeg het gedaan. De oudste zoon bestierf dit leed; terwijl de jongste zich buitenslands begaf, en eindelijk te Aschenborn een deugdzaam meisje trouwde. De éénige dochter van fifferling was aan eenen frederik verloofd, die bij een voornaam fabrikeur op het kantoor was. Dit huwelijk gaat door, nadat frederik met moeder en dochter was overeengekomen, om alle opofferingen te dulden, en zich van Gods zegen te verzekeren, door des overledenen misdrijven, zoo veel mogelijk, goed te maken. De jonge henhelman wordt met vrouw en kinderen ontboden, en hem huis en goed overgedragen, benevens een schuldbrief van f 12000 voor twintig jaren huur, en de inventaris van alles, wat er was, ter voldoening der renten van de huur. Hierop ging frederik met zijne vrouw en schoonmoeder eene kleine woning betrekken, en, zonder zich aan het praten der lieden te storen, een zeer groot huis bouwen; terwijl intusschen moeder en dochter voor andere menschen om loon begonnen te spinnen ezv., hetwelk de beoordeelingen niet weinig vermeerderde. Dat gebouw werd het Fifferlingsche Stift van Kirchenheim, waarin twintig vrouwen opgenomen werden, en zij, die van hare woning en kinderen niet scheiden konden, kregen jaarlijks f 200; terwijl de regtervleugel van het huis een armenhuis werd voor mannen en weesjongens, en de linkervleugel voor vrouwen en weesmeisjes. Dit gebouw was gesticht uit eene kist vol louis d'or en nog eene geldsomme, aan frederik overgebleven, na de voldoening van allen, die ooit onregt van fifferling leden, en
deszelfs weduwe werd Voogdes, met een jaarlijksch inkomen. In plaats van de woelingen der kwaadsprekendheid, komen nu de spoken aan den gang, maar worden ontdekt en naar verdiensten gestraft. De fabrikeur, friedenhold, steit frederik tot zijnen kompagnon, ja vollen erfgenaam aan, en frederik's vrouw wordt de erfgename van friedenhold's zuster. Men moet daarover stilling hooren vertellen. Frederik betrekt nu een huis van friedenhold. Na verloop van eenigen tijd komt te Kirchenheim een onbekende wonen: hij was de zoon van een' Officier, die, zijne vrouw en kind eens te scheep ontboden hebben-
{==404==} {>>pagina-aanduiding<<}
de, daar haar verliet, na haar verkocht te hebben aan den Scheepskapitein, die haar naar Amerika voerde, om daar als slavin geveild te worden. Dit onheil werd echter verhoed, en zij nog te Philadelphia gehuwd aan een' rijken planter, more, wiens naam die onbekende aangenomen had, die echter de broeder was van frederik's vrouw, fifferling's verstooten kind. Deze bestemde zijne nalatenschap tot begiftiging der school te Kirchenheim, waar hij, niet lang daarna, stierf, met gansch andere gesteldheid des gemoeds dan zijn vader. In dit eerste verhaal komt nog, tusschenbeiden, een Candidaat voor, die voor zijnen grijzen vader, den predikant van het kerspel, den dienst waarnam: deze jongeling was al eens een heele erge Neoloog; ‘hij geloofde,’ zeiden de menschen, ‘immers niet aan Christus.’ Vanhier dat zijne bezoeken aan zieken, vooral dat aan den Advocaat birkenfield, al heel kranken troost opleverden. Een ernstig gesprek met friedenhold gaf echter de eerste aanleiding tot verandering zijner denk- en predikwijze, en
een ander met more bragt hem tot de waarheid nader. Beide deze gesprekken mogen door jonge Christenleeraars vooral wel gelezen en behartigd worden; en, schoon die beide heeren, onzes oordeels, de orthodoxie wat te ver drijven, hunne gemoedelijkheid wenschen wij elken dienaar des Evangelies toe. Een bezoek aan gemelden Advocaat, en des grijzen leeraars bezoek aan denzelven, waarlijk aandoenlijk om re lezen, voltooit zijne bekeering. De zieke birkenfield en more genieten het H. Avondmaal nog in de kerk, waartoe, en tot eene voorbereidingsleerrede van den Candidaat, de koster de gemeenteleden ging noodigen; zij, met den ouden leeraar en zijn' zoon, communiceerden het laatst, en dit uur was het uur van den dood des apostolischen grijsaards.
De bijzondere gevoelens van stilling kijken ook in dit stukje uit, maar vinden in den Vertaler eene genoegzame, zoo niet te uitvoerige wederspraak; b.v. door het goedmaken van eens gestorvenen misdrijven verligt men zijn lot, zeer zeker en zeer aanmerkelijk, in de eeuwigheid, en wordt daardoor een zondenuitdelger en aan Christus gelijkvormiger, bl. 21, 29, 103, waar men leest van more: Vergun mij, dat ik dit geld voor mijn' armen vader ten offer brenge. Och! mogt het een zoenoffer wezen! - dat eene bijzondere genadewerking door den doop geschonken wordt, bl. 132. Men denke hierover zoo als men wil; dit schaadt niet aan het ge-
{==405==} {>>pagina-aanduiding<<}
noegen en nut, waarmede men lezen zal, Daar toch de Vertaler er zijne noten onder geplaatst heeft, zien wij niet, waarom zulks ook niet geschied zij, b.v., op het gevoelen van friedenhold, (bl. 59) dat de Bijbel - namelijk de kanonieke boeken des O. en N. Verbonds - geheelenal Gods woord zij, - op de voordragt van de leere der verzoening (niet voldoening) vooral, wat hare noodzakelijkheid betreft, bl. 113 env., waaromtrent het toch wel voorzigtiger zal wezen, met de H. Schrift, te zeggen: zoo betaamde het Gode.
Het tweede stukje, dat den Vertaler (zoo als bl. VII schijnt) meer dan het eerste, en beter dan aan ons beviel, is voor geene verkorte opgaaf vatbaar. Het is, tegen onze verwachting en tot onze spijt, geen zamenhangend verhaal, maar, zoo wij wèl zien, na voorafgaande opwekkingen tot boete en bekeering, en echt vrome aanmerkingen daaromtrent, ook met voorbeelden opgehelderd, eene verzameling van anekdoten - ja, wel treffend, der lezing en veel meer der behartiging waardig - maar welke of uit andere schriften van stilling zelven, of uit de Anekdoten voor Christenen, en ook voor hen, die het niet zijn, of van elders, behooren bekend te wezen, hoezeer hier toepasselijk is: nunquam satis dicitur, quod nunquam satis discitur. Deze vertellingen hebben grootendeels betrekking tot der kinderen slecht gedrag omtrent hunne ouderen, en deszelfs gevolgen: het deed ons genoegen, dat wij ook de oorzaken daarvan opgenoemd vonden, en eene van dezelve aangegeven zagen in de verkeerde kindertucht. Wij hebben toch menigmalen opgemerkt, dat het verdriet, dat kinderen aan der ouderen gedrag beleven, te weinig in aanmerking genomen wordt, en hadden gaarne ook eens ter waarschuwing voorgesteld gezien voorbeelden van der ouderen gedrag omtrent hun kroost, hetwelk misschien daarom te weinig geschiedt, omdat zij, die schrijvers of predikers zijn over kinderpligten, zelve ouders zijn. Wat men hier verder verhaald vindt, aangaande gevoellooze ruwheid en dronkenschap, staat regt goed en nadrukkelijk geschreven. Werd het maar gelezen, waar het behoort! Eene vrij groote verscheidenheid van voorbeelden van vroom levende en zalig stervende Christenen wordt medegedeeld, ten besluite, tot aanprijzing der Evangelische Godzaligheid, van welke wij gaarne een of ander overnamen, ware ons verslag niet reeds uitvoerig genoeg.

{==406==} {>>pagina-aanduiding<<}

Wij verlangen naar het tweede deeltje, en ontveinzen niet, dat ons dit, en daarvan vooral het eerste stukje, regt geschikt tot het doel is voorgekomen. Maar dat nu dit boekje, dat zoo nuttig zijn konde in de geringe volksklasse, f 1-90 moet kosten, daar het toch heel wat beknopter had kunnen uitvallen..... nu ja, daar zullen wij maar niets van zeggen, dan dat het wel jammer is.

Anastasius, of Lotgevallen en Reizen van een' Griek, op het einde der 18de Eeuw, door Lord Thomas Hope. Naar den vierden Druk uit het Engelsch. IIde Deel. Te Leeuwarden, bij Steenbergen van Goor. 1822. In gr. 8vo. 276 Bl. f 2-40.

Wij hebben van het eerste Deel dezes Romans in ons No. X van 1822 verslag gegeven. In dit tweede Deel worden de lotgevallen van den afvalligen Griek hoe langs zoo meer ingewikkeld en avontuurlijk. Hij verneemt den dood zijner moeder, welke alle hare goederen aan zijne oudste zuster heeft nagelaten, en besluit dus op reis te gaan, ten einde, als Muzelman, van een gedeelte der erfenis, door de partijdigheid der wet tegen de Christenen, meester te worden. Hij komt te Chios aan, en het wederzien van de geliefkoosde plekjes zijner jeugd wordt aardig, doch niet zoo aandoenlijk geschilderd, als het onderwerp schijnt te vereischen. Doch wanneer nu de vader, aan wiens voeten hij zich werpen wilde, hem, op aanstoken des oudsten broeders, de deur wijst, wordt het gevoel zelfs den hardvochtigen anastasius meester, en hij roept de heilige muren van het vaderlijke huis tot getuigen, dat zijne onderwerping versmaad is. Deze gemoedsgesteldheid wordt nog verhoogd door het berigt, dat zijn meisje, de door hem verleide helena, te Samos in het kraambed is overleden. Roerend is de brief der ongelukkige aan anastasius. Hier treft de Schrijver de echte snaren van ons gevoel, en wij zouden hem voor plaatsen als de volgende gaarne eene menigte grappen schenken, waarmede hij al te mild is. ‘Helena's grafsteen was dien geheelen nacht mijn hoofdkussen, en den volgenden morgen, eer de zon nog uit de tintelende golven oprees, griffelde ik met mijnen dolk mijnen Christelijken, Griekschen, mijnen ouden naam anastasius in den graauwen mar-
{==407==} {>>pagina-aanduiding<<}
mersteen, vulde de diepe trekken met het warme bloed uit de opgeretene borst, en riep: “Met mijn purper bloed onderteeken ik de huwelijksverbindtenis! Gij zult de mijne in den dood en in het toekomende leven zijn!” - Nu drukte ik mijne bevende
lippen nog eenmaal op het ijskoude marmer, en spoedde mij van het graf weg, dat ik tot mijn bruiloftsbed had gemaakt.’
Doch weldra is deze stemming vervlogen. Verstrooijing- en hebzucht drijven hem naar Naxos, om van zijnen oom het moederlijk erfgoed terug te eischen. Hoezeer deze nu een gunsteling zij van den Kapitan-Pacha, weet de behendige anastasius hem echter te verschalken; doch de oom zendt hem nu een heir van schuldeischers op den hals, zoodat hij blijde is, het goed voor eene ronde som af te staan, maar zijnen oom daarvoor van gehuurde schurken laat afrossen. Zoo vertrekt hij naar Paros en Rhodus, en maakt onderweg kennis met ali, een' Turk van Kandia, die (in 't voorbijgaan gezegd) hier veel gunstiger geschilderd worden, dan in raffenel's Verhaal van den Opstand in Griekenland, alwaar zij bijna als de ergste, dweepziekste en moorddadigste van alle Turken voorkomen, gelijk hier als de rekkelijkste en minst naauwgezette, die zelfs met Grieksche vrouwen huwen. Wij weten niet, wie gelijk heeft. Ali is een regte petit-maître, die al spoedig met onzen gelukzoeker kennis maakte. Wij kunnen niet zeggen, dat deze mensch, die ook al op zijne wijze grappen wil maken, ons bijzonder vermaakt heeft. Kluchtig voorgesteld, maar inderdaad voor de menschheid en Christenheid vernederend, is het tooneel op het kleine eiland Seripho, waar een Bey des Groot-Admiraals de Grieken, onder bedreiging van stokslagen onder de voetzolen, tot betaling van eene willekeurige schatting dwingt. Te Rhodus heeft anastasius weder eene vlaag van geestdrift voor de weleer zoo beroemde Ridderorde, die deze stad zoo moedig tegen soliman verdedigde. Hier werd zijn, door het bezoek der onde ridderzalen, tot avontuurlijke togten en lotgevallen
gestemde geest verrast door het denkbeeld van Egypte te bezoeken, en zich daar in dienst van eenen Bey der Mammelukken te begeven. Dit ontwerp wordt gevolgd, en het overige van dit Deel bevat nu de verdere lotgevallen van onzen held in het wonderland der pharao's. Te Alexandrië aan land gekomen, en van daar naar Rosette en Cairo vertrokken, komt hij met allerlei men-
{==408==} {>>pagina-aanduiding<<}
schen in aanraking, en hoort allerlei gesprekken, welke, indien zij waarheid behelzen, voor de kenschetsing der Oosterlingen, en de nieuwere Geschiedenis van Egypte onder de Mammelukken, niet zonder belang zijn. Men vindt daarin onder anderen een schrikverwekkend tafereel van de onderlinge woelingen en moorden der vierentwintig Tirannen, die Egypte voorheen, onder den naam van Beys der Mammelukken, onder zich verdeelden, tot dat mohammed-ali-Pacha, door eenen verraderlijken, maar in de gevolgen heilrijken slag, alle deze bloedzuigers des Volks in ééns verplet heeft. (Het overschot is naar Nubië gevloden, en sedert omgekomen of verstrooid.) Daar deze Mammelukken zich altijd versterken door het aanwerven van vreemdelingen, zoo was anastasius, met zijne edele mannelijke gestalte en veelvuldige bekwaamheden, hun zeer welkom. Een der Beys, soliman, neemt hem in zijnen dienst; te gelijk biedt hij hem zijne dochter, en ajoub, een andere Bey, zijne zuster aan. Hij wil de laatste eerst in den Harem bespieden, maar wordt bijna betrapt, ontvliedt ter naauwer nood, en kiest nu de dochter van zijn' ouden beschermheer, die zich vrij veel aanmatigt, zoodat haar dood hem niet ongemeen
bedroeft. Allengs klimt hij op tot de waardigheden van Kaimakan en Kiaschef, of Stadhouder eener Provincie. De burgeroorlogen tusschen de Beys moesten hem dezen weg tot grootheid banen, en hij had het schitterende plan, van zelf eens Bey te worden, niet opgegeven, wordt bij eene nieuwe omwenteling te Cairo opgeofferd, moet naar Opper-Egypte vlugten, trekt van daar naar Arabië, begeeft zich naar Mecca, naar Dsjidda, heeft aldaar een avontuur met een' starrewigchelaar, gaat verder naar Syrië en tot Damaskus, stoot aldaar iemand onvoorziens van de trappen der Moskee, die een beschermeling is van een' monnik, een gunsteling van den Pacha. Hij gaat vervolgens scheep naar Konstantinopel.
Wij kunnen niet zeggen, dat deze Roman aan de hooge verwachting, welke wij daarvan, volgens de aankondigingen der Engelsche tijdschriften, hadden opgevat, tot nu toe heeft beantwoord. De Schrijver wil altijd grappig en geestig zijn; hij jaagt naar het vernuft, maar of hij het altijd bereike, is eene andere vraag. Wij zullen aan het slot moeten zien, of er eenheid in dit boek heersche; tot nu toe zijn het alles afzonderlijke lotgevallen, die slechts daardoor zamenhangen,

{==409==} {>>pagina-aanduiding<<}
dat zij éénen mensch overkomen, zonder door eenen knoop, die het belang gedurig doet toenemen en naar ontwikkeling verlangen, te worden zamengehouden. Er komen ook weinig karakters in voor, die ons door grootheid en goedheid of onweêrstaanbaar tot zich trekken, of in de hoogte tot hen doen opzien. Laagheid, list, boosheid of gemeenheid, - ziedaar de schering en inslag van bijna alle voorkomende personen. Wij gelooven gaarne, dat hier veel - niet alles - naar de natuur gekopieerd is, (hoewel dan nog de kleuren wel wat sterk zijn opgelegd;) maar zulk eene natuur levert toch eene treurige of stuitende stof voor den zedeschilder op. Hier en daar echter geeft deze schilder blijken, dat hij op eene uitstekende wijze het penseel weet te voeren. Wij hebben reeds van de treffende Episode van helena, en anastasius op haar graf, gesproken: hoe aandoenlijk is ook de beschrijving van het gedrag der inwoneren van Cairo bij eenen hongersnood! (bl. 245.) ‘Kinderen van vijf tot zes jaren werden door eenen Imam op de hoogste minarets gebragt, waar zij hunne reine handen en beschroomde blikken ten Hemel hieven; en terwijl Kahira's tallooze inwoners treutig en stom aan den voet dier hooge torens stonden, hoorde men slechts het lispelen der kinderstemmen, die in de hoogte de Godheid om erbarming aanriepen. Eindelijk smeekten de zwakke bidders ook niet langer om eenen rijken oogst, die de duizenden, welke door honger uitgeteerd waren en bereids lagen te zieltogen, toch niet meer redden kon; neen! zij smeekten slechts, dat eene algemeene pest de ongelukkigen spoedig van de langzame folteringen des doods verlossen mogt: en toen van de vergulde torens in alle wijken der onafmetelijke hoofdstad duizende kinderstemmen op eenmaal om hetzelfde treurige geschenk baden, antwoordde de ontelbare
menigte, die beneden stond, met een heesch en bijna stervend geluid, als uit éénen mond: “het zij zoo!”.... Dit demoedig gebed bleef ook niet onverhoord. Op den hongersnood volgde de pest, en voltooide, wat de eerste begonnen had.’
Ziedaar het land, weleer de korenschuur van Rome! Ziedaar de gevolgen der Soldatenregering, en van het Despotismus der Mohammedanen!





{==410==} {>>pagina-aanduiding<<}

Onderhoud voor huisselijke en gezellige kringen, door Fenna Mastenbroek. Te Sneek, bij F. Holtkamp. 1823. In gr. 8vo. 330 Bl. f 3-25.

Van al de geschriften van Mejufvrouw mastenbroek heeft ons nog geen zoo behaagd als het tegenwoordige, in ons oog, smaakvol en belangrijk werkje; en dit zeggen wij, zoo ten aanzien van het karakteristieke en huisselijke, als vooral ten aanzien van het nuttig en voortreffelijk doel. De verhalen, die naar meer van deze soort verlangen doen, zijn slechts drie in getal. Het eerste (Twintigduizend Gulden uit de Loterij) is de geschiedenis eener voortreffelijke dochter, de lievelinge en opvoedster van haren jongeren broeder en zusje, die de vrede en liefde bewaarde en herstelde in het gezin van haren vader, wiens zaken zeer ten achtere waren door de dwaasheid zijner tweede huisvrouwe, als welke, bij al hare goede eigenschappen, door hare dwaze zucht tot het loterijspelen, het huisgezin op den oever van deszelfs verderf bragt. Maar de waardige dochter erlangde ook hier nog het loon voor hare moeijelijke, maar getrouwe pligtsbetrachting, in een gelukkig huwelijk.
Frederika Groenwoud, de heldin van het tweede verhaal, een lief, onschuldig landmeisje, wordt mede de vrouw van een' waardig' man, nadat hare onschuld en ligtgeloovigheid haar bijna tot het slagtoffer gemaakt hadden van eenen adellijken nietswaardigen deugniet, daar zij, juist in tijds nog, in het gevaarlijk oogenblik door haren uitmuntenden pleegbroeder overvallen, en alzoo van den rand des afgronds gered werd. Dit waarschuwend verhaal tegen de gevaren der verleiding is voortreffelijk en met de meeste kieschheid uitgewerkt.
Maar bovenal behaagde ons het derde verhaal, Agatha Berkenstein en Charlotte Waller. Hier zien wij bespottelijke dweepzucht, door schijnheiligheid en lage baatzucht uitgelokt en bestuurd, in het levendigst contrast met echte, werkzame godsvrucht. De schoone dweepster had het voorregt, te huwen met een' verstandigen, braven, echt godvruchtigen man, maar vernielde het geluk van echtgenoot en kinderen, en bedierf zich naar ligchaam en ziel, door die ellendige bekrompenheid van geest, die haar steeds onder den invloed hield van fijmelaars en zemelknoopers, tegen welker schijnheilige listen de edelmoedige behandeling en de hartelijkste liefde

{==411==} {>>pagina-aanduiding<<}
van den besten echtgenoot niets vermogten. Eindelijk toch viel het masker der huichelaresse af; dan, de zwakke vrouw kwijnde nu ten grave; zij sleepte het droevige leven eenigen tijd nog voort, zag te laat hare misstappen, en was voor de wereld verloren. Charlotte Waller, daarentegen, daarna de waardige vrouw van den zoo lang miskenden en gemartelden echtgenoot, werd de waardige moeder der engelachtige kinderen, en was het voorbeeld van zuivere zeden en het meest volmaakt aardsch geluk. - Mogt dit verhaal denzelfden indruk op anderen maken, dien het gemaakt heeft op ons! Wij kunnen het der lezing en herlezing niet genoeg aanprijzen, in eenen tijd vooral, waarin de ellendigste dweeperij in den Godsdienst de hoofden en harten van velen wederom hollen doet, en in de gevoeligste harten vooral het kwade zaad gezaaid wordt, waarbij gras noch loof wast.




Uitgelezene Gedachten, bijeengezameld uit het werk: de Navolging van Jezus, door J.M. Schrant. Te Z. Boemel, bij J. Noman. In zakformaat. 59 Bl. f :-50.

Dit boekje kwam ons nu eerst ter hand, alhoewel het voorberigt van den Heer schrant nog te Bovenkarspel, en reeds in 1814, geteekend is. Zou het ook een nadruk zijn? - Van een' soortgelijken, meer uitvoerigen bundel, waarvan dit berigt gewaagt, hebben wij niets vernomen, en weten dus niet, of dezelve gevolgd is. Bekend is de vroeger uitgegevene nieuwe vertaling van het werk zelve, waaruit deze Gedachten getrokken zijn, door den tegenwoordigen Hoogleeraar, toenmaligen Priester. Het spreekt van zelve, dat onder deze gedachten zeer vele goede zijn, en dat deze kernspreuken met nut kunnen gebruikt worden. Den Roomschgezinden kan het daaronder geplaatste: Gezien: j. cramer, Aarts-Pr., geruststellen.

Proeve van Hekelschriften, of Verzameling van satirique en luimige Opstellen, den Opgeruimden gewijd. Te Amsterdam, bij Visser en Comp. 1823. In gr. 8vo. 168 Bl. f 1-50.

Bijzonder fijn zijn deze opstellen wel niet, echter vooral niet laf; zij hebben volstrekt geene personele bedoeling, en

{==412==} {>>pagina-aanduiding<<}
wij lazen dezelve met genoegen in een tusschenuur. De vervaardigers verdienen dank en aanmoediging; en wij verblijden ons, dat, bij genoegzaam vertier, hoop op voortzetting gegeven wordt. De opdragt aan fatuus wijst de waarde aan van vertalingen boven oorspronkelijke geschriften. Het daarop volgende stukje verdedigt den slavenhandel; en een ander roemt de baardscheerkunst, als openende de beste uitzigten voor onzen kwijnenden handel, zoodra deze kunst, vooral ook in het Turksche rijk, algemeen zal worden ingevoerd. De verhandeling over de verhandeling en de verhandelgezelschappen schijnt ons een woord op zijn' tijd, en heeft in ons oog wezenlijke waarde. De zeldzame raadgevingen van een' vader, en de fragmenten uit de brieven van eenen zoon, gaven ons veel vermaak. De schetsen in de manier van rabener voldoen ons minder; maar wij gunnen gaarne ieder' zijnen smaak. Ten slotte volgen nog vier stukjes in dichtmaat. Wij prijzen het boekje den genen aan, die iets geheel onschadelijks tot zijn vermaak wil lezen.




Het Leven, de Lotgevallen en Guitenstukken van den kleinen Lazarus van Tormes, door Don Diego Hurtado de Mendoza, benevens het Leven van den Schrijver. Uit het Spaansch vertaald, door J.P. Arend. Te Amsterdam, bij J.J. Abbink. 1824. In kl. 8vo. 171 Bl. f :-90.

De vertaling heest, blijkens de Aanmerkingen, den Heere arend vrij wat moeite gekost. Het is een stukje uit het begin der XVIde Eeuw. De steller is als Prozaschrijver en Dichter beroemd, maar niet minder ook als Staatsman. ‘Hij ging zijne eeuw verre te boven, zoo wel door het gewigt en de juistheid zijner denkbeelden, als door zijne oorspronkelijke en uitgebreide kundigheden.’ - Indien alles, wat van een beroemd man komt, goed is, dan zal het ook wel dit boekje zijn. Ons, echter, beviel het niet zeer: misschien is onze smaak verwend door het echt Attisch, Engelsch of ook Hollandsch zout. Het lazarusje is een oolijke guit, die allerlei kunstjes verzon, opdat hij maar niet van honger sterven zou; dit, en de Spaansche trots, en de nietswaardigheid van de Geestelijken, zijn de voorname aardigheden, die wij hier aantroffen. De Spaansche natie was en is nog, onzes inziens, in den goeden smaak een weinig ten achtere.





{==413==} {>>pagina-aanduiding<<}

Boekbeschouwing.

Tiental Leerredenen door J.H. van der Palm. Te Leyden, bij D. du Mortier en Zoon. 1823. In gr. 8vo. XII, 337 Bl. f 2-50.

De Heer van der palm begint met reden te geven van den nieuwen vorm, in welken hij zijne Leerredenen voortaan aan het Publiek zal mededeelen, bij tientallen namelijk, van welke deze bundel alzoo als een eerste tiental of deel te beschouwen is, en dit zoo wel tot gemak der koopers, als om 's mans beroeping tot Akademieprediker, welke hem verpligt, meermalen te prediken. Er worden dan ook een paar stukken in gevonden, opzettelijk tot opening en sluiting van het Akademiejaar gebezigd, en ten deele afzonderlijk tot de studerende jeugd gerigt. ‘Voorts - zegt de Hoogleeraar - wensch ik, gelijk ik aangevangen heb, ook naar mijn vermogen voort te gaan; en althans het licht niet te versmaden, 't welk eene gezonde uitlegkunde, door den vereenigden arbeid van vele waardige mannen, onder den zegen van God, over Bijbel-kennis en Godsdienst-leer heeft doen opgaan. Dit smadelijk nederzien op wezenlijke vordering in de nuttigste en verhevenste aller wetenschappen, het moge dan uit onkunde, of uit hoogmoed, of uit beiden ontstaan, houde ik bovendien voor verfoeijelijke ondankbaarheid tegen den Vader der lichten, en wensch, dat geen mijner Lezeren zich daaraan zal schuldig maken; terwijl ik voor ditmaal van hen afscheid neme met de gulden Apostolische vermaning, thans zoo zeer als ooit waardig om behartigd te worden: weest wijs tot matigheid! (*)’

{==414==} {>>pagina-aanduiding<<}

Na het Voorberigt vinden wij de volgende Lijst der Leerredenen: I. Het Bezoek der Oostersche Wijzen te Bethlehem; Matth. II:11. II. De Eigenschappen der Christelijke Liefde; 1 Kor. XIII:4-7. III. Jezus op de Bruiloft te Kana in Galiléa; Joh. II:1-11. IV. Godsdienstige Beschouwing van den Regenboog; Ps. LXXXIX:38b. V. Godsdienst- haat, valsche IJver en Zachtmoedigheid; Luk. IX:51-56. VI. Heilige Vreugde van Jezus; Luk. X:21a. VII. De koperen Slang een Zinnebeeld van Jezus Kruisdood; Joh. III:14, 15. VIII. De Dood van Aäron; Num. XX:23-29. IX. Jozefs Godvrucht; Gen. XLII:18b. X. Jezus slapende in den Storm; Matth. VIII:24b.
Elk ziet in, dat deze onderwerpen deels hoog belangrijk, deels, door het min gewone, ten hoogste belangwekkend zijn.
De eerste Leerrede is in Den Haag, waarschijnlijk voor de Koninklijke Familie, uitgesproken, en handelt over den Godsdienst, als eene behoefte voor de hoogere levensstanden. Wij verbeelden ons te kunnen bespeuren, dat het stuk met eene bijzondere zorg bewerkt is; en zeker behoort het tot de menigvuldige schoone voortbrengsels van onzen Redenaar.
Maar de tweede is, naar ons oordeel, het puikgesteente in dit nieuwe sieraad onzer hedendaagsche Letterkunde. Wie kent Paulus' heerlijke beschrijving van de Liefde niet? Maar welk Prediker ziet er ook niet tegen op, om deze uitmuntende stof, voor een beschaafd en denkend gehoor, te behandelen? Van der palm is het gelukt, althans wat ons betreft, niet slechts aan de verwachting te voldoen, van zulk eene stof en zulk eenen Leeraar met reden opgevat, maar die inderdaad te boven gaan. Wij maken dus hierop gaarne toepasselijk, wat hij zelf, in eene volgende rede, bij eene andere gelegenheid, zegt: ‘In een schoon schilderstuk, waarin wij alles uitmuntend en niets te berispen vinden,’ (schoon Recensent hierop - het is menschenwerk - niet gedrukt wil hebben) ‘zijn nogtans altijd enkele deelen, die ons, meer nog dan het overige, behagen en boeijen.’ En dit veroorlove ons dan

{==415==} {>>pagina-aanduiding<<}
ook, te dezer plaatse een oogenblik langer te vertoeven. Daar de Liefde, naar Rede en Schrift, het noodzakelijkste en uitnemendste in den mensch is, zoo is het van belang voor ons, te weten, of wij dezelve bezitten. Hierom zal van der palm, I. de eigenschappen der Christelijke Liefde, gelijk zij in den tekst worden opgenoemd, ontwikkelen en verklaren; II. de afzonderlijke trekken verzamelen, om het beeld dier Liefde daaruit op te maken; III. het onafscheidbaar verband derzelve met den aard en het wezen des Christendoms aantoonen; IV. tot betrachting derzelve opwekken en aansporen. En hij doet dit met eene gemakkelijkheid, eene helderheid en onwedersprekelijke overtuiging, - bevallig, wijsgeerig, Christelijk - dat het niets te wenschen overlaat. Zij zoekt zichzelve niet, zij is niet opgeblazen, deze zijn inzonderheid de keerpunten, en ware nederigheid de as, waarop alles draait.
Wij hebben geen oogmerk, om bij alle stil te staan. In (III) die over de Bruiloft te Kana, welke altijd hare moeijelijkheden heeft, kwam ons, onder anderen, 's mans denkbeeld omtrent het later gebruik van den minderen wijn - dat deze, namelijk, meer voor den dorst zou dienen, en in de plaats komen van andere bij ons gebruikelijke dranken - niet onaannemelijk voor; maar hadden wij het woord kleinen wijn liefst vermijd gezien, omdat dit te zeer den kenner laat kijken.
De getuige in den hemel is getrouw, is de tekst der vierde Leerrede, over den Regenboog. Belangrijk is deze verklaring, schoon zijn de denkbeelden over godsdienstige natuurbeschouwing hier gevonden, bijzonder de beschrijving van het aangeduide verschijnsel, al is het dan ook, dat de toepassing op eeuwig behoud wat meer gezocht kan heeten. Wij althans lazen niet alleen het stuk met genoegen, maar zullen er ons, bij het verschijnen van den boog in het zwerk, ook nog menigmaal met stichting aan herinneren.
De volgende echter, (V) over der Apostelen bede, om vuur van den hemel te doen regenen, trof ons meer.

{==416==} {>>pagina-aanduiding<<}
Het gebruik van den tekst is hier zoo regt vruchtbaar en menschkundig. De Apostelen waren verstoord, ook daarom verstoord, dat zij afgewezen waren, en zulks te meer, omdat zij zich zoo iets geenszins hadden voorgesteld, grootsch zijnde op hunne zending. Dit verschoont hen aan de eene zijde, maar maakt hen van den anderen kant tot leerzame voorbeelden. Bovendien zijn de denkbeelden zoo echt liberaal, dat is (in den zin door ons bedoeld) echt Christelijk. Of echter, in de verklaring, aan eene karavanseray moet gedacht worden, komt ons nog al twijfelachtig voor. Daar waren immers geheel geene oppassers in, maar zij stonden voor elk open, en van herbergen, niet van spijze koopen, wordt melding gemaakt. Zou een vriend van Oostersche Letterkunde somtijds ook verleid kunnen worden, om al te veel uit dit vak van studie te willen halen en verklaren? Ook zijn wij nog niet volkomen overtuigd, dat de woorden: want de Zoon des menschen is niet gekomen, om der menschen zielen te verderven, maar om te behouden, ligter uit den tekst konden raken, dan er in, juist omdat zij zoo gepast, zoo zeer in den geest des Heilands zijn. Maar gaarne onderschrijven wij zijne uitbreiding, b.v. ‘Wanneer men zijne heerlijkheid zag, als die des Eeniggeborenen van den Vader, het was altijd vol van genade en waarheid. Wanneer hield hij zich beleedigd, of stelde zich vergramd aan? Wat kon hij niet voorbijzien en vergeven in zijne leerlingen, in zijn volk, in zijne vijanden zelfs! Als hij gescholden werd, schold hij niet weder, en als hij leed, dreigde hij niet! Toen hij ten laatste het plegtig wee moest uitspreken over Schriftgeleerden en Farizeën, de verleiders en bedervers van zijn volk, kon hij echter alzoo zijne rede niet sluiten, maar eindigde ze met die teederhartige uitroeping: Jeruzalem,
Jeruzalem! hoe menigmaal heb ik uwe kinderen willen bijeen vergaderen, gelijk een hen hare kiekens bijeen vergadert onder de vleugelen, maar gij hebt niet gewild! Neen, nooit was hij een vuur, een' storm, eene aardbeving gelijk, maar als het geruisch eener

{==417==} {>>pagina-aanduiding<<}
zachte stilte: geen struikje heeft hij geknakt, geen halmpje gekneusd: het gekrookte riet heeft hij niet verbroken, en het rookend lemmet niet uitgedoofd!’ enz.
VI. Te dier ure verheugde zich Jezus in den geest, is zeker een schoone en belangrijke tekst; en dit is door van der palm niet alleen aangewezen, maar uitmuntend in het licht gesteld. Gewis behoort deze Leerrede tot de schoonste; gewis leent zij zich uitmuntend tot het bijzonder doel der aanprijzing van vlijt en braafheid aan de studerende jeugd, als de rijke bronnen van ware vreugde. Doch het is ons onmogelijk, in verdere bijzonderheden te treden.
VII. De koperen Slang. Dit stuk levert een nieuw bewijs, en van 's mans bekwaamheid, om al, wat uit het Oude Verbond geput wordt, helder en bevallig te behandelen, en van zijne zucht, om het regtzinnig geloof, zonder schoolsche haarkloverij, in bescherming te nemen. Of men evenwel de ondoorgrondelijkheid, onbegrijpelijkheid, dus dan toch donkerheid der Christelijke leere tot een kenmerk en bewijs van hare waarheid zou kunnen en mogen stellen, is ons niet regt helder. Het moge er geen bewijs tegen zijn, - hare eenvoudige klaarheid, uit het nederbuigen des goeden Vaders tot zijne teedere kinderen voortgevloeid, behaagde ons altijd meer als zoodanig. Men wachte zich toch immer, niet te veel te willen bewijzen! Eene vreemde overeenkomst kwam ons, bij deze opmerking, voor den geest met hetgeen wij ergens van mozes mendelszoon lazen, die zijn Jodendom op dezen grond tegen het Christendom verdedigde, dat het laatste, louter redelijke Godsdienst, geene openbaring noodig had, maar het andere, juist omdat het dit niet was, in eenen stellig bekend gemaakten wil des Heeren moest gegrond zijn.
VIII. De Dood van Aäron levert van der palm een schoon tafereel, en teffens stof tot eene schoone lofrede en leerzaam voorbeeld op; waarvoor wij hem te meer dank verschuldigd zijn, hoe minder de alledaagsche, en nog al wat meer dan alledaagsche Prediker het er in

{==418==} {>>pagina-aanduiding<<}
gevonden of uit gehaald zou hebben. Ja, ga deze oorspronkelijke geest vrij voort, ons zijne voortbrengselen te leveren! Het algemeen Christelijk onderwijs kan er niet dan bij winnen, daar het zeker teksten, denkbeelden enz. enz. op menigen kansel brengt, die er anders zoo ligt niet zouden komen.
IX. Over Jozef's Godvrucht sprekende, neemt de Hoogleeraar de uitdrukking van God te vreezen in bescherming, en wil dezelve niet verzwakt, of door blooten eerbied en dergelijke vervangen hebben. De deugd, daarop gegrond, is ware Christelijke deugd, in zijn oog. En hij dringt dit met eene klem en nadruk aan, die de hoogste behartiging verdient. Voorts schetst hij, op het einde, de gevolgen dezer aandoening met de schoonste kleuren eener zalige verrukking, en doet ons alzoo ook deze Leerrede, uit de lieve geschiedenis van Jozef genomen, met groot genoegen uitlezen.
X. ‘Jezus sliep! Het is eene geheel bijzondere gewaarwording, die in ons oprijst, wanneer wij van Jezus, wiens verheven oorsprong wij kennen, wien wij, ook in zijne aardsche omwandeling, als den Zoon en het evenbeeld van God eerbiedigen; wanneer wij van hem lezen, dat hij zich geheel als een mensch uit de menschen vertoonde, aan ligchamelijke zwakheden en behoeften onderworpen, en, als 't ware, bezwijkende voor de overmagt der zinnelijke natuur. Wanneer wij van hem gewaagd vinden, dat hij geene spijze begeerde, noch behoefde, omdat den wil zijns hemelschen Vaders te doen zijne spijze was; of dat hij den ganschen nacht, biddende, in gemeenzaamheid met God doorbragt; dan is het, als zagen wij hem gelijk hij was, den uit den hemel gekomenen, slechts met een kleed der sterfelijkheid overtogen. Maar gansch anders worden wij aangedaan, als wij hem, of tranen van deernis zien storten, of hooren uitroepen: mij dorst! of van hem lezen, gelijk hier, dat hij, vermoeid van den arbeid, in een' vasten, diepen slaap was gezonken. En nogtans, het was dezelfde Jezus, het vleesch geworden Woord,

{==419==} {>>pagina-aanduiding<<}
dat onder de menschen gewoond heeft, en zijnen broederen in alles is gelijk geworden, uit genomen de zonde,’ enz.
‘Jezus sliep! Aan de vervulling van alle onze wezenlijke behoeften heeft de goedertierne Schepper zeker genoegen verbonden, 't welk, als het ware, tot eenige vergoeding verstrekt voor de onvolkomenheid, waarvan zij getuigenis dragen. Zoo is het ook met den slaap gelegen. Het is een zoete balsem der natuur, verkwikkend en streelend, in weerwil der uiterlijke ongevoeligheid, waarin wij gedompeld schijnen; het is de opwekking eener nieuwe levens-kracht, die wij, bij het ontwaken, met een geheel eigen genot, in ons gevoelen,’ enz.
Wij stipten deze plaats of twee aan, als eene proef, welke verschillende belangrijke gedachten, inderdaad zoo regt uit het onderwerp voortvloeijende, overal door den Hoogleeraar opgenomen, en - wij voegen er bij - tot het nuttigste einde aangewend worden. Op die wijze wandelen wij met hem het gansche pad van verklaring en toepassing even genoegelijk en leerzaam af - neen op, daar wij meestal ten laatste op eene hoogte staan, die ons niet slechts het geheel met vreugde doet overzien, maar ook tot hooge en hemelsche gewaarwordingen stemt. Deze Leerrede besluit het Akademiejaar. De jonge lieden worden eerst gezamenlijk, en daarna de aanstaande Leeraren van den Godsdienst nog bijzonder aangesproken. Hoe gepast!
Nog ééne aanmerking slechts! De Hoogleeraar heeft bij verscheidene dezer Leerredenen een voorgebed gevoegd, na de inleiding of voorafspraak. Wij verheugen ons ook over deze geschenken en modellen. Zijn Hoogeerw. heeft zich, meenen wij, eens opzettelijk uitgelaten over de gepastheid om dezelve te schrijven. Doch, is het nuttig en goed, juist bij elke predikatie een afzonderlijk en nieuw gebed te maken? Loopt men dan niet gevaar van flaauw te worden of al te bijzonder, ja duister voor hen, die nog niet weten, waarop wij doelen, - onze volgen-
{==420==} {>>pagina-aanduiding<<}
de stoffe en leerrede namelijk? Zou zekere algemeene aanbidding, slechts eenigzins gewijzigd naar hetgeen volgen zal, en dus niet geheel in den blinde en zonder oordeel gekozen, niet ruim zoo veel indruks kunnen maken? Men kan dan ten minste de oogenblikken kiezen, dat het hart tot zoodanig werk eens regt gestemd is, of slechts zoodanige stukken, tot herhaald gebruik, behouden, als gelukkig geslaagd zijn. Voorheen had men zelfs vaste formulieren; en waarlijk, zij hadden hun nut. De toehoorder kon dezelve gemakkelijk medebidden, en de ouderdom gaf er een waas van heiligheid aan. Ne quid nimis!

De laatste Levensdagen des Verlossers. Tot opwekking van godsdienstig gevoel. Naar het Hoogduitsch van Lodewijk Polstorff. 's Gravenhage, bij W.K. Mandemaker. 1823. In gr. 8vo. 245 Bl. f 2-40.

I. Jezus trekt met zijne jongeren voor de laatste maal naar Jeruzalem. II. Jezus te Bethanië. III. Judas verraadt zijnen Heer en Meester. IV. Jezus, tegenover den discipel, die hem verried. V. Het Avondmaal. VI. De Verlosser aan den Olijfberg. VII. Jezus en Petrus in het paleis des Hoogepriesters. VIII. Jezus voor den regterstoel van Pilatus. IX. Jezus op Golgotha. X. Jezus bidt aan het kruis voor zijne vijanden. XI. Jezus vertroost den ongelukkigen, die met hem gekruisigd werd. XII. Maria en de discipel, dien de Heer lief had, bij Jezus kruisiging. XIII. De vrienden des Verlossers aan zijn graf. XIV. De Opgewekte onder de zijnen. XV. Des Heeren Hemelvaart. Dit zijn de opschriften en de inhoud dezer vertoogen, van welke de lezing het godsdiënstig gevoel, bij ons voor het minst, zeer krachtig heeft opgewekt. Zij zijn alle vol Christelijke leering, en gevloeid uit de pen en het hart van eenen man, die de uitnemendste proeven hier geeft van diepe menschenkennis en den echten Christelijken zin. Zij waren ons bij uitnemendheid nuttig bij de laatste behandeling der Lijdensgeschiedenis; want waar-
{==421==} {>>pagina-aanduiding<<}
om zou de steller dezer aanmelding er niet voor uitkomen, dat ook hij het Evangelie der genade predikt? Het is waar, de onderwerpen zijn alle bekend, en meermalen, op velerlei wijze, behandeld; geschied- en uitlegkundige verklaringen moet men elders zoeken; maar men vindt, dit zegt de vertaler te regt, hier eenen rijken overvloed van belangrijke wenken, die het hart verwarmen en den geest verheffen. En zou zoo iets niet wel het groote oogmerk zijn, waartoe ons deze geschiedenissen jaarlijks zoo opzettelijk worden herinnerd? Deze bladen zijn volkomen berekend voor den eenigzins nadenkenden in den beschaafden stand; zij zijn ingerigt voor aller gevoel, naar aller vatbaarheid. Er is, helaas! zegt de schrijver, in de laatste tijden, in de Christelijke
Kerk veel getwist, en de aanhangers der verschillende partijen hebben elkander over en weder meestal zeer liefdeloos bestreden; doch niemand verwachte in deze bladen eenig bewijs voor of tegen zijne geloofsbegrippen te vinden, maar wel menig woord over datgene, wat alleen en voor allen noodig is te gelooven en te betrachten. In welk licht de Verlosser der menschen, des Vaders eeniggeboren Goddelijke Zoon, den schrijver zelven voorkomt, wat hij voor zichzelven gelooft, dat zullen deze overdenkingen iedereen zeggen, die dezelvs met opmerkzaamheid leest. Waarom hij dit slechts aangestipt, en de menschelijke zijde van het wondervolle leven onzes Heilands inzonderheid op den voorgrond geplaatst heeft, behoeft geene verklaring voor hem, die geen vreemdeling in den geest van onzen tijd is, en die weet, wie deze soort van geschriften voornamelijk behoeven. Wij, voor ons, betuigen den waardigen schrijver en vertaler hartelijk dank, en ieder lezer zal wel hiermede gaarne instemmen. God schenke rijken zegen!





{==422==} {>>pagina-aanduiding<<}

Verhandeling van den Heer Willem de Clercq, ter beantwoording der vraag: Welken invloed heeft vreemde Letterkunde, inzonderheid de Italiaansche, Spaansche, Fransche en Duitsche, gehad op de Nederlandsche Taal en Letterkunde, sinds het begin der vijftiende Eeuw tot op onze dagen? met den gouden Eerpenning bekroond, en uitgegeven door de tweede Klasse van het Koninklijk-Nederlandsche Instituut van Wetenschappen, Letterkunde en Schoone Kunsten. Te Amsterdam, bij Pieper en Ipenbuur. 1824. In gr. 4to. 331 Bl. f 4-50.

Onder de uitgegevene werken van het Instituut zijn er sommige, die minder uitsluitend voor eigenlijke Geleerden berekend, dan geschikt zijn, om ook aan het groote Publiek een zoo wel aangenaam als nuttig onderhoud te verschaffen. De hier boven in het breede aangekondigde Verhandeling van den Heer de clercq verdient onder deze eene der eerste plaatsen. Het strekt ons tot een wezenlijk genoegen, dezen onzen Landgenoot, reeds zoo beroemd als Dichter, en wien de Muze de zeldzame gunst bewijst van ieder oogenblik op zijnen wenk te verschijnen, nu ook als Schrijver, als Geleerde, te mogen doen kennen. Het voor ons liggende werk bewijst ontegensprekelijk, dat de vloed van denkbeelden en schoone verzen, die bij elke gelegenheid den bezielden Dichter ontstroomt, op eenen hechten grondslag, op uitgebreide kundigheden rust: en, gelijk ieder, die het geluk mogt hebben hem te hooren improviséren, reeds dadelijk ontwaart, dat hier geene ijdele woordenpraal heerscht, maar diepe en bijkans algemeene kennis aan de Geschiedenis en Letterkunde der Volken het voedsel, gelijk de edelste en heiligste gevoelens der ziel de grondtoon des Zangers zijn, zoo levert ook deze Verhandeling hiervan een schitterend blijk op.
Het onderwerp derzelve is zekerlijk hoogst belangrijk; de invloed der vreemde Letterkunde op de onze. Men ge-
{==423==} {>>pagina-aanduiding<<}
voelt, dat hiertoe zoo wel kennis aan onze eigene letterkundige voortbrengselen, als aan die van uitheemsche Volken, in zoo verre zij invloed op dezelve kunnen hebben uitgeoefend, onmisbaar vereischt wordt; en daarom was juist de Heer de clercq, in wien zich eene zeldzame kunde der nieuwere talen, en van 't geen die in het vak der letteren belangrijks bezitten, met grondige kennis onzer poëtische litteratuur verbindt, juist de man, voor die taak berekend. Deze algemeene kennis wordt echter niet alleen tot volledigheid van het stuk, maar ook tot de volstrekt noodige onpartijdigheid gevorderd. Hoe bespottelijk toch het eene uiterste zij, om met minachting of onverschilligheid op onze eigene prozaïsche en poëtische meesterstukken neder te zien, en alleen die der vreemden te huldigen, - zoo is toch ook het andere uiterste niet goed te keuren, dat men het schoone alleen bij de Ouden en de onzen wil vinden; dat men melis stoke en maerlant Dichters noemt; dat men hooft en vondel tot onfeilbare standaarden van goeden smaak verheft, en zelfs in de woordspelingen en het valsch vernuft van den een' louter aardigheden, en in de soms gemeene en walgelijke taal van den ander' niets dan vuur, kracht en verhevenheid vindt. Wanneer men, zoo als de Heer de clercq, het gebied der Letteren bij vele Volken bezocht heeft, dan wordt men een wereldburger in hetzelve; en, men moge dan in het staatkundige dit woord en denkbeeld afkeuren, in het Gemeenebest der Letteren is uitsluitend Patriottismus eene rampzalige eenzijdigheid, niet minder verwoestend, dan de verbodswetten en de liniën van Douanen der Vorsten voor de algemeene welvaart van
ons werelddeel. Integendeel, is het niet een grootere lof en roem voor onze groote Schrijvers en Dichters, wanneer hij, die dante, tasso, calderon, camoëns, shakespeare, addison, milton, klopstock, göthe en schiller (om van de Franschen niet eens te spreken) kent, in de grondtaal gelezen heeft, en hoogschat; wanneer deze nu ook hooft, vondel, cats, antonides,

{==424==} {>>pagina-aanduiding<<}

van effen en de van harens hoogelijk verheft; wanneer hij vondel met milton, en antonides met camoëns vergelijkt, - dan wanneer een ander, uitsluitend en eenzijdig, in algemeene bewoordingen en uitroepingen, slechts onze Letterhelden wil eeren, en zelfs voor besmetting en ketterij in dit opzigt uit het naburige Duitschland waarschuwt? De Heer de clercq behoort geheel tot de eerste klasse dier beoordeelaren. Reeds zijne inleiding (een woord over de Letterkundige Geschiedenis) geeft ons belangrijke wenken over de beoefening dier geschiedenis bij uitheemschen, en de redenen, waarom die bij ons zoo weinig beoefend is, en wij nog geene volledige Geschiedenis onzer Letterkunde bezitten. Hierop verdeelt hij dezelve in zes tijdperken: 1) dat der vroegere Rederijkers; 2) dat der Kamer, in Liefde bloeijende; 3) van hooft; 4) van vondel, antonides en - pels; 5) de Dichtgenootschappen der achttiende Eeuw (tweede uitgaven der Rederijkers); 6) van de tweede herleving onzer Letteren.
Het eerste tijdperk wordt voorafgegaan door een Overzigt van de Geschiedenis der Letterkunde, en Beschouwing van het eigenaardige, hetwelk de Nederlandsche onderscheidt. Hier klimt de Schrijver tot in het hart van Azië op, en vindt het Vaderland der Poëzij vooral bij de beschouwende Volken in dat werelddeel, vanwaar dezelve door volkplantingen naar Griekenland werd overgebragt. (Het is toch onbetwistbaar, dat zeer veel in de taal, Godsdienst, gebruiken en zeden der Grieken geheel Oostersch is, hoezeer het Volk naderhand door de vrijheid een' eigen' geest heeft bekomen.) Hij gaat vandaar over tot de Dichtkunst van den Duitschen of Teutonischen stam; hij meent ook daarin eene Oostersche afkomst te ontdekken (de improvisatie is zoo wel de bloem van het Noorden, blijkens ossian en de Skalden, als van het warmere Zuiden); en zoo komt hij, door de Ridderverhalen, Gezangen en Romans der Middeleeuwen, op Italië in de veertiende en vijftiende Eeuwen, als wieg en bakermat der nieuwere Letterkunde. Daarop wendt hij zich, met

{==425==} {>>pagina-aanduiding<<}
een' wat rasschen overgang, tot de Nederlandsche Letteren, toont zeer juist de onbillijke miskenning derzelven bij vreemdelingen, en de waarschijnlijke reden daarvan. Hij vindt den oorsprong van onzen rijkdom aan dichterlijke voortbrengselen, bij weinig treffende natuurtooneelen, weinig aanmoediging, en het meer prozaïsche koopbedrijf, in het godsdienstig gevoel en de liefde voor Vrijheid en Vaderland bij de Natie, welke zich gedrongen voelde, de groote daden harer tijdgenooten of voorvaderen te bezingen. Daarentegen deden zekerlijk de zucht voor winstgevende beroepen, de minachting van sommige Latijn- en Griekschgeleerden voor onze taal, en de vooroordeelen onder de Protestantsche Geestelijkheid tegen den Schouwburg, nadeel aan sommige vakken der hoogere poëzij. Zedelijkheid, Godsdienst en Vaderland bleven de hoofdonderwerpen, tot welke zij zich bepaalde, en ernst was haar heerschende toon, volgens den aanleg van het volkskarakter. Dit gaat onze Schrijver nu in bijzonderheden aantoonen. Wij moeten hier weder tot de Letterkunde der Middeleeuwen terug. Hier zien wij het eerst den invloed van het naburige Frankrijk op den Vlaamschen Leenman, en door dezen ook op de overige gewesten, die dezelfde taal met hem spraken. Maerlant vertaalde uit het Fransch. Doch de ernst der Natie deed haar, toen reeds, Zededichten en ware Geschiedenis, zoo ver men die meende te kennen, boven de Riddervertelsels de voorkeur geven, en maerlant schold op de zonde van het liegen; nogtans vonden ook de Fransche Romans in de dertiende en veertiende Eeuwen reeds verscheidene vertalers. Men schreef nog enkel in rijm, en rijmkronijken waren de hoofdwerken der toenmalige Letterkunde. De sprekers aan de Hoven zochten niet
de gunst der Schoonen, gelijk de Troubadours, maar de klinkende munt der Vorsten. Men weet weinig van hen, en zij werden spoedig door de Rederijkers opgevolgd. Hier ziet men terstond een' valschen, namelijk den gildegeest; en het verwondert ons, dat de Heer de clercq zegt, dat de Dichtkunst bij ons niet zoo sterk

{==426==} {>>pagina-aanduiding<<}

als het Meestergezang der Duitschers verviel. Integendeel, wij zien in den aanleg, de strekking, zelfs den tijd van beider bloei de treffendste overeenkomst; en de bewijzen, die onze Schrijver zelf van het deerlijk verval der taal en (zoogenaamde) dichtkunst onder de handen der eerzame Rederijkers bijbrengt, getuigen inderdaad van eene laagte, die wel gelijk stond met de handwerksmatige rijmen der Meesterzangers. Wij loopen ook niet hoog met hans sachs: de Mode, die onbepaalde gebiedster op den Duitschen Parnassus, wilde hem aldaar, vóór eenige jaren, eene vrij schitterende plaats aanwijzen, vanwaar hij echter allengskens naar die, welke hem meer voegt, schijnt neêrgedaald te zijn; maar hij staat toch nog veel hooger, dan zijne tijdgenooten onder de Rederijkers (de Amsterdamsche Kamer uitgezonderd.) Zoo in Duitschland als Nederland ging deze gildegeest uit de Maatschappij, die hem huldigde, in de Dichtkunst over. Men weet, dat ook bij ons de kunst van Rhetorycke veelal onder de handwerkers geraakte; en jan van leyden, de kleermaker en Koning van Munster, was ook te voren meermalen Prins bij de Rederijkers geweest. Zeer gereedelijk erkent voorts de Heer de clercq den jammerlijken wansmaak der Rederijkers. Dichtkunst en Rhethorica werden volstrekt verward, of liever men verstond de eerste niet, en meende haar door de tweede uit te drukken. Stof en vorm van de rijmen der Rederijkers behoorden grootendeels aan de Franschen: naar hunne Mystères, had men in het eerst geestelijke Tooneelspelen; de Moralité's enz. werden ook nagevolgd. Men kende de
stof der Ouden; maar de vorm werd jammerlijk miskend en mishandeld.
In het tweede tijdperk bereikte de kennis aan de Ouden eenen veel hoogeren trap; erasmus, melanchton hadden geleefd en gewerkt. De Heer de clercq vlecht hier eenige belangrijke wenken in, nopens den nadeeligen invloed van de herleving der Letteren, door het misbruik der oude Mythologie en het verdringen van den romantischen geest. Doch de voordeelen deden onbe-
{==427==} {>>pagina-aanduiding<<}
twistbaar verreweg de schaal overslaan; en reeds dadelijk ziet men zulks uit den invloed van het bekende Amsterdamsche driemanschap; als van spiegel, op de ernstige Poëzij, door zijnen krachtigen en zinrijken, schoon een weinig stroeven Hertspiegel; van roemer visscher, op het boertige dicht; van coornhert, even als zijne beide vrienden welbedreven in de kennis der Ouden, op ons Proza. Dezen edelen man schetst de clercq con amore, als ‘eene der schoonste flonkersterren, die onze Letterkunde versieren; een' man, die, niet alleen als Schepper van den Nederduitschen prozastijl, maar als denker, wijsgeer en voorstander van godsdienstige vrijheid, eene schaars erkende hoogte bereikte.’ Met den bekenden bredero loopt onze Schrijver vrij hoog, wiens Moortje uit terentius, gelijk zijne Lucelle uit het Fransch is overgebragt, terwijl de Griane en het daghet uyt den Oosten ons het romantische blijspel vertoonen. ‘Indien deze vorm door de verzen van vondel ware bezield geworden, wij hadden ons zeker kunnen beroemen, eenen tweeden shakespeare te bezitten.’ (Dat is veel gezegd. Dus ook zulke karakters? zulke sprekende portretten van het menschelijk leven en de menschelijke
hartstogten?) Bredero heeft wel iets van den Spaanschen smaak in de tooneelspelen; maar schijnt, hoewel hij blijkbaar die taal kende, uit hare Letterkunde weinig of niet geput te hebben. Samuel coster heeft misschien een onderwerp uit ariosto behandeld. De kennis van den Bijbel door de Hervorming verspreidde thans ook haren invloed; zij verdrong de oude wereldsche liedeboekjes, en bragt daarvoor Psalmen en geestelijke liederen in de plaats. Wat de taal betreft, dezelve werd aanmerkelijk van bastaardwoorden gezuiverd.
Derde tijdperk. Doch nu ging hooft naar Italië; en de invloed dier zoo ongemeen zangerige taal diende, om de onze, die nog ruw en stootend gebleven was, te verzachten, te lenigen en te verteederen. De ongemeene bekwaamheid van hooft bewerkte deze omwenteling;

{==428==} {>>pagina-aanduiding<<}
dan, daar Italië reeds in zijnen tijd met het valsch vernuft van marini besmet was, bragt de jonge Amsterdamsche Patriciër uit het Vaderland van petrarca niet enkel zuiver goud, maar ook veel klatergoud mede. De clercq toont aan, (en het zou eenzijdigheid zijn, het te verbloemen) dat men in hooft en zijne school, zoo wel in poëzij als proza, eene menigte gezochte wendingen, woordspelingen en concetti ontmoet. Doch, wanneer men de vroegere ruwheid en rhetoryken onzin, zelfs van hooft, daarmede vergelijkt, zoo vergeeft men deze feilen gaarne, (zonder ze nogtans goed of fraai te keuren) om de reuzenschreden, die taal, prozastijl en poëzij door hem deden. - Cats dichtte in een' geheel anderen geest. Ook aan hem, als oorspronkelijken Volkszanger, in weerwil zijner talrijke navolgingen, doet de clercq hulde, alsmede aan huygens. Beiden sloegen een' anderen weg in, dan hooft, tot wiens school tesselschade, van baerle, reaal, de brune (in den Wetsteen der Vernuften) en heemskerk (in de Batavische Arcadia) behooren. Dezelfde zuidelijke, spelende geest heerscht in Roselijns Oochies van daniel jonctys. Doch hooft was niet enkel navolger der Italianen, maar ook der Latijnen, bepaaldelijk van tacitus, in den prozastijl. Belangrijk is de vergelijking, door onzen Schrijver tusschen deze twee beroemde Geschiedschrijvers gemaakt. Hooft, bij wien de prozastijl zich nog eerst uit de poëzij moest ontwikkelen, is dichterlijker; tacitus, in eene reeds in verval zijnde Eeuw levende,
wijsgeeriger. Voor de taal was de Statenöverzetting van den Bijbel van belang.
Het vierde tijdvak, door onzen Schrijver als dat van vondel beschouwd, rekent hij echter eerst van het midden der zeventiende Eeuw. Deze verdeeling heeft hare zwarigheden: want verscheidene meesterstukken van vondel dagteekenen zich van de eerste helft dier Eeuwe. Maar de invloed van vondel begon voornamelijk eerst na 1650, en toen ging ook de zuidelijke manier allengs te niet. Vondel wordt door de clercq

{==429==} {>>pagina-aanduiding<<}
met shakespeare vergeleken, wat beider aanleg en uiterlijke omstandigheden betreft; doch zij verschilden zeer in hunne ontwikkeling. Vondel vormde zich, op den raad zijner geleerde Vrienden, gedeeltelijk naar de Ouden, en uit eigen' smaak naar den Bijbel, waaruit hij zoo vele treffende tasereelen overnam. (Ook uit de legende versmaadde hij het niet, te putten.) Doch, waar zijne geestdrift hem verlaat, wordt hij plat, uit gebrek aan fonds. Hij was onze voornaamste treurspeldichter; en bij die gelegenheid weidt onze Schrijver uit over den oorsprong van ons treurspel. Bij vondel kan men geenen invloed der nieuwere Europesche Letterkunde bespeuren, zoo min als bij velen zijner tijdgenooten. De afgrijselijkheden van jan vos worden naar behooren ten toon gesteld. Zulk eene oorspronkelijkheid is af te bidden! Over antonides en anslo, beide navolgers van vondel, wordt kortelijk gehandeld. De decker ging zijnen eigenen weg. Vollenhoven en brandt geven reeds blijken van verflaauwing. Nu werd het oog naar Frankrijk gerigt, vanwaar juist de Réfugiés in grooten getale herwaarts kwamen, en, ook door recenserende tijdschriften, den Franschen smaak in de kunst deden huldigen. De Fransche taal werd nu ook de algemeene taal der Diplomatie. Pels en zijne kunstbroeders van Nil Volentibus Arduum deden dus de wetten des Franschen tooneels eerbiedigen; de Rei, en al wat onze manier eigenaardigs bezat, ging verloren. Ook de prozastijl verloor zijne oorspronkelijkheid en kracht. Doch wij kunnen dit niet aan de navolging der
Franschen toeschrijven. Het Fransche proza, het volmaaktste in Europa, was der navolginge wel waardig; en dat het onze zich uit de navolging van het Latijn tot lossere vormen ontwikkelde, kan men niet als nadeelig beschouwen; doch hiervan waren, vóór van effen, weinig sporen. De algemeene verslapping en het gebrek aan onderwerpen, zoo als de Nederlandsche Historiën, het Leven van de ruiter en de veldslagen van 1666 die aan swinnas opleverden, deden het proza vervallen.

{==430==} {>>pagina-aanduiding<<}

Het vijfde tijdperk bevat het grootste gedeelte der achttiende Eeuw. Hier komt de Schrijver op den reeds vermelden invloed der Franschen terug; hetgeen bewijst, dat zijne verdeeling niet volkomen juist is. Pels en zijne school behoorden nog eigenlijk tot dit tijdperk. Maar, terwijl de poëzij al meer en meer tot keurig berijmd proza verviel, deed de navolging van addison's en steele's Spectator, door van effen, het eigenlijke proza herleven. Hij was een man, die de Fransche taal niet alleen kende, maar ook beoefende, blijkens zijn' Misantrope en andere opstellen; en ons ondicht, waarin hij de Fransche losheid, kortheid en naauwkeurigheid navolgde, heeft aan hem de grootste verpligtingen. Ook voor de schildering der toenmalige zeden, voor de tentoonstelling der dolle Swanenburgianen, en van het misbruik der Fabelkunde, is van effen allernuttigst geweest, en in meer dan één opzigt alsnog lezenswaardig; gelijk scheltema in zijn Mengelwerk zoo uitnemend door proeven gestaafd heeft. Het blijspel (of liever de betere klucht) had eenen langendijk. Voor 't overige vergelijkt de clercq zeer juist het tijdperk dezer verfranschte Dichtgenootschappen met dat van de Kamers der Rederijkers. Gelijk men toen geen onderscheid maakte tusschen poëzij en Rhetorica, dus nu niet tusschen dichten proza-stijl. Wanneer men een prozastuk (gelijk feitama den Telemachus deed) slechts berijmde, meende men aan de vereischten der kunst te hebben voldaan. Het oordeel van onzen Schrijver over poot zal menigeen' bevreemden, sommigen misschien ergeren:
poot was een Dichter door de Natuur gevormd, door de Kunst bedorven. Aan de Grieksche en Latijnsche Fabelleer heeft hij toch de allerliefste stukjes, de Maan bij Endymion, en Mars en Venus beddepraat, te danken. Het is echter waar, dat hij het gebruik daarvan overdreven heeft. Dit tijdperk was dus geheel ontbloot van oorspronkelijkheid, en dus ook van kracht; het was aan een' uitheemschen smaak verslaafd; de Geleerden schreven in het Latijn, en verachtten de moedertaal, die zij zich beroemden niet te

{==431==} {>>pagina-aanduiding<<}
kennen. (Men behoeft slechts de vertaling der schoone Lofrede op boerhaave van a. schultens, door zijnen Zoon, den kundigen jan jacob, eenen tijdgenoot van van effen, te lezen, om te zien, hoe de Geleerden Hollandsch schreven. Zie ook de Geschiedenis der Nederlandsche Taal door ijpeij.)
Het zesde en laatste tijdperk, dat van herstel, begint de clercq (een weinig vroeg) met het midden der achttiende Eeuw. Den dageraad der beterschap zag men (volgens hem) in de vertaling der Engelsche prozaschriften van hervey, pearshall, enz. en in die der Romans van richardson. (Wij moeten hierin van den geachten Schrijver verschillen. In den Theron en Aspasia van hervey is veel valsch vernuft; en, wanneer men de Clarissa en den Grandison van stinstra bij den eenvoudigen stijl van van effen vergelijkt, vindt men geene vordering, maar achteruitgang. De vertalingen van den Tom Jones en den Vicar of Wakefield, tusschen 1760 en 1770 vervaardigd, zijn onleesbaar. Daarentegen was lublink's vertaling van young's Nachtgedachten een meesterstuk.) In Vriesland rees eigenlijk het eerste morgenrood door de van harens, (bij deze gelegenheid een woordje over de miskenning van onno zwier, gelijk van zoo vele groote mannen bij hun leven) door simon stijl, en (volgens ijpeij) door ernst willem higt. In het Fransch kwamen thans de Drama's op; zij gaven een' schok aan de vaste regelen, en de Nederlanders, die dezelve navolgden, vonden daarin den overgang tot de Schauspiele der Duitschers. Deze laatsten begonnen nu toch ook gekend en allengs nagevolgd te worden. Bellamy en van alphen (van wien de Schrijver, tot onze verwondering, weinig of niets zegt) waren de eersten, bij welke men blijkbare sporen dier navolging vindt. De Engelsche
oorlog van 1781, hoe nadeelig ook in de staatkundige gevolgen, gaf in het letterkundige een' heilzamen schok aan de Natie. Nieuwe denkbeelden over vrijheid in den Staat, over verlichting in den Godsdienst kwamen er bij, en bragten, door

{==432==} {>>pagina-aanduiding<<}
de wrijving zelve, eenige warmte en gisting in de stilstaande Letterkunde. Men verhief zich op den naam van Nederlander, gelijk de Duitschers, in den (wat het doel betreft) mislukten vrijheidsoorlog van 1813-1815, op dien hunner Natie. Het kon niet missen, dat de smaak, bij deze bevrijding uit de verjaarde kluisters, niet nu en dan eene verkeerde rigting nam. Vandaar het bekende sentimentéle tijdperk. De vrijheidskoorts van 1795 had ook rijkelijken invloed op de Letterkunde. Maar deze gisting bedaarde, en de gevolgen waren heilrijk. Het Proza bereikte eene hoogte, die het, zelfs in de schoone dagen van hooft, nimmer gezien had. Reeds stijl is klassiek, bij wagenaar vergeleken; en welke groote namen kunnen onze dagen niet boven stijl plaatsen! Het verwondert ons, dat de clercq niets van kantelaar zegt, den grooten Lofredenaar van h.a. schultens, en den welsprekenden en gematigden Redenaar in de Volksvergadering (1796, 1797). De meerdere Tijdschriften en Genootschappen, op eene ruimere schaal dan die van het midden der Eeuwe, verspreidden algemeene kennis, ook onder den burgerstand. Eindelijk brak de kennis der Duitsche Letterkunde meer algemeen door. Echter beweert onze Schrijver, onzes inziens met regt, dat die invloed noch zoo groot, noch zoo algemeen, noch zoo schadelijk is, als men wel denkt. Göthe, de Afgod der Duitschers, is weinig bekend hier te lande. Onze Kanselredenaars, onze groote Dichters mogen zich het goede onzer naburen toeëigenen, van slaafsche navolging zijn zij volkomen vrij gebleven. Doch op de Taal hebben de menigvuldige overzettingen uit het Hoogduitsch, meest door onkundigen, een' blijkbaar nadeeligen invloed geoefend.
En hiermede besluit de verdienstelijke en geleerde Schrijver dit zijn werk, hetwelk wij niet aarzelen een meesterstuk te noemen. Hoe vele moeite daaraan besteed is, blijkt uit de menigte van Schrijvers, die daartoe moesten gelezen en beoordeeld worden, en onder anderen uit de bijzonderheid, dat de Schrijver onze Letteroefeningen

{==433==} {>>pagina-aanduiding<<}
van 1760 tot 1798, tot kennis van de toen uitkomende geschriften en dichtstukken, niet alleen doorgeloopen, maar ook geëxcerpeerd heeft. Voorzigtiglijk onthoudt hij zich van het noemen der levende Schrijveren; maar kan niet nalaten, eenigen der voornaamsten, zoo in proza als poëzij, door een' enkelen pennetrek te kenschetsen, die den Meester verraadt. - Tot aanmerkingen, die hier en daar misschien zouden te maken zijn, hebben wij ons niet willen verledigen, daar wij over 't algemeen van ganscher harte in de resultaten des Schrijvers instemmen, en afkeerig zijn van die vitzucht, welke zich ambtshalve verpligt vindt, in ieder geschrift iets berispelijks te vinden. Wij wenschen veeleer de Natie met deze gewigtige bijdrage tot hare Letterkundige Geschiedenis geluk, en hopen, dat dezelve - gelijk zij dubbel verdient - door, of liever voor, den vreemdeling vertaald zal worden, om hem een behoorlijk denkbeeld te geven van eene Letterkunde, tot hiertoe bij uitheemsche Volken zoo onbegrijpelijk en onverschoonlijk verwaarloosd.
Wij maken, ten slotte, nog van eene verdienste gewag, die in eenen Dichter voor de vuist, zoo als de Heer de clercq, dubbel groot is. De stijl, hoezeer deftig, vloeijend, en zich hier en daar, waar het pas geeft, verheffende, is verre van hoogdravendheid, of dus genaamd poëtisch proza, verwijderd.




De Geboorte van den Mensch, physiologisch-dioetetisch en pathologisch-therapeutisch beschouwd, en grootendeels volgens eigene Waarnemingen en Proeven voorgesteld, door Dr. J.H. Wigand; uitgegeven door Dr. F.C. Naegele, gewoon Hoogleeraar in de Geneeskunde te Heidelberg; uit het Hoogduitsch vertaald door C. van Eldik, Med. et Art. Obst. Dr. te Nijmegen. Iste Deel. Te Amsterdam, bij R.J. Berntrop. 1822. In gr. 8vo. Behalve de Voorrede, 335 Bladz. f 4-:

Niettegenstaande de groote en gewigtige vorderingen,

{==434==} {>>pagina-aanduiding<<}
welke de Verloskunde gedurende ruim eene halve eeuw gemaakt heeft, valt het niet te ontkennen, dat dezelve nog voor zeer vele verbeteringen vatbaar blijft. Immers gemelde vorderingen betreffen voornamelijk het mechanische gedeelte dier kunst; terwijl eene meer gezuiverde Physiologie, van de uitgave van haller's klassiek werk dagteekenende, noch aan haar, noch aan de Heelkunde dat nut heeft aangebragt, 't welk men billijk van zoo groot eene hervorming zou hebben mogen verwachten. Om aan deze behoefte te voldoen, schreef de kundige en vrome wigand dit geschrift, hetwelk, gedurende het laatste gedeelte van zijn leven door hem afgewerkt, als de nalatenschap beschouwd mag worden van een achtingwaardig Geneesheer, die nog zijne laatste oogenblikken besteed heeft ten nutte zijner kunst en tot heil zijner medemenschen. En niemand, voorzeker, was beter voor zulk eenen arbeid berekend, dan wigand. Vol geestdrift voor zijne kunst, met dien aangeboren tact begaafd, welke den grooten Arts vormt, eene gave, die hij door oefening volmaakt had, een geduldig en onvermoeid waarnemer der Natuur, van eene ernstige, godsdienstige gemoedsstemming, die den Arts elken lijder als een hem toevertrouwd heiligdom beschouwen doet, waarvan hij ééns rekenschap zal moeten afleggen, bezat hij alles, wat men in den Schrijver van zulk een werk, met billijkheid, mogt vorderen. Daarenboven overtuigd, dat stille nederigheid de eerste eigenschap moet zijn van den Arts, bij wien iedere poging, om te schitteren of te pralen, (het eigenaardig kenmerk van den Charlatan) zoo gevaarlijk en voor kunst en lijder zoo hoogstverderfelijk zijn moet, had hij een' afkeer van dat armamentarium obstetricium, waarmede de gewone Accoucheurs hunne kunsten verrigten, en geloofde hij, dat een geduldig vertrouwen op de Natuur en hare vaak onuitputtelijke krachten vele ongelukkige uitkomsten, het gevolg van
ontijdig aangewende instrumentale hulp, zou kunnen verhoeden.
Het werk, dat aan deze denkbeelden zijn oorsprong verschuldigd is, maakt den lezer met die natuurkrachten bekend, en met de wetten, volgens welke zij bij de ge-
{==435==} {>>pagina-aanduiding<<}
boorte van den mensch werkzaam zijn. De Inleiding, waaraan dit gansche eerste Deel is toegewijd, behelst eene ontvouwing van de natuur, kenteekenen, oorzaken en behandeling van die dynamische ziekten, aan welke de uterus zoo dikwerf lijdt, en waardoor het werk der verlossing zoo dikwijls verhinderd wordt. Dit onderwerp nu wordt, na eene opheldering van het begrip der dynamische ziekten van het baringsorgaan en van de dynamica der Verloskunde, in de volgende Afdeelingen gesplitst:
I. Algemeene natuurleer van het baringsorgaan. II. Algemeene ziekteleer van hetzelve. III. Bijzondere leer van de bewegingsziekten van den uterus. 1 Klasse. Hypersthenie, overhaasting, overijling van den uterus. 2 Klasse. Weeënzwakte, asthenie der weeën, traagheid, adynamie, atonie van den uterus. A) Algemeene ziekteleer en geneeswijze van de weeënzwakte. B) Bijzondere ziekteleer en geneeswijze van de toevallige weeënawakte. 1. Rheumatismus van den uterus. 2. Aanleg tot ontsteking, ontstekingachtigheid of erethismus van denzelven. 3. Volbloedigheid en hoemorrhoidaal-toestand van denzelven. 4. Huidwaterzucht en volwaterigheid der barenden. 5. Convulsibiliteit, ziekelijke gevoeligheid van den uterus, hysterie der barenden. 6. Over de bloedvloeijingen uit den uterus, als toevallige oorzaken der uterus-zwakte. 7. Gemoedsbewegingen, als toevallige oorzaken der weeënzwakte. 3 Klasse. Vermoeijenis, uitputting, verlamming van den uterus, (lassitudo, exhaustio et paralysis uteri.) 4 Klasse. Krampen in den uterus, krampweeën. Over de stuipen der barenden, en derzelver zamenhang met de krampen van den uterus. Complicatiën der uterus-ziekten. Kan men ook sommige latere vertragingen der verlossing, die door mechanische oorzaken ontstaan, door mechanische middelen verhoeden? Slot van de Inleiding.
Dewijl wij in dit Deel alleen de Inleiding bezitten, kwam het Recensent gepaster voor, zich het oordeel over het gansche werk tot deszelfs volledige Nederduitsche uitgave voor te behouden. Alleenlijk zij 't hem vergund, met bescheidenheid, drie bedenkingen te opperen, welke, on-
{==436==} {>>pagina-aanduiding<<}
der het lezen, bij hem opkwamen, en waarvan de beide eerste den inhoud, de laatste den vorm betreft.
Vooreerst dan kwam 't hem voor, dat de Heer wigand, door eene welligt al te groote vooringenomenheid met zijne leer, (zoo als 't ons menschen pleeg te gaan) hier en daar van overdrijving niet geheel is vrij te pleiten. Immers ook hier, gelijk elders, geldt het medio tutissimus ibis, en kan een al te sterk en lang verlaten op de krachten der Natuur voor de moeder niet alleen, maar vooral ook voor het kind, evenzeer als het tegenovergestelde uiterste, verderfelijk worden; terwijl toch den Verloskundige de, dikwijls zoo moeijelijke, dubbele zorg voor het leven van beiden is aanvertrouwd. Deze bedenking is vooral voor jonge, onervarene Verloskundigen ter neêr geschreven, die zoo ligt aan de eene of andere zijde te ver gaan; een gebrek, waaraan geoefende meesters in de kunst, zoo zij ten minste onbevooroordeeld en onpartijdig zijn, minder zijn blootgesteld. Intusschen zal het vervolg leeren, in hoe verre deze bedenking op het gansche werk al dan niet zou kunnen worden toegepast.
Ten tweede. Alhoewel Recensent over 't algemeen het therapeutische gedeelte den meesten lof waardig keurt, trof hij echter enkele plaatsen aan, in welke eene te groote gehechtheid aan specifieke krachten van geneesmiddelen doorstraalt; eene dwaling, welke, ofschoon zoo oud als de Geneeskunde zelve, thans echter inzonderheid onder onze Duitsche kunstbroeders meer en meer schijnt veld te winnen, en maar al te dikwijls de vruchtbare oorsprong der grofste empirie geweest is. Wien toch is het onbekend, aan hoe vele bepalingen het gebruik der meest geprezene specifica is onderworpen, en hoe schadelijk dezelve worden kunnen, zoo niet de fakkel der algemeene therapie bij dat gebruik ons voorlicht? Zou dus wel, om een voorbeeld te noemen, de Borax een zoo specifiek middel bij de nazwakte van den uterus zijn, als de Schrijver beweert? Zoude, gelijk hij op eene andere plaats vooronderstelt, het vroegtijdig gebruik van het Opium en Castorcum (welk laatst middel vooral, onzes inziens, met

{==437==} {>>pagina-aanduiding<<}
betrekking tot deszelfs specisieke werking op den uterus, te hoog gesteld wordt) het vermogen bezitten, om menige onregelmatige ligging van het kind te voorkomen? Recensent vermeent, met reden, aan beide stellingen te mogen twijfelen, en acht dezelve, zonder veelvuldige uitzonderingen en bepalingen althans, onverdedigbaar.
Ten laatste. Voordragt en stijl munten uit in klaarheid en duidelijkheid, waarop de Schrijver zich bovenal heeft toegelegd. Echter is daarbij het tegenovergesteld gebrek van wijdloopigheid niet altijd even gelukkig vermeden, en zijn de herhalingen niet zeldzaam. Dit gebrek is in geneeskundige Schrijvers dàn vooral te gispen, wanneer zij eenig praktisch onderwerp behandelen. Hoe dikwijls toch schrikt een volumineus werk den kunstoefenaar niet af, die, bij eene drukke en vermoeijende praktijk, zelden tijd tot uitgebreide studiën vinden kan; en hoe wenschelijk ware het daarom niet, dat eene aphoristische schrijfwijze, op het voetspoor van onzen boerhaave en andere vroegere Geneeskundigen, meer algemeen wierd ingevoerd!
De Vertaling is getrouw, doch niet vrij van Germanismen. 't Is wel waar, dat, gelijk de Vertaler aanmerkt, van den arbeid des geneeskundigen Schrijvers het: non quam formosa, sed quam recta sit quoeritur, geldig is; echter gelooft Recensent, dat elke Schrijver, hij zij Geneeskundige of niet, met de taal, waarin hij schrijft, behoort bekend te zijn, niet zoo zeer omdat het tot sieraad verstrekt, maar omdat de duidelijkheid het vordert. Gelijk doorgaans het Latijn der Medici slecht is, zoo is ook tegenwoordig, door het veelvuldig lezen en vertalen van Hoogduitsche boeken, eene soort van taal onder hen in zwang geraakt, welke noch Nederduitsch, noch Hoogduitsch heeten mag, en voor hen, die beide talen niet volkomen magtig zijn, niet zelden zwaar te verstaan is. Het zoude derhalve, ook om der duidelijkheidswille, wel te wenschen zijn, dat onze geneeskundige Schrijvers zich meer bijzonder op het taaleigen toeleiden. Ondertusschen betuigt Recensent aan den door zij-
{==438==} {>>pagina-aanduiding<<}
nen ijver en werkzaamheid met roem bekenden Vertaler van dezen arbeid zijnen dank; een' arbeid, die in meer dan één opzigt voortreffelijk genoemd mag worden, en, gelijk hij der nagedachtenisse van den voor zijne kunst te vroeg gestorvenen wigand tot eere verstrekt, zoo ook niet missen kan, zoo dezelve naar verdienste algemeen gekend en gewaardeerd mag worden, eene groote en gunstige hervorming in de Verloskunde te weeg te brengen.





Mnemosyne. Mengelingen voor Wetenschappen en fraaije Letteren: verzameld door H.W. en B.F. Tijdeman. IIde Deel. Te Dordrecht, bij Blussé en van Braam. 1823. In gr. 8vo. 432 Bl. f 3-60.

De twee eerste stukken in dit Deel zijn van vroegere dagteekening en van ongenoemden. Het eerste is een gedeelte van eene uitgebreidere verhandeling, door den Hoogleeraar tijdeman alsnu nog der opneminge hier waardig geoordeeld; het behandelt de staatkundige verlichting der Nederlanderen, kort vóór en bij de dadelijke afzwering van filips; het betoogt, hoe weinig men toen nog zuivere en eenvoudige denkbeelden had van vrijheid in het burgerlijke, ook toen men, bij de dadelijke afzwering, de groote waarheid beleed, dat de Vorst om het Volk, niet het Volk om den Vorst is geschapen. Voorts wijst het het gebrekkige en inconsequente aan in de vermaarde Unie van Utrecht. Dit stuk is in het geheel niet in den Bilderdijkschen en Dacostiaanschen geest van onze dagen geschreven. De tweede verhandeling betreft mede de vaderlandsche geschiedenis, en beantwoordt toeslemmend de vraag, of de magt der Graven verminderd en bepaald werd door het medezegelen der Brieven door de Steden. Het schijnt voor mededinging naar eene prijsstof geschikt geweest te zijn; en, alhoewel de Schrijver, naar het oordeel des Hoogleeraars, regt en daadzaak te zeer verwart, achtte hij het echter belangrijk genoeg, om het in dezen bundel eene plaats te geven. De hierop volgende verhandeling of redevoering van den Hoogleeraar siegenbeek is dien Redenaar waardig; zij behandelt het godsdienstig Karakter van willem den eersten, en doet dien altijd geëerbiedigden Vader van ons Vaderland volkomen regt. Na

{==439==} {>>pagina-aanduiding<<}
deze ontmoeten wij hier de fraaije verhandeling van plutarchus, over het veel Vrienden hebben, door den Heer g. groen vertaald. Vooral waren ons de nu volgende stukken welkom: 1) Eene voorlezing van Prof. h.a. hamaker, over de Sakontala van den Indischen Dichter calidas, waarin wij niet alleen eene proeve hebben van dezen voortreffelijken Dichter, maar ook (na eene oordeelkundige vergelijking van den geest der Indische dramatische kunst met dien der Grieken, en van den Engelschen shakespeare met dezen Indischen calidas) alles, wat van diens geschiedenis bekend is, en voorts geheel den inhoud en het beloop van het interessante stuk. 2) Eene wijsgeerige Beschouwing der zoogenaamde Goudkust, in vergelijking met Europa in het algemeen, door m.j. reynhout; een belangrijk stuk, niet alleen ten aanzien van het luchtsgestel en de natuurkunde, maar ook ten aanzien der mogelijke verlichting en beschaving der Afrikaansche Negers, waartoe, naar des Schrijvers inzien, geene Europesche Bijbels noch godgeleerde werken kunnen dienen, maar veel beter de opvoeding der jeugd, met ter zijde stelling van alle pogingen omtrent de meer bejaarden, als bij welke laatsten ingeworteld vooroordeel reeds tot eene tweede natuur geworden is. 3) Anekdotes en Karaktertrekken van den beroemden Dichter klopstock, uit den mond van een' van klopstock's vrienden aan den Dichter kleyn medegedeeld, en nu door 's mans weduwe, uit zijne portefeuille, den Redacteur der Mnemosyne aangeboden. - Tot dusverre loopt de proza in dit Deel. Naar gewoonte zijn er een aantal dichtstukjes
bijgevoegd, meest alle ons, 't zij dan door afschriften, of door den druk, reeds van elders bekend; maar onder welke - de overige geenszins hunne waarde betwistende - wij vooral met genoegen wedervonden eenige zeer fraaije en roerende gedichten aan den Heer w.h. suringar, bij den dood zijner waardige echtgenoote, 1823, en welke wij meenen, dat tot nog toe alleen voor zijne vrienden gedrukt waren, maar, evenzeer als die van den Heer f.j. gallé, bij het wiegje en lijkje van zijn kindje, enz. te aandoenlijk en te fraai zijn, dan dat men dezelve het publiek onthouden zou.
Men ziet uit het gezegde genoegzaam, dat men den Heeren tijdeman voor de ijverige voortzetting van dit werk dank verschuldigd is.


{==440==} {>>pagina-aanduiding<<}

De terugkeering van een aantal R. Katholieke Huisgezinnen, in het Groothertogdom Baden, tot het Evangelische Christendom. Vertaald (lees: verhaald) en beoordeeld door Dr. H.G. Tzschirner, Prof. in de Theologie en Superintendent te Leipzig. Naar de vierde Hoogduitsche uitgave. Te Zutphen, bij H.C.A. Thieme. 1824. In gr. 8vo. 78 Bl. f :-55.

De bedoelde daadzaak is wel reeds genoegzaam bekend; maar het echt verhaal van dezelve, door een' man als tzschirner, die uit de echtste bronnen heeft geput, is voorzeker hoogst belangrijk. Wij zien hier, hoe de vorige Pastor henhöfer tot nadenken en overtuiging kwam, en, door de Roomschgezinde Kerkelijke Overheid van zijne bediening vervallen verklaard, toen eerst openlijk voor zijne gevoelens uitkwam, in een eenvoudig geschrift, waarin hij duidelijk opgeeft, waarin de Roomschkatholieke Kerk, zijns inziens, afwijkt van de zuivere Evangelische leer. Het gevolg was, dat 40 huisgezinnen van zijne vorige Gemeente in zijne overtuiging deelden, en, met den Heer hunner plaats, den Baron von gemmingen, bij den Landsheer de vrijheid verzochten en verkregen, om in de Evangelische Kerk te worden opgenomen. De wijze van opneming, en hunne afgelegde belijdenis, wordt ons hier nu medegedeeld; de tegenwoordige staat van deze nieuwe Gemeente, welke door gezegden Heer henhöfer, alsnu Evangelisch Prediker, na afgelegd examen, provisioneel bediend wordt, wordt verder gemeld, ook het Edikt van den Groothertog van Baden, en de uitzigten der Gemeente op verdere ondersteuning en bescherming. De beoordeeling van deze gebeurtenis door Prof. tzschirner maakt het tweede deel uit van dit kort, maar belangrijk geschrift. Het ontstaan van deze kleine Gemeente maakt wel geene groote verandering in de evenredigheid tusschen Roomschen en Protestanten in Duitschland, maar verdient evenwel allezins opmerking; het is toch niet de overgang van eenen enkelen, maar van vele huisgezinnen, welke zich te zamen van de Roomschkatholieke Kerk hebben afgescheiden, waarvan misschien na de Reformatie geen soortgelijk voorbeeld is; en dit is gebeurd in eenen tijd, dat de Roomschgezinden zoo luide triomf roepen, en den val van het Protestantisme met zoo veel
verzekering aanmelden.

{==441==} {>>pagina-aanduiding<<}
Het blijkt volkomen, dat geen belang, maar redelijke overtuiging het roersel was; dat deze nieuwe Protestanten noch Separatisten, noch geestdrijvers zijn; en moge het al blijkbaar zijn, dat zeker piëtisme en hartelijk godsdienstig gevoel deze menschen beziele, dit is dan toch kennelijk bewijs, dat de zinnelijke plegtigheden der Roomschgezinden geenszins zoodanige behoefte zijn voor echt godsdienstig gevoel, als menig Schrijver ons opdringen wil. Bijzonder verblijdende is het, dat geenerlei schimp op de Roomschkatholieken, noch proselytenmakerij, de nieuwe Gemeente onteert, maar alles overlegd is naar billijkheid en rede, overeenkomstig de onvervreemdbare regten van ieders geweten; en bovenal verheugt ons de echt verdraagzame geest der Evangelische Kerk bij het opnemen der nieuwe broeders, waarbij alleen de hoofdzaak, en geenszins iets van Symbolische Boeken of Formulieren, in aanmerking kwam. Wij danken den Vertaler, dat hij ons dit geschrift heeft medegedeeld, en vereenigen ons van harte met tzschirner's wenschen en uitzigten voor eene gelukkige toekomst. Het boekje kome in veler handen, en zal nut stichten.
In het Voorberigt stootten wij op de belangrijke drukfout, ‘dat onlangs de helft der inwoners van Mühlhausen en Baden,’ (lees in) ‘van de katholieke tot de evangelische kerk is overgegaan.’




Iets over onze Noordelijke Hoogescholen; door B.L.G. Te Groningen, bij J. Oomkens. 1824. In gr. 8vo. 60 Bl. f :-60.

Het ‘bene est; nihil amplius oro’ van horatius, op den titel, deed ons reeds begrijpen, dat de Groninger Schrijver geene verandering wenscht. De lezing dezer brieven heeft ons daarin bevestigd. Eene vraag intusschen is het nog: of wij ten dezen met hem instemmen? In zoo verre doen wij dit zeker, dat iedere verandering geene verbetering wezen zou. Evenwel, daar in onzen leeftijd ten aanzien van het lager schoolwezen zoo veel veranderd en werkelijk verbeterd is, gelooven wij geenszins, dat ten aanzien der Hoogescholen geene de minste verandering zou te wenschen zijn; want met de veranderingen en verbeteringen door de Franschen en in den Franschen geest loopen wij, bij ver of na, zoo hoog niet, als deze briefschrijver. De brieven zijn vlugtig ge-
{==442==} {>>pagina-aanduiding<<}
schreven; en werden wij geroepen om over de zaak zelve ons gevoelen te zeggen, zoo hadden wij nog al het een en ander te antwoorden. Doch dit is onze taak niet. - Men moge de brieven lezen en, wordt men ten dezen tot inzage geroepen, onpartijdig beoordeelen, en er zijn nut mede doen.





Nagelaten Gedichten van M. van Heyningen Bosch. Te Groningen, bij R.J. Schierbeek. 1823. In gr. 8vo. VIII en 123 Bladz. Met gegraveerden Titel en Portret door Velijn. f 3-:

Gedichten van Gt. Gravé, Jz. Te Amsterdam, bij Visser en Comp. 1823. In kl. 8vo. X en 171 Bl. f 1-80.

Deze beide dichtbundels, hoe zeer zij ook in uiterlijken tooi en innerlijk gehalte van elkander mogen verschillen, hebben echter eene zekere familiegelijkheid in gelaat en houding, welke, naar ons oordeel, derzelver zaamgevoegde aankondiging niet ongepast deed zijn. Duidelijk toch blijkt het, dat zoo wel de overledene van heyningen bosch, als de naar allen schijn nog jeugdige gravé, zich minder naar de klassieke Dichters der oudheid, en derzelver vaderlandsche en Fransche navolgers, gevormd hebben, dan naar de nieuwere Hoogduitsche Zangers. Beiden missen die pronklooze eenvoudigheid, welke geenen stroom van elkander verdringende beelden en vergelijkingen najaagt, maar zich meer op eene kernachtige en tevens sierlijke uitdrukking van treffende gedachten toelegt; die bedaarde deftigheid, welke slechts bij gewigtige onderwerpen, bij een zielverheffend denkbeeld, in vuur en gloed geraakt, maar anders alles met eene zachte en gelijkmatige warmte doorademt; kenmerken, die, naar ons inzien, de klassieke poëzij onderscheiden: daarentegen hebben zij meerdere afwisseling van toou en trant, grootere verscheidenheid van tooneelen, in welke zich eene weelderigere verbeeldingskracht botviert, en lokken ons dikwijls aan door het bevallige, schilderachtige en naïve, dat slechts een bevooroordeelde op vele plaatsen hunner gedichten kan weigeren te erkennen. Dat wij er echter verre af zijn, om deze familiegelijkheid al te ver te willen uitstrekken, en beider voortbrengselen op eenen gelijken rang te stellen, zal best blijken uit onze meer afzonderlijke beoor-
{==443==} {>>pagina-aanduiding<<}
deeling; ja wij durven, om onze lezers niet te lang te laten wachten, gerustelijk vooraf verklaren, dat wij in van heyningen bosch eenen navolger gevonden hebben, die met oordeel het schoone van het onschoone weet te onderscheiden, en dikwijls oorspronkelijkheid aan eenen kieschen smaak vereenigt;
terwijl gravé, bij eenen veelbelovenden dichterlijken aanleg, echter nog niet die geoefendheid van smaak schijnt te bezitten, welke het voedzame graan uitkiest en het wormstekige tevens met het kaf wegwerpt, en daarenboven ook veel slaafscher navolger is; zoodat de aard onzer taal en het verstaanbare van zijne zinsneden dikwijls onder de al te groote naauwkeurigheid zijner overbrenging geleden hebben.
De gedichten van van heyningen bosch schijnen meer de oogenblikkelijke uitvloeisels te zijn van een gemoed, dat door het een of ander denkbeeld getroffen werd, en dat denkbeeld terstond in luchtige en gemakkelijke dichterlijke vormen inkleedde, dan eigenlijk gezegde kunstvoortbrengsels, wier aanleg, plan en uitvoering door een geoefend talent zijn geordend, en in eene meer bedaarde stemming aan de regelen der kritiek getoetst. Vandaar, dat kleine, losse, erotische en naïve stukjes hem verreweg het best gelukt zijn; vandaar de gemakkelijke, dikwijls rijmelooze versmaten, welke hij bezigde; maar vandaar ook, dat, wanneer hij eene hoogere vlugt wilde aannemen, en zich nederzette om een uitgebreider dichtstuk te vervaardigen, het gebrek aan orde en oefening duidelijk zigtbaar wordt. Ten bewijze hiervan strekke het stuk, de Verlichting, in dezen bundel. Slechts ten halve, soms nog minder voleindigd, en in eene bonte wanorde, verdringen zich hier de beelden en vergelijkingen. Het eerste couplet bevat eene treffende beschrijving van het opkomen der zon, die haar licht langs heuvelen en dalen verspreidt, maar afstuit op een somber woud; dit wordt overgebragt op gansevoort, het licht der wereld, voor wien de bisschopsmuts (van wien?) verbleekte; doch nergens vinden wij datgene aangeduid, dat beantwoorden moest aan het woud, waarmede het vorige couplet eindigde. Zoo verspreidt het gewijde vuur

.... een zuivre levenslucht, 
Voor wier triomf de domheid vlugt. 

Zoo zoekt de Wijsheid eene schuilplaats in den Haarlemmer-
{==444==} {>>pagina-aanduiding<<}
hout, en zinkt daar neder aan het hart van koster: tot dusverre goed; maar dan volgt:

Haar Engel kwam, (van de Wijsheid?) de Drukkunst daalde! 
De Genius der Menschheid straalde, 
En - de eeuw van Plato bloeide weêr. 

Zoo, eindelijk, zamelt de menschheid, lagchende met de dolken der dweepzucht, moedig de asch van hus op,

En, fier op de eedlen, die haar resten, 
Geeft zij aan Luther de aard ten besten; 
Den hemel aan Copernikus. 

Dat klinkt; maar die menschheid, die zoo maar over aarde en hemel, als over een paar kleinigheden, beschikt, is toch wat buiten den haak.
Door deze aanmerkingen wilden wij alleen onze uitspraak staven, dat van heyningen bosch door geene genoegzame oefening zijn talent beschaafd, en door geene bedaarde zelfbeoordeeling zijne al te weelderige beeldrijkheid in teugel gehouden heeft; want dat hij waarlijk Dichter, ja zelfs zeer bevallig Dichter was, blijkt uit zijne kleine, oorspronkelijke stukjes zoo wel, als uit zijne navolgingen. De Zangluim, aan Amintas, de gevangen Amor en menige anderen streven, in naïveteit en losheid, de erotische stukjes van bellamy op zijde. De Morgen op het Land, aan mijne Gade, schoon in eenen anderen trant, is niet minder lief; men leze slechts:

Ontwaak, mijn kind! de dag breekt aan. 
Reeds lacht hij door de lindeblaân, 
Die om ons venster zweven. 
O zie dien weerschijn op den muur! 
Die mengeling van licht en vuur! 
Dat groen met goud doorweven! 
 
Wees welkom, vrolijk morgenlicht! 
Mijn oog, op uwen glans gerigt, 
Ziet u met vreugde rijzen. 
Kom, Naatje! nu naar 't vrije veld, 
En zie, of ge al de bloempjes telt, 
Die hunnen Schepper prijzen. 


{==445==} {>>pagina-aanduiding<<}

Waarlijk, het jammert ons, dit geheele stukje niet te mogen uitschrijven, zoo als ook het roerende Nachtkusje voor mijnen Vader van zijnen geliefden Denijs, hetwelk misschien wel aan nierstrasz voor den geest zweefde, bij de vervaardiging van dat bevallig versje, het ontslapen Kind aan deszelfs Vader, den ongelukkigen suringar toegewijd. Op eenen hoogeren toon is het Fragment, de Bespiegeling, gestemd; het is eene soort van Dithyrambe, in welke echter de meerdere verheffing niet met die gebreken gepaard gaat, welke wij, boven, in het uitgebreidere dichtstuk, de Verlichting, hebben aangewezen, en welke wij in den Lijkzang op den Hoogleeraar johannes mulder wedervinden. Beter bevielen ons de Treurzangen op th. brunsveld de blau en den Hoogleeraar schroeder, ofschoon in den laatsten het mystieke van de nieuwere Duitsche school al te zeer doorblinkt. Het overige oorspronkelijke in dezen bundel zijn, behalve eenige grootere stukken van minder allooi, kleine, dikwijls vier- en achtregelige stukjes van verschillende waarde, welker nadere beoordeeling wij aan den lezer overlaten, ten einde nog iets over de navolgingen te kunnen zeggen.
Deze zijn, over het algemeen, voortreffelijk geslaagd, en toonen den bijzonderen smaak des Overledenen voor de Hoogduitsche Letterkunde, uit welke zij bijna allen zijn overgenomen. Het ware Genot des Levens, naar den zoo beminnelijk dweependen hölty, moge het rijm missen; het mist echter niet die zoete melodie, welke het hart zoo zeer betoovert. - De ijzingwekkende Lenore van bürger is in de navolging even schoon als in het oorspronkelijke, en waarlijk een model voor alle vertolkers. Die uitdrukkingen, welke minder met ons taalgebruik, met onze zeden overeenkwamen, zijn door geschiktere vervangen; en het geheel ziet er dus niet als nagevolgd, maar als oorspronkelijk uit. Het eigenaardig karakter van dit stuk, dat schrik- en huiveringverwekkende, dat in de al te vrije omwerking in bilderdijk's Poözij, IIde Deel, geheel verloren gegaan is, vindt men hier meesterlijk behouden. Alleen spijt het ons, dat het teentje, met hetwelk de spookruiter bij bürger door eenen enkelen slag de zware ijzeren traliedeur deed openspringen, hier plaats moest maken voor den schok van het paard zelve:

{==446==} {>>pagina-aanduiding<<}


Een ijzren deur stuit man en ros. 
De ruiter viert den teugel. 
Bons! bons! de deur vliegt knarsend los, 
Spijt grendel, slot en beugel. 

Want wij herinneren ons de anekdote, dat, toen bürger deze Romance voor de eerstemaal in den vriendenkring te Göttingen voorlas, en bij deze regels:

Mit schwanker Gert' ein Schlag davor 
Zersprengte Schloss und Riegel, 

met zijn rottingje een' slag op de kamerdeur gaf, dat toen stolberg, wiens ligt opgewondene verbeeldingskracht, door de levendige daarstelling getroffen, alles als werkelijk aanschouwde, bleek van schrik opsprong, en eenen geruimen tijd noodig had om weder tot bedaren te komen. Ook schijnt ons die slag met de karwats veel spookachtiger, dan de schok van het ros.
Behalve nog eenige kleinigheden, naar cronegk, kleist en ramler gevolgd, vindt men ook eene enkele proeve van navolging uit het Latijn, en wel van catullus op den dood van lesbia's muschje, welke echter op verre na niet even goed als de overige geslaagd is. De vrijheden, hier genomen, zijn wat al te groot, vooral deze, dat hij dat lieve diertje door eene kat laat vermoorden, waarvan catullus niets zegt, en ook wel niet zeggen kon, dewijl de Romeinen deze kleine tijgers niet in den tammen staat als huisdieren kenden. - Deze aanmerking strekke tot eene kleine waarschuwing voor zoo velen, die over de Ouden schrijven en dichten, zonder iets meer dan het alledaagsche van hen te weten.
Doch wij hebben reeds meer dan genoeg gezegd, om dezen bundel te doen beschouwen als een welkom geschenk voor de beminnaars der Dichtkunde, en den Overledenen als eenen man, die, bij zijne groote en meer bekende verdiensten als Schrijver voor de Jeugd, ook aanspraak kon maken op den eernaam van Dichter; en gewis zoude hij, bij vlijtige oefening en steeds voortgaande beschaving, eene roemvolle plaats op onzen zangberg hebben ingenomen.
Wij gaan thans over tot den Heer gravé, en hopen, dat de onpartijdige kritiek, aan welke wij zijne gedichten zullen toetsen, hem geene te diepe rimpels op het voorhoofd

{==447==} {>>pagina-aanduiding<<}
zal doen trekken. Wij erkennen zijne talenten, en moedigen hem, bij alle onze aanmerkingen, ten sterkste aan, om de poëzij niet te laten varen; doch daarom juist is het dure pligt, den veelbelovenden aanvanger de klippen te wijzen, op welke hij reeds verzeild is, en op welke hij, indien er niet spoedig een andere koers genomen wordt, gewis zal stranden.
Het hoofdgebrek bij hem is eene onmatige navolging van den Duitschen dichttrant. Meest alles vloeit over, niet alleen van lompe Germanismen, maar ook van holklinkende en weinig of niets beteekenende uitdrukkingen, met welke onze naburen zoo belagchelijk in de lucht schermen. Eene zekere sopperigheid, (want ik weet waarlijk geen ander, mijn denkbeeld uitdrukkend, dan dit triviale woord, te vinden!) en soms eene gekunstelde duisterheid der uitdrukking, dikwijls ongepaste deftigheid, wat de Duitschers door pretios, en wij met het bastaardwoord geaffecteerd beteekenen, zijn al te dikwijls de kwade eigenschappen van zijne Zanggodin. Door eene misschien al te vlijtige beoefening der Hoogduitsche dichtwerken, heeft hij zich eenige van derzelver voortreffelijkheden, maar tevens alle hunne gebreken eigen gemaakt, en deze laatste zelfs nog in eene hooge mate verergerd. Nergens blijkt dit sterker, dan in den Togt des Levens; een dichtstuk in den vorm van schiller's bekende lied von der Glocke, maar geenszins in denzelfden smaak: want dáár zijn de overbrengingen nieuw, doch gepast, helder, doch treffend; maar hier weet men er tusschenbeiden kop noch staart aan vast te maken. Het geheel heeft, in houding, woordvoeging en uitdrukking, zulk een Duitsch uitzigt, dat wij bijna twijfelen, of het wel oorspronkelijk is, schoon wij deszelfs voorbeeld niet kennen. (Dit zoude ons te minder verwonderen, daar gravé de vreemden wel eens meer op brandschatting stelt, zonder zulks met een enkel woord te kennen te geven; de slotzang, Afscheid van den Lezer, b.v., is niet alleen nagevolgd, maar vertaald uit schiller.) Tot bewijs schrijven wij eenige coupletten af:

En de arbeid gaat, als kaf voor wind, verloren, 
Die door den zin, niet door de ziele leeft. 

Waarlijk, hij zal ons een groote apollo zijn, die verduidelijkt, welke arbeid door den zin, en welke door de ziel

{==448==} {>>pagina-aanduiding<<}
leeft! Het volgende doet de meening wel eenigzins raden, maar is weder zeer Onhollandsch uitgedrukt:

Dat, dat slechts siert wat denking toont en rede; 
Slechts dat bestaat wat met verstand geschiedt; 
't Werktuiglijk doen der dwazen vliedt de vrede, 
't Behaagt een' God, die zuiver geest is, niet. 

En thans, wat onmiddellijk volgt:

Ziet ge den fpiegel der stroomen? 
Effen en glad is hun baan. 
Doch niet in 't wezen, in droomen 
Slechts kan de vrede bestaan. (???) 
Glimpend en vloeijend en effen 
Vestigt de vloedgod den stoel 
Tot hij zijn offer moet treffen; 
Vreemd is zijn hart van gevoel, (ei! ei!) 
Want in den loop der bedrijven 
Volgt hij eene eeuwige wet, 
Die den verslinder doet blijven, 
Wentlen in 't eindlooze bed. 

Wij betuigen plegtig even min de beteekenis als de schoonheid van deze regels te vatten, maar willen eens zien, of de zedelijke toepassing het ons begrijpelijker maken zal.

Maar van gewigt, in d'ouden dans der stonden, 
Is voor de rust, is voor den vreê de daad, 
Zij sterft niet weg, in 't boek des tijds verzwonden; 
Er is een schrift waarin haar werking staat. 
 
Zij plant zich voort door alle wisselingen, 
In hare vaart door geene magt gestuit. 
Wat sterflijk oog zal door de graven dringen? 
Wie wischt een smet, die op de ziel kleeft, uit? 

Ten einde men ons niet mogt beschuldigen van eene door het verband opgehelderde zinsnede geheel afgezonderd aan de bespotting te willen prijs geven, hebben wij deze geheele lange tirade afgeschreven, en roepen thans alle Commentatoren van ouderen en nieuweren tijd, benevens alle droomuitleggers, en wie verder hun bestaan van raden maken, op, om ons de juiste beteekenis van elken regel en de aaneenschakeling der elkander hier opvolgende denkbeelden aan te toonen!

{==449==} {>>pagina-aanduiding<<}

Om de gelijksoortigheid van den vorm en van de gebreken, voegen wij hierbij de navolging van een stuk van schiller, het Zegefeest getiteld; overal vindt men Germanismen in taal en stijl, waarvan wij, ter bekorting, geene staaltjes zullen aanvoeren; maar op sommige plaatsen is de zin geheel verkeerd overgebragt, en dit willen wij aantoonen. In het couplet, in hetwelk menelaus, zijne teruggewonnene helena, die juist niet van de getrouwste was, liefkozende, wordt ten tooneele gevoerd, zegt schiller:

Und des frisch erkämpften Weibes 
Freut sich der Atrid und strickt 
Um den Reiz des schönen Leibes 
Seine Arme hochbeglückt. 

Gravŕ:

Maar zijn weêrhelft voedt nog heden 
D' eersten mingloed teêr en warm, 
En om hare schoone leden 
Slaat de Atried den sterken arm. 

Nog erger is, in het volgende couplet, het gezegde van ajax, dat het slechts het werk der gelukkigen is, de Goden te prijzen, maar dat eigenlijk het Noodlot regeert, dus overgebragt:

Zalig, zalig mag men 't noemen 
Roept Oïleus (Oileüs) dapp're zoon, 
De regerenden te roemen 
Op den hoogen hemeltroon. 
't Blind geluk verdeelt de gaven, 
Werpt ze zonder keuze neêr, 
Want Patroclus ligt begraven 
En een Thersites keert weêr. 

De laatste regels zijn goed, doch hebben geenen gezonden zin, door de geheel verkeerde vertolking van den eersten.
Zeer ongetrouw, en toch nog zeer gewrongen, is dit couplet:

Moest ook de overwonnen buigen, 
Slaakt het lijden geenen toon, 
Ik, ik zal van Hector tuigen, 
Spreekt nu Thydeus (Ty) groote zoon, 
Die, voor zijne huisaltaren 

{==450==} {>>pagina-aanduiding<<}

Strijdende, als een schutsmuur stond; 
Eeren, die hem velde, uw snaren, 
t Eind vereert hem, dat hij vond. 

Zoude de volgende, bijna letterlijke, vertaling niet losser zijn?

Wijl het lofgezang der reijen 
D'overwonnen held vergeet, 
Wil ik Hektor's roem verbreiên; 
Zoo zingt edel Diomeed. 
Huisgoôn schuttend en altaren, 
Viel hij in het slaggewoel: 
Draag' de winnaar lauwerblâren, 
Hem vereert zijn schooner doel. 

Van denzelfden schiller vinden wij hier nog de Goden van Griekenland, die zwaarmoedige phantasie van eenen echt dichterlijken geest, die den koelen, bovenzinnelijken, maar waarachtigen Godsdienst wegwenscht voor de kinderlijke, maar lagchende droomen van de jeugd des menschdoms. Dat gravé de eerste uitgave van dit gedicht, en niet de latere, veel uitgebreidere, schoonere, maar tevens profanere omwerking, ter navolging gekozen heeft, daarover willen wij niet spreken. Misschien deed hij wèl, met voor den echt Christelijken en bedaarden Nederlander, die zich niet gemakkelijk op des Dichters standpunt verplaatsen kan, de minder sterke uitdrukkingen te kiezen; maar dat hij van zulk een schoon stuk eene stijve vertaling gegeven heeft, die eigenlijk beneden alle kritiek is, dit vergeven wij hem niet. Die van p.r. feith, voorheen in deze Letteroefeningen geplaatst, was toch beter. Zeer vreemd klonken ons, bij de eerste lezing, de hier voorkomende regels:

Deze lauwer pronkte om Hilfé's slapen, 
Tantal's dochter zwijgt in dezen steen, 
Syrinx klagt werd uit dit riet geschapen, 
Philomeel treurde in dit bosch alleen. 

Wij konden maar niet begrijpen, welk eene personaadje die hilfé was, welke onze oogen nergens in den tuin der oude fabelkunde ontwaard hadden; wij zochten overal, maar vruchteloos, tot eindelijk schiller zelf ons uit de verlegenheid hielp; deze zegt van daphne, die, door apol-
{==451==} {>>pagina-aanduiding<<}

lo vervolgd, op haar smeeken om hulp, in eenen laurier veranderd werd:

Dieser Lorbeer wand sich einst um Hülfe; 
 
Deze lauwer smeekte eens om hulp; 

en nu werd ons het wonderdadig ontstaan der aan niemand bekende hilfé duidelijk; schiller is even min vader van haar, als van de klagt, die uit een riet geschapen wordt; hij zegt alleen, dat syrinx klagt uit het gindsche riet klonk.
Men zoude echter zeer verkeerd handelen, indien men uit het tot nu toe gezegde besluiten wilde, dat er geene goede navolgingen van vreemde dichtstukken in dezen bundel gevonden worden. De Landman aan zijn' Zoon, naar hölty, de versjes uit het Fransch van d'hauterive, maar vooral de oude Robyn Gray, naar florian, toonen, dat gravé in dit opzigt veel goeds kan leveren, indien hij slechts de gevorderde moeite besteden wil. Ook in de meer vrije overbrenging, in welke de vreemdeling slechts het onderwerp en eenige der treffendste denkbeelden aan de hand geeft, maar de navolger, bijna als oorspronkelijk Dichter, vorm en uitdrukking als zijn eigendom mag beschouwen, zou gravé uitmuntend slagen, blijkens zijn Hero en Leander, bij welks vervaardiging hij schiller's heerlijke verzen niet voor zich had liggen, maar zich echter derzelver beloop en schoonste trekken herinnerde. Dit stukje is, wat zuiverheid en beschaving van stijl en versificatie aangaat, een der beste van den bundel; jammer slechts, dat het nog niet opgeluisterd is geworden door sommige overgenomene parels, welke in het oorspronkelijke zoo overvloedig verspreid zijn.
Het is meer dan tijd, dat wij tot de oorspronkelijke stukken overgaan, en nog kortelijk de voornaamste onder dezelve monsteren. De Ode aan God, met welke de bundel aanvangt, bevat geene nieuwe denkbeelden, en mist beschaving, ook in het werktuigelijke der verzen. Men vindt in dezelve zeer zonderlinge uitdrukkingen:

Van daar de Noord- blijft aan de Zuidpool haken, 
Tot aan het punt, 
Van 't welk Uw hand den tegenvoetelingen, 
Aan hoogren bol, of wel aan lager kringen, 
Uw weldaân gunt. 

Haakt de Noord aan de Zuidpool, of zijn beide niet de ui-
{==452==} {>>pagina-aanduiding<<}
tersten van eene regte, denkbeeldige lijn? Is er een bijzonder punt, waar men tegenvoeters begint te hebben, of heeft zulks niet overal plaats?
Aan de Lente is zeer schoon, en in den echten trant is IJdelheid. Men hoore slechts:

Wat bouwt gij zuilen, sterk en hecht, 
En vesten, die geen ijzer slecht, 
En marm'ren muur en vaste sloten? 
Als moest, van alle kracht beroofd, 
En tijd en eeuwigheid het hoofd 
Op zoo veel hechts te plettren stooten? 
 
Wat velt gij 't eeuwig eikenbosch, 
En scheurt den grond der aarde los, 
En maakt de hooge bergen effen. 
En 't vlakke dal een' berg gelijk? 
Wat poogt gij stroomen uit hun wijk 
En zeeën uit haar bed te heffen? enz. 

Dat is ware poëzij, die zelfs den meester in de kunst waardig zoude zijn. In een' geheel anderen trant, maar los en bevallig, is de Morgenzang; ook het Admiraalzeilen, dat toch een enkel klein smetje heeft. Onder de overige kleine stukjes munten uit: aan Mejufvrouw N.N., naar Oost-Indië gaande, en aan den Heer C.A.B.
Thans blijven er nog drie soorten van gedichten in dezen bundel over, omtrent welke wij kortelijk ons gevoelen uiten moeten. Tot de eerste behooren twee uitgebreidere geschiedkundige stukken in lyrischen vorm, Lycurgus, in twee zangen, en Horatius Cocles. Deze zijn meer in den gewonen Nederlandschen dichttrant; en ofschoon men, vooral op den aanleg van het eerste stuk, een aantal aanmerkingen zoude kunnen maken, erkennen wij echter gaarne, dat beide verdiensten bezitten. Lycurgus zou waardiger bezongen zijn, indien men zijne hoedanigheden en gevolgenrijke werkzaamheden als Wetgever beter in het licht gesteld, en zijne levensgeschiedenis niet zoo wat kronijkmatig behandeld had. In Cocles heerscht, uit den aard des onderwerps, meer eenheid; doch dit stuk heeft nog al eenige leemten in de poëtische uitdrukkingen.
Men vindt ook verscheidene stukjes, aan Clorinde, des Dichters geliefde, gewijd, welke, zonder eigenlijk gezegde

{==453==} {>>pagina-aanduiding<<}
minnedichten te zijn, echter in vorm en trant meest tot dezelve naderen. Afwisselend heerscht in dezelve de toon der vreugde en der smart; zij bevatten goede denkbeelden, zijn niet zonder gevoel, maar vloeijen over van zonderlinge, soms slechte uitdrukkingen; b.v.

De tijd, die in zijn sterke vuisten 
Den oogenblik tot jaren kneedt. 
 
De tijd der drukking is geweest. (Sic!) 
 
De ster des heils, zoo lang verborgen, 
Lacht van haar' gouden stoel ons aan. 
 
... zoele zomerbuijen, 
Die zegenend de velden kruiën. 
 
Ja, fier, Clorinde, uw losse slapen. 
 
... in de diepe naven 
Der donk're groeven tracht te graven; 

welke gedeeltelijk tegen de ware beteekenis der woorden, (b.v. men kent wel de naaf van een wiel, en overdragtelijk van de aarde, maar begrijpt niet, wat de naaf van eene groeve zij, en vooral niet, hoe men in dezelve graven kan) gedeeltelijk door eene belagchelijke verhevenheid of bombast zondigen.
De laatste dichtsoort, welke wij tot het einde bespaard hebben, ten einde met lofspraak te kunnen besluiten, zijn de poëtische brieven. In dien aan Dametas is, bij veel onverstaanbaars, dat ook al een Duitsch uitzigt heeft, veel schoons; onder anderen de treffende passage over den zegen, die er voor den mensch in gelegen is, dat de toekomst voor hem in duisternis gehuld is.

Indien hij dringen kon door d' ongekenden nacht, 
't Gevolg ontraadselen, dat zijner hand'ling wacht, 
Hij zou, voorzigtig, ja, de sterke branding mijden 
Die zijne kiel vergruist en hem doet schipbreuk lijden, 
Maar geen verdienste ontsproot hem uit zijn vrije daân. 
't Is door de struikeling, dat hij leert vaster staan. 
Een plaats ter oefening, een kampschool is deze aarde. 
Wie strijdende verwint, dien geest de zege waarde, 
En 't overwonnen veld wordt dan zijn eigendom, enz. 


{==454==} {>>pagina-aanduiding<<}

Onder de brieven aan den Heer L.O. te U. beviel ons vooral de uitgebreidste, die wel geene nieuwe denkbeelden over de vereischten van een waar Dichter voordraagt, maar echter vol is van gezonde inzigten, dikwijls in kernachtige spreuken uitgesproken. Men vindt hier ook niet die vreemdaardige uitdrukkingen, die in het oog loopende Germanismen, welke gravé's trant anders misvormen; en de poëtische briefstijl, in welken het juiste midden tusschen proza en ongepaste verhevenheid zoo moeijelijk te treffen is, wordt hier goed volgehouden. Ook die over het Geluk, aan Codrus, bevat goede denkbeelden, soms wat duister uitgedrukt; maar die over den Dood, aan Clovis, is zuiverder, en tevens edel en wijsgeerig. Deze stukken worden slechts door kleine vlekjes ontsierd, welke de Dichter, bij eene herhaalde overziening, gemakkelijk zoude kunnen wegwisschen; en waarlijk, wij sporen hem op het ernstigst aan, om in dit minder beoefend vak der poëzij met ijver voort te gaan, want hij schijnt voor hetzelve eenen bijzonderen aanleg te hebben. Moge onze Letterkunde in deze en andere dichtsoorten ééns eenen rijken oogst van zijne hand erlangen, in welken het rijpe graan met minder onkruid vermengd is!

Nieuwe vaderlandsche romans van Nederlandsche schrijvers.

Wij gaven meer dan eens onzen weêrzin te kennen in een aantal vreemde produkten, die men zich haast ons publiek aan te bieden, hoezeer dezelve voor het Hollandsch karakter en de Nederlandsche zeden niet berekend zijn. Er is intusschen tegen deze vertalingen geen beter behoedmiddel, dan de eigen arbeid van vaderlandsche vernuften in het romantische vak; en nu ons juist gelijktijdig vier van deze ter hand komen, willen wij dezelve ook aanstonds aanmelden.

Aurelia. Tafereel van ouderwetsche en spikspelder nieuwe Opvoeding. II Deelen. Niet vertaald. Te Amsterdam, bij de Wed. G.A. Diederichs en Zoon. 1823. In gr. 8vo. 729 Bl. f 7-80.

In dezen Roman is alles Nederlandsch, zonder eenige vreemde snede, en met zeer vele vreemde voortbrengselen kunnen

{==455==} {>>pagina-aanduiding<<}
deze lijvige boekdeelen zekerlijk monsteren. Het eerste hoofdstuk daargelaten, dat ons door langwijligheid en gezochte aardigheid niet bijzonder uitlokte, hebben wij dit werk met genoegen gelezen. De Schrijver heeft het voorberigt geteekend; anders zouden wij eene Schrijfster vermoed hebben. Wat de spikspelder nieuwe opvoeding betreft, (van de ouderwetsche vonden wij weinig gemeld) zoo als wij die hier vinden, is dezelve boven onze berisping; en de Jufvrouwen Gouvernantes zullen hier vrij wat kunnen opmerken, dat allezins hare overweging en navolging waardig is. Eene wezenlijk godsdienstige, waardige jonge Dame vond, in een huisgezin van den deftigen koopmanstand, drie uitmuntende kweekelingen; het jongsken bleef natuurlijk slechts de eerste jaren onder haar toezigt, maar beide de voortreffelijke dochters werden door haar tot zeer uitmuntende vrouwen gevormd; en zij werd en bleef, ook na voleindigde opvoeding, van deze de beste vriendin. Hare vriendschap met eene oudere brave weduwe was haar zeer voordeelig; en met deze rigtte zij in lateren tijd een Instituut of Kostschool op, hoedanige wij niet weten, dat er nog vele zijn. Er komen in dezen Roman vele handelende personen voor, en nog al onderscheidene gevallen en betrekkingen, die den leeslust en de nieuwsgierigheid prikkelen. Alle de lieve meisjes, die wij hier leeren kennen, geraken tot het gewenschte huwelijk. Ook Aurelia bekwam, na een ongelukkig huwelijk, aan hetwelk zij zich ter redding van hare ouders had opgeofferd, in meer gevorderden ouderdom, maar bij nog bloeijende schoonheid, den lieveling van hare jeugd tot haren tweeden echtgenoot. Meer willen wij van de geschiedenis niet melden, daar wij het boek vele lezers en den Schrijver alzoo aanmoediging wenschen. Het boek is, zeer loffelijk, vrij compres gedrukt, zoodat men voor zijn geld toch vrij wat te lezen krijgt; en tot zeer vlugtig lezen is deze Roman, in goeden stijl
geschreven, niet geschikt. Wij vonden slechts enkele drukfouten, die ons weinig hinderden.
Wij ontkennen echter niet, dat wij in dit vaderlandsch produkt het een en ander aantroffen, dat wij nog wel eenigzins anders zouden verlangd hebben. Aurelia, de heldin en nagenoeg volmaakte vrouw, heeft nog wel iets, dat ons minder bevalt; althans tot onze echtgenoote zouden wij haar juist niet wenschen. Wij weten het niet, maar het was ons alsof zij nu en dan niet zoo geheelenal vrouw is, en niet

{==456==} {>>pagina-aanduiding<<}
volkomen vrij van alle aanmatiging. Dit doet nu weinig af, want de smaken verschillen; maar als model van vrouwelijke volkomenheid beviel zij ons juist altijd en in ieder opzigt niet. - Hier en daar, in de brieven van eenen losbol, kwam het ons ook voor, dat het drukken van deze brieven minder voegzaam was; ja wij vreezen zelfs, dat de spotzucht met onze gewijde oorkonden daarin wel eens wat veel voedsel vindt. - Zoo zijn wij het ook met den Schrijver volstrekt niet eens over het onschadelijke van huwelijken tusschen Protestanten en Roomschgezinden, zoo lang verschil in Godsdienst meer is dan woordenstrijd; en ons is geen voorbeeld bekend, dat zulk een huwelijk goed ging, dan alleen bij wederzijdsche volkomene onverschilligheid, en niet verder zorgen en denken, dan voor en aan het korte levensgenot. Het extra quam non datur salus geeft de Roomsche kerk niet op, en kan niet anders dan hinderlijk zijn bij den liefhebbenden en ernstig godsdienstigen vader en echtgenoot. - Zoodanig een Protestantsch Predikant, die zijne wereld zeer goed verstaat, en een groot vriend van de tafels der rijken is, en dan eene kermispreek houdt in den toon en met de taal van het laagste gemeen, bestaat er zeker niet; en het was ons onaangenaam, in dezen Roman zoodanig verdichtsel te vinden. - Het woord over de uitenting der kinderziekte hadden wij almede gaarne den Schrijver geschonken. - Maar wij willen niet verder op zoodanige bijzouderheden hechten; terwijl wij voor het overige zeer gaarne dezen Roman goeden aftrek wenschen.

Keur van aangename en onderhoudende Verhalen. Niet vertaald. Te Amsterdam, bij J.C. van Kesteren. 1823. In gr. 8vo. 184 Bl. f 1-80.

De Zeereis (eene vertelling, die zich vertellen laat) is het uitvoerigste stuk in dit bundeltje. Onwaarschijnlijk genoeg ontmoeten zich drie elkander onbekenden in eene trekschuit, en moeten juist alle drie naar Amerika. Op de zeereis spreekt ieder van zijne tot nog toe teleurgestelde en nu hopelooze liefde. Maar, wat wil het geval? In Amerika vinden zij onverwacht hunne Schoone, die juist dezelfde persoon is! De man, die toch eigenlijk van hen het meeste regt had op hare hand, erlangt die nu; terwijl zij tot de fortuin der beide anderen krachtig mag medewerken. Olindus en Sophronia en de Dood van Klorinde zijn getrokken uit tasso's verlost

{==457==} {>>pagina-aanduiding<<}

Jeruzalem. Margaretha van Provence, Koningin van Frankrijk, is mede ontleend uit de geschiedenis der Kruistogten. De Weldadigheid, een Oostersch verhaal, maakt een gelukkig huwelijkspaar. De Droomverschijning, naar eene oud- Duitsche Legende, is - eene legende, die weinig om 't lijf heeft, en betreft den Keurvorst Frederik den Wijzen en zekere Gravin Amalia, zoo 't schijnt op geschiedkundige berigten gegrond, maar waarin wij geene andere leering vonden, dan dat droomen maar bedrog is. Johanna Welborn, eindelijk, of de gevaren van een al te gevoelig hart, is leerzaam, en mogen zich al te gevoelige meisjes aan eene hier vermelde brave ongelukkige spiegelen. - De Schrijver, die zich S.B. teekent, vond in de bewerking dezer verhalen in zijne ledige uren eene aangename uitspanning, en zonder nadeel kan men dezelve dan nu ook in ledige uren lezen. - Over de

Nieuwe Zedelijke Verhalen, door Michiel Adriaan. Iste Deel. In 's Gravenhage, bij de Wed. J. Allart en Comp. 1823. In gr. 8vo. 327 Bl. f 3-:

Is ons oordeel echter gunstiger. Het publiek ontvangt hier de eerste lettervruchten van den Heer adriaan; en wij durven wel verzekeren, dat dezelve zoodanig zullen ontvangen worden, dat hij geene reden vinden zal, om het tweede deel terug te houden. Ziet hier de verhalen: 1) Catharina, de goede Huismoeder, is eene lieve geschiedenis. De goede vrouw was braaf, maar even zoo ook de minder bezorgde, altijd opgeruimde echtgenoot. De algoede hemelsche Vader, dit erkende Catharina aan het slot, had alles met dit huisgezin boven bidden en denken wèl gemaakt. - 2) Gabriëlle de Rancé is een verhaal uit het tijdvak der Kruistogten. De schoone vrouw was langen tijd miskend en vervolgd door eenen wreeden en overspeligen echtgenoot, maar op eene ongedachte wijze met haar kind verlost uit de akelige gevangenis. Zij had de toevlugt genomen tot hare bloedverwanten in Engeland. Daar leefde zij in rust, en de lieve dochter deed het gelukkigst huwelijk. Deze volgde haren echtgenoot op zijnen togt naar het H. Land, en vond onverwacht onder de gekwetste Ridders, die zij verzorgde, haren vader, dien het geweten, en zijn pijnigend berouw, mede tot den H. oorlog had gedrongen. Op deze herkenning volgde opheldering, en hereeniging met de moeder, die nu nog regt gelukkige dagen

{==458==} {>>pagina-aanduiding<<}
beleefde. - 3) Usbek. of de Zegepraal van den Godsdienst, is het derde stuk, en behelst brieven van zekere Ida aan eene vriendin, waarin zij hare lotgevallen verhaalt. Op eene zeereis naar de Indiën met haren zuigeling en echtgenoot verloor zij den laatsten aan eene besmettelijke ziekte, het slagtoffer geworden van zijne menschlievendheid. Bij deze ramp bleef het niet; het schip werd door eenen Afrikaanschen zeeroover genomen, en Ida met alle de vrouwen tot slavinnen bestemd; dan zij vond genade in de oogen van zekeren Usbek, een der bevelhebbers van het roofschip, maar eigenlijk een Vorstenzoon, die zijne opvoeding in de Kaapstad genoten had, doch, in handen der zeeroovers gevallen, zelf tot dien stand gedwongen was. Hij redde met beleid en moeite Ida en haar kind, en vlugtte met haar naar zijne familie en vaderland. Het spreekt van zelf, dat de man op haar verliefde en haar huwde, nadat hij echter, eerst in 't geheim, daarna meer openlijk, haren Godsdienst had aangenomen. Maar zijn ijver tegen de Afgoden berokkende hem en haar bijna den dood. Zij ontsnapten nog gelukkig het gevaar, en kwamen, per varios casus, gelukkig in Engeland, vonden bij rijke en edelmoedige bloedverwanten ondersteuning, en op het Paaschfeest had Ida het genoegen, dat zij met den door haar tot Christen bekeerden edelen echtgenoot het H. Avondmaal vieren mogt. Dit vrij onwaarschijnlijk verhaal is echter wèl geschreven. - 4) De jonge Emil is een jongeling, die de wijde wereld intrekt, om voor eene brave arme moeder en zuster, zoo mogelijk, te kunnen zorgen. Dadelijk wordt hij, alhoewel bij toeval, herkend door den broeder van zijnen rijken, maar nu somberen en door het geweten gemartelden vader, die de moeder bedrogen en spoedig verlaten had. Hereeniging
en geluk is nu het natuurlijk gevolg. - 5) De Pillegift heet het volgend verhaal. Het bevat de geschiedenis van eenen jongen verkwistenden echtgenoot, op den dwaalweg geholpen en gehouden door eenen valschen vriend, die het op de eer der vrouwe had gemunt, en door de intrigues eener schijnheilige huishoudster, die het te doen was om de hand en de rijke erfenis van zijnen bejaarden oom. Alles intusschen wordt ontdekt en hersteld, en alzoo komt ook de reeds verspeelde pillegift nog weder terug. - 6) Het Dal van Amicitia is onderhoudend. In dat dal vond Alphonsus eene uitmuntende Schoone; maar op het punt van het gewenschte huwelijk komt het uit, dat het

{==459==} {>>pagina-aanduiding<<}
meisje de dochter zijner eigene moeder is, eene sinds lang altijd zwaarmoedige vrouw, maar wie nu de echtgenoot den misstap, vóór haar huwelijk begaan, vergaf; terwijl nu ook het geheim van hare zwaarmoedigheid en een verdacht portret volkomen was opgelost.
Veel zedelijke leering bevatten deze verhalen wel niet; maar zij behelzen ook volstrekt niets, dat der zedelijkheid hindert, en geven eene aangename verpoozing en afwisseling, na andere, meer ernstige lektuur.
Dan, met hooger, ja met het uiterste genoegen mogen wij den nu volgenden, mede oorspronkelijk vaderlandschen Roman aankondigen, van welks bekwame Schrijfster (want wij vernemen, dat eene Vrouw hier de pen voerde) wij meerdere voortbrengsels met groot verlangen te gemoet zien, en waarop, tot onze wezenlijke vreugde, ons hope gegeven wordt:

De kleine Pligten, eene oorspronkelijke zedelijke voorstelling in Brieven, uit het begin der Negentiende Eeuw. II Deelen. Te Amsterdam, bij P. den Hengst en Zoon. 1824. In gr. 8vo. 594. Bl. f 5-80.

Deze Roman bestaat in brieven, meest van de hand van jeugdige Schoonen, en ademt eenen echt vaderlandschen en anti-Franschen geest, bij de regering van lodewijk napoleon, hoewel grootelijks onpartijdig ten aanzien van dezen ons opgedrongenen, geenszins slechten Vorst. De regt beminnelijke Emilia geraakt in allerlei, en daaronder zeer moeijelijke, betrekkingen, maar is het voorbeeld eener edele en omtrent iedere pligtsbetrachting zeer naauwgezette jonkvrouwe, en maakt met andere harer kennissen en betrekkingen, op welke zij echter gezegenden invloed heeft, een haar vereerend kontrast. Hare redeneringen zijn gezond, gelijk haar gedrag allezins zuiver is. Zij toont in alles den invloed van goede godsdienstige beginselen op iedere handeling; en men voelt, dat zij ook in kleinigheden goed en edel is. De waarde van zoo iets beseft men volkomen bij de lezing; en aan het einde zien wij haar met eenen waardigen echtgenoot vereenigd, onder de meest gewenschte uitzigten op geluk. Deze Roman vereert het echt Hollandsch karakter zoo wel, als de Schrijfster zelve. Het kan niet anders, of dit werk wordt met het grootste genoegen gelezen, en de gewekte hoogachting voor het lieve meisje zal krachtig tot navolging dringen.

{==460==} {>>pagina-aanduiding<<}
Geheel de Roman is huisselijk; en, nog eens, wij verblijden ons zeer, dat de Schrijfster ons hoop geeft, dat deze Emilia nog eens in andere betrekkingen en in eenen meer gevorderden leeftijd voor ons zal optreden. Het kan niet missen, of deze meesterlijke hand zal ook dàn iets leveren, dat ten uiterste onderhoudend en leerzaam is.




Viertal Leerredenen, door A. Radijs, Predikant te Oss. Alleen ten voordeele van ongelukkige Kinderen. Te 's Hertogenbosch, bij H. Palier en Zoon. 1824. In gr. 8vo. 115 Bl. f 1-50.

Door het aankoopen van deze Leerredenen doet men eene weldaad aan vier ongelukkige weezen, welker moeder overleden is, terwijl de vader hen heeft moeten verlaten. De Eerw. radijs heeft zich deze verlatenen, kleinkindere van eenen Predikant, aangetrokken, en onder hetgeen hij ten behoeve dezer ongelukkigen doet, is ook de uitgave dezer Leerredenen. Meer meldt ons het Voorberigt van het geval niet; maar het is overgenoeg, om iederen menschenvriend op te wekken, om op deze wijze deel te nemen aan 's mans Christelijke liefde. En dit durven wij te meer nog vertrouwen, dat algemeen het geval zal zijn, daar deze opstellen zelve allezins aanprijzing verdienen, zoodat niemand zich den daarvoor uitgegevenen daalder beklagen zal. De eerste Leerrede is eene aanprijzing van weldadigheid, en heeft Gal. II:10a ten tekst; de aanprijzing is algemeen, zonder dat de Leeraar gewag maakt van het geval, hetwelk tot de uitgave van dezen bundel aanleiding gaf. De tweede stelt den éénigen Meester voor, dien de Christen volgen moet. De derde en vierde geven het Apostolisch onderwijs omtrent het wezen van het Christendom en de overwinning van Christus, naar 1 Cor. XIII:12 enz. en 1 Cor. XV:24-26. Een Naberigt deelt ons mede het gebruik, vooral bij de laatste Leerrede, gemaakt van het vroeger onderwijs van den Hoogleeraar muntinghe, hetgeen voorzeker eene goede aanbeveling is; en wij vonden ons wederom opgewekt tot dankbare herinnering aan dien waardigen overledenen Hoogleeraar, die zoo voortreffelijke Evangeliepredikers vormde. Moge de uitgave van deze Leerredenen op nieuw de aandacht op 's mans waardige kweekelmgen vestigen, waaronder vele zijn, voor eenen meer uitgebrelden en aanzienlijker werkkring berekend, dan den bekwamen radijs tot nog toe ten deele viel!
Zonder bedenken verbraken wij, ter onverwijlde medewerking tot het aangekondigd menschlievend doel, voor ditmaal de gewone rangschikking der Recensiën.





{==461==} {>>pagina-aanduiding<<}

Boekbeschouwing.

De echte bewijzen voor Gods aanwezen en deszelfs allesomvattende Voorzienigheid van de onechte afgescheiden en tegen bedenkingen gestaafd; inzonderheid voor jonge lieden, door G. Bruining. Te Leiden, bij J.W. Dauw Lem. 1824. In gr. 8vo. 254 Bl. f 2-40.

De Heer bruining, die hier overal als een zeer gemoedelijk man spreekt, en het ongetwijfeld zeer wel meent, ziet alomme, en bijzonderlijk ook in ons Nederland, (op wat gronden, blijkt niet) Godverzakers, die er opzettelijk op uit zijn, om proselieten voor hun ongeloof te winnen, en vooral jonge lieden te verleiden. Dit heeft hem opgewekt, om hen te waarschuwen en tegen de verleiding te wapenen, door hen met de echte bewijzen voor Gods aanwezen en Voorzienigheid, afgescheiden van de onechte, bekend te maken, en de eerste tegen bedenkingen te staven. Hiertoe heeft hij, te hunnen dienste, een werkje, hetwelk hij, kort vóór dat wij van de Fransche overheersching verlost werden, in het Fransch heeft uitgegeven, en dat toen geen' opgang maakte, nu in het Nederduitsch omgewerkt, uitgebreid, en meer naar de tegenwoordige omstandigheden ingerigt. Dit is het stuk, waarvan wij thans verslag doen. - Na eene Inleiding, welke ons van het bovenstaande berigt geeft, en het belang van en de behoefte aan het tegenwoordig geschrift tracht te toonen, handelt de eerste Afdeeling over eenige min duchtige bewijzen voor het aanwezen van een' grooten Formeerder der wereld, en over de algemeene overlevering nopens haar begin en haren Schepper. De min duchtige bewijzen zijn den Heere bruining die Metaphysische, volgens welke aan het stoffelijke een eeuwig bestaan en eene eeuwige beweging ontzegd, en eene eeuwige opvolging van gewrochten of uitwerk els voor onmogelijk verklaard worden. Deze schijnen hem toe met

{==462==} {>>pagina-aanduiding<<}
ligten adem weggeblazen te kunnen worden, en den verdediger van Gods bestaan, die hetzelve met geene andere bewijzen staven kan, als zij hem ontnomen zijn, geheel overstaag te werpen: en wij moeten bekennen, dat, als een verdediger van die bewijzen er niet meer voor weet in te brengen, dan de Heer bruining, die, bij voorbeeld, niet schijnt te gevoelen, dat eene eeuwige opvolging van gewrochten of uitwerksels eene contradictio in terminis is, en die zich niet te kunnen verbeelden, dat iets zijn kan, van onmogelijk te kunnen zijn niet schijnt te kunnen onderscheiden, - wij moeten bekennen, (zeggen wij) dat een zoodanige dan weldra in verlegenheid geraken moet, en, als hij geene andere bewijzen heeft, het geloof aan Gods aanwezen moet opgeven. De Heer bruining wil dit dan voorkomen, en het geloof eens zoodanigen door meer duchtige bewijzen schragen. - Het eerste van die meer duchtige bewijzen is dan dat, hetwelk uit de algemeene overlevering, wegens het begin der wereld en haren Schepper, wordt opgemaakt. Dit bewijs heeft, volgens bruining, Lord bolingbroke geleverd; schoon wij meenden, dat men er zich reeds van de eeuw van aristoteles af van bediende, en wij, op krediet van den uitmuntenden leland, (Beschouwing van de Schriften der Deïsten, IIde D. bladz. 182) ter goeder trouwe hadden aangenomen, dat voornoemde Lord (de met zichzelv' onbestaanbaarste van alle de Engelsche Deïsten) het bewijs uit de algemeene overeenstemming van het menschelijk geslacht voor het bestaan van God volstrekt verwierp, en het aandringen daarvan als beuzelachtig had afgemaald. Wij laten ondertusschen dit bewijs gaarne al gelden, wat het mag en kan; maar wij
vreezen zeer, dat, als de zwakke verdediger der Metaphysische bewijzen de tegenwerpingen hoort, welke tegen dit bewijs uit de overlevering kunnen worden ingebragt, hij zich ook buiten staat zal bevinden, om die te wederleggen, en het met zijne overtuiging al even slecht staan zal. En niet veel betere gedachten hebben wij van de volgende bewijzen, door den Heer bruining aan-
{==463==} {>>pagina-aanduiding<<}
gevoerd. Deze zijn, wanneer men de Metaphysische gelden laat, dat is, daardoor van het bestaan van God overtuigd is geworden, van de uitstekendste kracht, om die overtuiging te versterken, maar, op zichzelve, kunnen zij niet meer, dan het bestaan van God doen vermoeden, of hetzelve waarschijnlijk maken; en dit zegt voor hem, die de Metaphysische bewijzen verwerpt, en dus aan moet nemen, dat alles eeuwig is, niets; en de Proselietenmakers van bruining, die iemand de Metaphysische bewijzen hebben weten te doen opgeven, zullen hem nog veel ligter de andere benemen: zoodat, naar ons oordeel, hij, die het Atheïsme bestrijden wil, en, de eerstgemelde bewijzen ter zijde schuivende, alles alleen op de andere laat aankomen, een zeer verkeerd en gevaarlijk werk doet, dat niet missen kan kwaad, in plaats van goed, te stichten. - Doch hooren wij, welke de verdere bewijzen van den Heer bruining zijn. - Van het Bolingbrokiaansche gaat hij, in de tweede Afdeeling, vooreerst tot het Kantiaansche over, hetwelk uit 's menschen zedelijk gevoel, of zedelijken smaak, en de inspraak van zijn geweten, wordt afgeleid; waarop, in de derde Afdeeling, volgen het bewijs, opgemaakt uit 's menschen uitnemende ligchaams- en
zielsvermogens, in de vierde dat uit den vorm van hemel en aarde, den nutten omloop der wateren op onze planeet, enz., in de vijfde en zesde de verdere Physico-Theologische bewijzen voor Gods aanwezen, waarin gehandeld wordt over visschen, vogelen, viervoetige dieren, insecten enz., wier maaksel, huishouding enz. een' wijzen Schepper verkondigen. - Wat zullen wij nu hiervan zeggen? Het primus in orbe Deos fecit timor zal den verwerper der Metaphysische bewijzen ligtelijk genoeg zijn ter wederlegging van het Kantiaansch bewijs, en met de magtspreuk, alles is van eeuwigheid alzoo geweest, zal hij meenen alle de overige bewijzen gemakkelijk te kunnen ontzenuwen; en, hoe wederom de door den Heer bruining onderstelde zwakken, alleen door deze bewijzen, zich tegen den bekwamen Ongodist zullen staande houden, zien wij niet. Wij willen onder-
{==464==} {>>pagina-aanduiding<<}
tusschen niet ontkennen, dat, in de derde tot de zesde Afdeeling, veel goeds en fraais, en dat van de uitgebreide kundigheden van den Heer bruining getuigt, voorkomt; maar op de orde is, in de vijfde en zesde Afdeeling, zeer veel aan te merken; terwijl ook de wijze van voordragt verre afwijkt van dien vorm, welken men noodzakelijk dient in acht te nemen, als men iets betoogen en anderen overtuigen wil, en de tusschenbeiden komende uitweidingen over bijzonderheden, welke men, als onnoodzakelijk, voorbij kon gaan, maar welke doorgaans in de schriften van bruining te vinden zijn, alle zijne bewijzen waterachtig maken en verzwakken. Wij zouden veel te breed worden, zoo wij hiervan de bijzondere aanwijzing doen wilden, en dit dan ook over alle de volgende Afdeelingen wilden voortzetten.
De zevende wijst Gods Voorzienigheid aan, als duidelijk in den zamenloop van vele gewigtige voorvallen van den ouden, en de achtste van die van den nieuwen tijd. - De voorvallen, in de eerste, zijn: de verlossing van Israël uit Egypte, - van hiskia, door de verdelging van sanherib's leger, - van Sicilië, door de verdrijving van dionysius II, - de overwinningen van alexander den grooten en derzelver gevolgen, - zijn droom, - de magt van Rome, en deszelfs invloed op de verbreiding van het Evangelie, - paulus' bekeering. De voorvallen uit lateren tijd, in de andere Afdeeling, zijn: konstantijn's omhelzing van het Christendom, - opkomst van mahomed, en uitbreiding van het Turksch gebied in Europa, - verbastering der Christelijke Kerk, - Munstersche oproermakers, - behoeding van Leiden tegen hunne en leycester's aanslagen, - Nederlandsche oorlog, - Leidens ontzet, - Fransche inval in 1672, - verhinderde landing der Engelschen op Texel, - Nederland door Frankrijk, onder robespierre, bedreigd, en voor eene slechte behandeling van Engeland behoed, enz. - bewind van napoleon, zijne vernedering en val, - lodewijk XVIII en de Fransche Charter, -
{==465==} {>>pagina-aanduiding<<}
napoleon terug en op nieuw verdreven, - Nederland verlost. - De negende en tiende Afdeelingen stellen bewijzen voor van de straffende hand der Voorzienigheid,
in de gevolgen van den Noord-Amerikaanschen Volksopstand en deszelfs ondersteuning, en in hetgeen personen van naam en aanzien in vroegere en latere tijden trof. - De opstand van Amerika wordt als onregtvaardig beschouwd, franklin's gedrag afgekeurd, en beweerd, dat er het Amerikaansch gemeen, hetwelk reeds te voren, in ruime mate, vrijheid genoot, niets bij won, dan dat men eene zwakke Mogendheid werd, niet in staat zich te handhaven, en gelukkig, omdat Engelands belang niet is, haar te beoorlogen. Deze toestand schijnt dan Amerika's straf te zijn; maar wie dien, met den Heer bruining, als zoodanig beschouwen zal, weten wij niet. Voorts zal, volgens hem, aan Frankrijk, Nederland en Spanje al, wat hun sedert leeds wedervaren is, ook als straf voor hunne begunstiging van den Amerikaanschen opstand zijn overgekomen. - Wat de personen van naam en aanzien belangt, welke, in vroeger en later tijd, de straffende hand der Voorzienigheid ondervonden; bruining spreekt van hen in de volgende orde: (!) In Spanje, escoiquis, riëgo, quiroga en anderen: in Europeesch Turkije, ypsilanti, suzzo: in Duitschland, schill, moreau, thiellman. Nu volgen cicero, brutus, caesar, galba, otto, vitellius, nero, domitiaan, caligula, tiberius. Dan komen philips II en lode wijk IV; terwijl david, achab en jesabel het het sluiten.
De elfde Afdeeling handelt van den invloed der Voorzienigheid op hetgeen er aan bijzondere personen, in het gewone leven, overkomt. Hier kan men vooreerst lezen, hoe moorden ontdekt worden door een' hond, een' clifant, eene rat, en door vogelen, en hoe moordenaars zichzelven verklikten; dan vindt men aanmerkingen over hetgeen den boozen dikwijls kwaads, den braven goeds wedervaart, - hoe de laatsten niet zelden onverwacht

{==466==} {>>pagina-aanduiding<<}
uit nooden gered worden, hoe de eene mensch den anderen voorthelpt, hoe zij onderling verschillen in geaardheden, neigingen, gelaatstrekken, stem, schrijfwijze, - voorts, hoe wind en weder enz. gestadig afwisselen, en hoe elk mensch, in zijne eigene lotgevallen, vaak de voorzienige zorg van God kan opmerken, gelijk de Heer bruining deed bij het verlies van een kind, bij een schielijk ontwaken na eenen gewigtigen droom, enz.
De twaalfde Afdeeling heeft tot opschrift: gevolgtrekkingen uit al het aangevoerde, intooming van Metaphysische buitensporigheden daaromtrent, en oplossing van een voornaam bezwaar. - Hier zijn wij evenzeer buiten staat, om den inhoud kort op te geven, als de Schrijver geweest is, om het, in 't opschrift, kort uit te drukken. Wij vonden er veel in, dat wij niet verwachtten; en de jongelingen, voor welken bruining eigenlijk schrijven wil, zullen gewis niet alles verstaan. Het voornaamste betreft nu weder Gods Wezen, niet zijne Voorzienigheid; schoon ook deze nogmaals eene beurt krijgt. Eerst wordt van Gods Eenheid gesproken, dan van Gods Wijsheid en Goedheid; doch of die onbeperkt zijn, behoort tot de Bovennatuurkunde, in wier geheimen de Schrijver zich niet verdiepen wil, omdat dit zoo veel kwaads heeft voortgebragt. Daarna handelt hij van Gods Alomtegenwoordigheid, Alwetendheid, Voorwetenschap en Onveranderlijkheid, waarvan hij wederom al het Metaphysische uitsluit, en waaromtrent hij dus in zeer bepaalde begrippen berust. Nu keurt hij het af, dat men Gods Voorzienigheid tot het groote bepalen, en van het zoogenoemde kleine uitsluiten wil. Dan spreekt hij van het ontstaan der zielen in de pas geboren wezens, straks van Gods werking op 's menschen geest en de natuurkrachten, en eindelijk van 's menschen vrijheid.
De dertiende Afdeeling, eene der beste, schoon zij ook al haar zonderlings heeft, geeft oplossing van een schijnbaar gebrek aan evenredigheid tusschen deugd en geluk en ondeugd en onheil, en de veertiende van de rampen, welke tegen vromen en boosdoeners gelijkelijk losbersten,

{==467==} {>>pagina-aanduiding<<}
en van het aanwezen van zedelijk kwaad. Op het slot van deze laatste spreekt de Schrijver van de leer der Ouden wegens de zielsverhuizing, welke op die van eindelijke gelukzaligheid, na vele zuiveringen, uitliep, en wil, dat het Nieuwe Testament zoo ook leert, dat er, na den dood, een middelstaat van zuivering zijn zal, welke leer hij herinnert voorlang opzettelijk ontwikkeld te hebben.
Nu volgt het Besluit, wel waardig, dat wij er den doorloopenden inhoud van opgeven. Daarin komt eerst iets wegens de leer des Christendoms nopens een toekomend leven, en het bewijs voor 's Heilands opstanding, volgens paley opgemaakt uit de bekeering van Apostel paulus, - dan wordt over Gods Voorzienigheid, met opzigt tot de eerste menschen, geredekaveld tegen volney, en weder van Gods Wijsheid en Goedheid, en het arrondiseren (het is des Schrijvers woord) van Gods volmaaktheden tegen de Metaphysici gesproken, en dit toegepast op Gods Voorwetenschap, wier beschouwing aanleiding heeft gegeven tot de twisten over de bepaling van der menschen lot in tijd en eeuwigheid. De Schrijver wenscht, dat hij iets moge hebben bijgedragen, om de wederzijdsche vereerders der Godheid onderling te verzoenen, anderen hunne twijfelingen te benemen, en vooral jongelingen daartegen te wapenen. (Wij twijfelen zeer, of hem iets van dit alles gelukt zij.) Voorts wijst hij nu den jongelingen de lectuur aan van paley's Natuurlijke Godgeleerdheid, en aanmerkingen over de echtheid der Brieven van paulus, en van die Brieven zelve; maar begeeren zij zich verder in de kennis van den Godsdienst te verdiepen, dan moeten zij zich alle de kundigheden verkrijgen van een' Doctor in de Godgeleerdheid; anders mogen zij zoo min oordeelen, als iemand, die geen Doctor Medicinae is, over de medicijnen. Luther was Doctor (zegt hij), maar liet zich onvoorzigtig de uitspraak ontvallen, dat ieder, in het godgeleerde, uit eigene oogen mogt en behoorde te zien. Hij bedoelde buiten twijfel zijns gelijken; maar de groote menigte paste het op zich-
{==468==} {>>pagina-aanduiding<<}
zelve toe, en doet dit nog. ‘De Roomsche kerk is de eenige, welke zich van die
handtastelijke ongerijmdheid vrijhoudt. Daar betuigen nog heden ten dage leeken en geestelijken allen evenzeer te gelooven, wat de kerk gelooft. Zij allen verklaren zich even min geregtigd, om over de leer van hunne kerk te oordeelen, als een blinde zich tot het beoordeelen van verschillende kleuren bevoegd rekent.’ De Heer bruining verdedigt hen deswege, en zegt nader, ten aanzien der lagere Geestelijkheid, dat, dewijl zij ‘zich de kundigheden ter verwerving van het Doctorschap in de Godgeleerdheid niet heeft aangeschaft, maar slechts tot pastorale werkzaamheden is opgeleid, zij hierom op geene roeping tot eenig Concilie, ter naziening van de leer der kerk, aanspraak maken kan.’ De Roomsche kerkleer werd namelijk, van tijd tot tijd, op algemeene Conciliën bepaald, waarop, nevens de Paussen, de aanzienlijkste en geleerdste Geestelijken zitting en stem hadden; de overigen onderwierpen zich, of scheidden zich van de kerk, en werden uit derzelver schoot geworpen. Dit was, na de Trentsche Kerkvergadering, het geval der Protestanten, die, door hun beroep op een nader Concilie, deszelfs gezag en bevoegdheid, om alleen over de leer uitspraak te mogen doen, erkenden. Zij hielden echter het begrip vast, dat elk voor zijn hoofd beslissen kan en mag, wat al of niet tot het Christendom behoore, maar volgden meestal blindelings de leer, door hunne eigene Kerkvergaderingen vastgesteld; schoon die vergaderingen gedeeltelijk uit leeken, en leden, welke de kundigheden van Doctoren in de Godgeleerdheid niet bezaten, bestonden. ‘De Remonstranten zijn tot dus ver bijkans de eenigen, die aan hunne grondbeginselen vrij gelijk zijn gebleven, en er schuilde bij hen, ten dezen aanzien, ook minder ongerijmdheid:’ want zij bonden nooit iemand aan de geloofsbelijdenis, door eenigen hunner Leeraren voorheen opgesteld; en, om lid
bij hen te worden, had men slechts het geloof, dat jezus de christus is, te belijden, en de heilige Schrift te erkennen voor den

{==469==} {>>pagina-aanduiding<<}
éénigen regel van geloof en leven; en, al ware er hoop op eene bepaling der leer, waaraan anderen zich konden onderwerpen, zou dit, als strijdig met het Remonstrantsch grondbeginsel, verworpen worden. Ondertusschen wordt, volgens den Heer bruining, tot verklaring van hetgeen men door jezus is de christus te verstaan, en wat men voor heilige Schrift te houden heeft, zoo veel vereischt, dat wij, voor ons, gelooven, dat menig Doctor der Godgeleerdheid er het noodige niet toe bezitten zou. En nu begrijpt bruining niet, waarom de Remonstranten zich zoo vast aan hun grondbeginsel houden; dat hunne Leeraars zich niet weder, zoo als voorheen, vereenigen tot het stellen en teekenen eener gemeene geloofsbelijdenis, waarop bruining (waar en wanneer, weten wij niet) zoo dikwijls heeft aangedrongen. Hij wenschte ondertusschen thans zulk een opstel openlijk uitgegeven te zien, dewijl er thans alom zoo vele duizenden zijn, die zich niet meer aan de leeringen der Trentsche Kerkvergadering houden, en er in den schoot der Roomsche kerk geen heil te wachten is voor millioenen van hare gewezene leden, die het ijsselijkst gevaar loopen, om tot de uiterste ongodsdienstigheid over te slaan, zoo niemand van buiten zich over hen ontfermt, waartoe het Remonstrantsche Kerkgenootschap de meeste roeping heeft. Deszelfs aloud aanbod van verdraagzaamheid omtrent, en afkeer van Metaphysische begrippen, ook in de Roomsche kerk bij verre de grootste meerderheid afgekeurd, en door den Schrijver, zoo hij meent, thans, als volstrekt ongegrond, in het licht gesteld, heeft de Remonstranten reeds voorlang veel nader, dan andere Protestanten, bij de Roomschgezinden gebragt. Vele Remonstranten gelooven daarenboven (zegt hij) met hem, dat het denkbeeld van een
Vagevuur zoo ongerijmd niet is, en dit doet ook vele Roomschen tot hen neigen: zoodat, als zij het publiek, dat naar een berigt nopens hunne heerschende denkwijze van heden reikhalst, daarmede maar willen verlichten, er welhaast een nieuw middelpunt van vereeniging ontstaan zal voor alle de jammer-
{==470==} {>>pagina-aanduiding<<}
lijk dwalende schapen zonder herder, wier beste gedeelte zich denkelijk om dat punt zal scharen, ten minste in Frankrijk en Nederland. Dan zullen er ook weldra, naar aanleiding van en in overeenkomst met het verlangd berigt, en naar den uitwendigen vorm van het Delftsche Genootschap Christo Sacrum, door talloos velen, die de Roomsche kerk thans uit haren schoot werpt, nieuwe kerkgenootschappen worden opgerigt. - In het streelend vooruitzigt, dat de Remonstranten spoedig aan het verlangen van het publiek voldoen zullen, onthoudt zich de Heer bruining van afzonderlijke eigene pogingen; en wij wenschen hartelijk, dat hij dit zoo lang doen zal, als het Remonstrantsch berigt achterblijft: want.......
Wat zegt gij nu, Lezers? Kunt gij het beter, dan wij, begrijpen, dat een verstandig man, een gewezen Remonstrantsch Leeraar, en, zoo wij meenen, nog Remonstrant, als zoodanig zijne voormalige medebroeders op kan wekken, om het Remonstrantsch grondbeginsel in zoo ver te verzaken, dat zij zich vereenigen, om eene gemeenschappelijke belijdenis op te stellen, te teekenen en uit te geven; of dat hij zich kan voorstellen, dat zij hem gehoor geven, of ligtelijk gelooven zullen, dat zulk eene belijdenis dien invloed bij anderen zal hebben, welken hij verklaart te verwachten? Kunt gij dit begrijpen, daar hij weet, dat onder de Remonstrantsche Leeraars geene Doctores Theologiae zijn, van welken alleen hij echter beweerd heeft, dat zij de bekwaamheid en bevoegdheid hebben, om, over zaken des geloofs, uitspraak te doen? Of zou hij van alle de Remonstrantsche Leeraars gelooven, dat zij zich de kundigheden, in zulke Doctores vereischt, verkregen hebben? Zij mogen hem dan voor dit zijn gunstig gevoelen, wegens hen, wel bedanken; maar wij twijfelen zeer, of zij wel allen zulke hooge gevoelens wegens zichzelven koesteren, en of wel velen, buiten den Heer bruining, dezelve wegens hen allen voeden zullen. Doch (dit daargelaten) begrijpt gij, Lezers! hoe de Remonstranten, voorlang, bijzonder tot de Roomschgezinden genaderd zijn, door hun aloude aanbod van ver-
{==471==} {>>pagina-aanduiding<<}
draagzaamheid omtrent de Metaphysische begrippen, door bruining bedoeld; daar de Roomsche kerk, juist omtrent die zelfde begrippen, onverdraagzaam is? Of begrijpt gij het, hoe het bijzonder vasthouden aan het Protestantsch grondbeginsel (de groote scheidsmuur tusschen Roomschen en Protestanten) de Remonstranten, meer dan anderen, nabij de Roomschgezinden gebragt heeft? Of zou de leer
wegens het Vagevuur, waarvan, volgens den Heer bruining, vele Remonstranten, met hem, zoo afkeerig niet zijn, (schoon wij hier wederom niets van weten) de toenadering bewerkt hebben? En zouden daarom die talloozen, waarvan hij spreekt, welke thans dwalen zonder herder, op het verschijnen van eene belijdenis der Remonstrantsche Leeraren, zich terstond om dezelve scharen, en nieuwe Genootschappen oprigten? - Sed ohe! jam satis est. Dit, gelooven wij, zal de Heer bruining zelf erkennen.




Zestal Leerredenen, over de Verzoekingen des Heilands in de Woestijn; door P.W. Brouwer, Predikant in de Hervormde Gemeente van Maassluis. Te Arnhem, bij P. Nijhoff. 1823. In gr. 8vo. 169 Bl. f 1-70.

Wij zijn het met den Eerw. brouwer eens, dat men, daar het publiek in dit vak zoo vele meesterstukken in handen heeft, geene leerredenen moet uitgeven, ten zij dezelve, door eenige voortreffelijkheid, of in de stof, of in den vorm, iets bijzonders hebben. Het is dan de stof, welke dit zestal moet aanbevelen; want, wat den vorm betreft, vinden wij niet, dat zij boven vele, die men dagelijks hoort, iets vooruit hebben, dan misschien duidelijkheid en bevattelijkheid. Liever hadden wij dan daarom ook 's mans denkbeelden over het moeijelijk onderwerp in eene meer beknopte verhandeling gelezen, alhoewel wij ook alsdan bezwaarlijk met den schrijver hadden ingestemd. Dan, vele menschen zullen liever, meent de Eerw. brouwer, leerredenen lezen, en de ge-
{==472==} {>>pagina-aanduiding<<}
meente, die dezelve met nut gehoord en begrepen had, wenschte dezelve te bezitten.
Wat het onderwerp zelve betreft, gelooven wij gaarne, dat de schrijver vele moeite aan hetzelve lieeft besteed, en voor ons inderdaad te veel, daar wij minder op een aantal zwarigheden en bedenkingen hechten bij een zoo oud en eerwaardig verhaal, in 't welk wij de treffendste teekening vinden van al de soort van moeijelijke verzoekingen, aan welke de Heiland gedurende geheel zijn leven was blootgesteld, de treffendste trekken zijner zedelijke grootheid, en een allerleerzaamst voorbeeld voor ons; en dit zal toch wel altijd hier het wezenlijke blijven, men denke over de geschiedenis zoo als men wil. De Heer brouwer houdt het vernaalde als letterlijk alzoo gebeurd, geenszins aan het bestaan van den Satan en zijne werking op deze benedenwereld twijfelende; en hij geeft zich alle moeite, om iedere ongerijmdheid weg te redeneren uit het verhaal, zoo men het letterlijk opvat. Vier andere vooronderstellingen, tot welke hij meent, dat men de opvattingen, die van de zijne verschillen, brengen kan, wederlegt hij. Wij vonden intusschen weinig bij hem, dan hetgeen wij meermalen gehoord hadden, behalve eene gissing, dat namelijk zekere Engel morgenstar de aanstelling van den Zoon van God tot algemeen Opperhoofd van alle de Engelen en tot Heer dezer Aarde euvel zou genomen hebben. Dit zou dan de aanleiding geweest zijn tot den val van Satan en de verder door hem verleide Engelen of Duivelen. Deze gissing geeft hem dan ook veel licht, bij de opheldering der Verzoekingsgeschiedenis. Dan, deze onbewezene vreemde gissing, en geheel de ons van elders onbekende geschiedenis van den Engel morgenstar, laten wij voor rekening van den schrijver. Wij gevoelen weinig roeping, om, bij zoo ongewone verhalen, ons veel te bemoeijen met hetgeen buiten onzen kring van waarneming en onderzoek ligt, en vonden ons altijd best daarbij, meer te hechten op de kern, dan wel op den bast der noot.

{==473==} {>>pagina-aanduiding<<}
Evenwel wij wenschen zeer, dat de beoefenende lessen bij deze leerredenen door al derzelver lezers zullen worden behartigd.




De Apostelch van Jezus in hun leven en daden geschetst, voor opmerkzame Bijbellezers; door G.H. Rosenmuller, Predikant te Oelschau bij Leipzig; uit het Hoogduitsch vertaald door M. Corstius, Predikant te Beerta. Te Groningen, bij J. Oomkens. 1823. In gr. 8vo. VIII en 291 Bl. f 2-40.

Dat men in dit werk meer vindt, dan de titel belooft, te weten levensschetsen, niet slechts van de eigenlijke Apostelen, maar ook nog van eenige andere mannen, zoo als van johannes den Dooper, van markus en lukas, merkt de Eerw. Vertaler met regt op, aan het einde van zijn voorberigt. Ofschoon nu, gelijk hij er bijvoegt, het plan des Schrijvers dit medebragt, is dit echter eene onnaauwkeurigheid in den titel; en zou men, daarenboven, hebben kunnen wenschen, dat de Schrijver ook eenig gewag gemaakt hadde van andere mannen, die met de Apostelen in eene naauwe en belangrijke betrekking stonden, vooral van den zoo edelen en grootmoedigen stephanus. Ondertusschen het werk, zoo als het voor ons ligt, beschouwende, verklaren wij, dat de Heer corstius een' wezenlijken dienst bewezen heeft aan opmerkzame Bijbellezers, door hetzelve in het Nederduitsch over te brengen en met eenige aanmerkingen te verzellen. Wij, althans, hebben het met genoegen gelezen, en durven het gerust aanbevelen, als eene zeer nuttige bijdrage tot goed verstand der schriften van het N.V. - Eenige weinige aanmerkingen houde ons de Eerw. Vertaler ten goede, welke wij hem, als, blijkens zijn voorberigt, over het leven der Apostelen bijzonder nagedacht hebbende, ter overweging willen mededeelen.
In 't algemeen, dan, hadden wij wel gewenscht, dat de Schrijver wat dieper in het karakter der genen, wier

{==474==} {>>pagina-aanduiding<<}
leven en daden hij schetste, gedrongen hadde. Aan het opgeven van het juiste karakter derzelven, voor zoo ver het opgemaakt kan worden, ontbreekt zeer veel. Hier en daar is, door den Vertaler, dit gebrek wel eenigzins verholpen, maar op verre na niet overal, waar het had kunnen geschieden. Zelfs hebben wij, niet zonder verwondering, nergens, zoo veel wij ons herinneren, niemeijer's bekende en uitmuntende Karakterkunde des Bijbels aangehaald gevonden.
Dat er zich, eenigermate, drie graden van roeping onderscheiden laten, welke de Apostelen van jezus vóór en na doorgingen, zoo als er bl. 4 staat, komt ons wat te subtiel voor, en had wel eenige opmerking van den Vertaler gevorderd. Wat beduidt toch zulk ellendig snipperen en onderscheiden in eene allereenvoudigste zaak, zoodat er twee volle bladzijden aan besteed worden? Het spreekt van zelve, dat tot een' Apostel van jezus meer vereischt werd, dan tot een' Discipel; maar hiertoe drie onderscheidene graden te bepalen, even alsof er gehandeld werd van eene Kloosterorde, of van een geheimzinnig Genootschap, tot hetwelk men eenige graden moet doorloopen, eer men een ingewijde wordt, - dit heeft voor ons iets aanstootelijks, en kan ligt tot valsche denkbeelden aanleiding geven. De Apostelen, of afgezanten van jezus tot de verbreiding zijner leer, waren bijzondere leerlingen, die Hij door zijnen naauweren omgang, door zijne onderwijzingen, zoo wel vóór zijnen dood, als na zijne Opstanding, en vooral door de uitstorting van den Heiligen Geest na zijne Hemelvaart, tot dat gewigtig ambt bereidde. De verrader judas onttrok zich door zijne schuld aan de volbrenging van hetzelve, en paulus werd op eene buitengewone wijze daartoe geroepen. Ziedaar de zaak kort, eenvoudig en duidelijk voorgedragen.
Over petrus' karakter worden goede dingen gezegd; trouwens hetzelve loopt ieder opmerkzaam Bijbellezer genoegzaam in het oog. Met dat al geldt ook omtrent hem onze bevorens gemaakte algemeene aanmerking, dat de Schrijver niet genoeg in de karakters is ingedrongen.

{==475==} {>>pagina-aanduiding<<}
Eén' trek vooral hebben wij gemist, door welken men de driftige en zich somtijds schijnende te wederspreken handelwijze van petrus volledig verklaren kan; namelijk, dat hij steeds de sterkste indrukken ontving van het tegenwoordig oogenblik. Hierdoor wilde hij, bij de verheerlijking van zijnen Meester, tabernakelen bouwen. Hierdoor wilde hij naar jezus, op zee wandelende, toeijlen, maar bezweek op het gezigt der beroerde golven. Hierdoor wilde hij naar de vermaningen van jezus niet luisteren, maar gevoelde zich in staat om Hem zelfs in den dood te volgen; doch was, eenige weinige oogenblikken daarna, niet dezelfde meer, en betoonde zich de zwakheid zelve. Over deze verloochening is niets bijzonders, noch door den Schrijver, noch door den Vertaler, gezegd. Alleen heeft de laatste, bij eene andere gelegenheid, bl. 111, waar in den tekst gezegd wordt, dat de zigtbare verlegenheid van petrus in het paleis des Hoogepriesters de lieden, die daar waren, waarschijnlijk aanspoorde om hem een weinig in benaauwdheid te brengen, met regt in eene noot opgemerkt: dat hij twijfelde, of de aanrandingen van petrus in dit licht beschouwd kunnen worden, en dat de vragen, hem aanstonds bij zijne intrede gedaan, zich bezwaarlijk uit zulk een beginsel verklaren laten. Maar waarom er niet kortelijk althans dit bijgevoegd, dat petrus zich, door zijne verlegenheid, natuurlijk dergelijke vragen op den hals haalde?
Dan, ons bestek laat niet toe, nog meer aanmerkingen te maken op hetgene wij, voor ons, minder goedkeuren. Wij voegen ten slotte dit ééne er bij, dat het ons een bijzonder genoegen deed, te zien, hoe de Schrijver, in eene zeer uitvoerige uoot, bl. 72-80, zich verzet heeft tegen het gevoelen der Roomschgezinden, volgens 't welk de Apostel petrus Roomsch Bisschop zou geweest zijn. In andere tijden zou zulks overbodig geweest zijn; in de onze is het allezins gepast. Mogten verstandige Roomschgezinden die noot lezen, en, zoo mogelijk, erkennen, dat al de Pauselijke auctoriteit eene loutere hersenschim is!







{==476==} {>>pagina-aanduiding<<}

Specimen Pathologico-Chirurgicum inaugurale de Polypis Uteri et Vaginae, auctore J.A. van de Water, Rheno-Trajectinus. (29 Apr. 1824.) Traj. ad Rhen. ex offic. J. Altheer. 8vo. form. maj. pp. 81.

Het kan der aandacht van elk, wien de bloei der vaderlandsche Hoogescholen ter harte gaat, niet ontglippen, welke losselijke pogingen worden aangewend door hen, die hunne Akademische studiën geëindigd hebben, en gereed staan, eene eervolle, hoewel met vele moeijelijkheden overzaaide, loopbaan in te treden, om blijken te geven, dat de lessen hunner Leermeesters bij hen eene vruchtbare uitwerking hebben gehad, en, indien wij ons van het woord mogen bedienen, als 't ware eene publieke rekenschap te geven, dat de tijd, onder derzelver leiding, wèl door hen is besteed geworden. Het is aan het een en ander, dat wij een aantal verhandelingen verschuldigd zijn, die den stempel dragen van een schrander oordeel, belezenheid, en somwijlen van een zoo grondig doorzigt, als men niet zoude verwachten, dan bij diegenen, welke, bereids met ondervinding voorzien, een goed eind wegs op deze loopbaan gevorderd zijn.
De menigvuldige, zoo algemeene als bijzondere onderwerpen, welke reeds tot gemeld einde zijn afgehandeld, veroorzaken eene schaarschheid van stof en eene niet geringe besluiteloosheid in de keuze van dezelve, hetwelk hem, die naar den doctoralen titel dingt, niet zelden in verlegenheid brengt, waartoe zich te bepalen, ware het niet, dat het veld, waarop hij moet werkzaam zijn, zeer uitgebreid was, en hem een' zoo vruchtbaren als rijken oogst beloofde, ook dan nog, wanneer hij zich bij uitsluiting tot eenig afzonderlijk gedeelte wilde bepalen, waartoe hij veelal genoodzaakt wordt; hetwelk dan ook tevens aanleiding geeft tot eene breedvoerigere en naauwkeurigere bewerking, bij welke de kunst derhalve in geenen deele verliest.

{==477==} {>>pagina-aanduiding<<}

Onder de voortbrengselen van dien aard is het ons aangenaam, ook het aan het hoofd dezes vermelde te kunnen aanwijzen, door den Heer van de water aan de Utrechtsche Hoogeschool publiek verdedigd, en nog des te belangrijker, door dat eenige praktische gevallen, door den Vader des Anteurs, den in de kunst grijs geworden achtbaren Nestor der Utrechtsche Heelmeesters, deze verhandeling verrijken, en hij, ten voordeele der vaderlandsche Heelkunde, eene manier ter afbinding der polijpen, benevens het daartoe te bezigen werktuig, doet kennen, en gelegenheid geeft, dat zulks buitenslands bekend worde, hetwelk den naam van onzen landgenoot van der haar en de vaderlandsche Chirurgie nogmaals zal doen vereeren, van welke laatste de vreemdelingen, sinds langen tijd, niet meer gewoon zijn, dan als in het voorbijgaan, te gewagen.
Na, in eene voorrede, aan de Heeren Professoren der Utrechtsche Hoogeschool, den Med. Doctor van onsenoort en den Heer thiebout, zoo voor hunnen goeden raad ter zamenstelling zijner verhandeling, als de daartoe verstrekte materialen en het teekenen der platen, zijne dankerkentenis te hebben bewezen, gaat hij over tot de verhandeling zelve, de vleeschproppen (polypi) ten onderwerp hebbende: de bepaling, verdeeling, kenteekenen, en onderscheiding van andere daarmede verwisseld kunnende worden gebreken; de oorzaken, voorzegging en geneeswijze opgevende, en dit een en ander onder drie hoofdafdeelingen stelselmatig rangschikkende, welke wij beproeven zullen met hem te doorloopen.
Met regt zegt de Schrijver, de eerste afdeeling aanvangende, dat dit gebrek de aandacht van den Arts overwaardig is, dewijl het, miskend of aan zichzelve wordende overgelaten, de treurigste gevolgen kan naar zich slepen. Hij geeft eene goede bepaling van hetzelve, uit welke men dadelijk de verschillende gedaanten van het gebrek kan opmaken, voert de onderscheidene gemaakte verdeelingen door levret, richter en van gesscher aan, en bepaalt zich bij voorkeur tot die,

{==478==} {>>pagina-aanduiding<<}
welke van de zitplaats afhangt, van welke hij ook de onderscheidene soorten afleidt, zoo als die van den bodem, hals en mond van den uterus, of die van de vagina, zonder echter te vergeten gewag te maken, dat ook aan de buitenste oppervlakte van het eerstgenoemde deel vleeschproppen zijn waargenomen, het getuigenis dienaangaande van mohrenheim en bichat inroepende.
De kenteekenen van het gebrek, naar deszelfs soorten, worden nu door hem naauwkeurig en breedvoerig uiteengezet. Hij wil, in de eerste plaats, het onderzoek niet alleen op handtasting laten aankomen, maar, zoo veel zulks met de zedelijkheid overeen te brengen is, ook door het gezigt; zijnde wij dienaangaande het met denzelven eens, dewijl eene valsche schaamte somtijds aanleiding geeft tot vergissingen van de zijde des Arts, welke niet dan tot nadeel van de lijderes zelve kunnen uitloopen. De voortgang der ziekte, van derzelver ontstaan, toeneming, verdere doorzakking, wegknaging der oppervlakte en dieper, tot het ontstaan der bloedstorting, wordt vervolgens aangewezen. Tevens brengt hij de verschillende gevoelens bij, betreffende de wijze, waarop de bloedingen ontstaan, welke sommigen aan het bersten van eenige aderspattige vaten (levret, richter), anderen aan de verbreking der celletjes in het binnenste der polijp, en weder anderen aan de gestadig door het vreemde ligchaam geprikkeld wordende bloedvaten van den uterus zelven (delpech) toeschrijven; en is zeer genegen aan te nemen, met walter, stark, siebold, meissner, maijer enz., dat in het grootste gedeelte der polijpen geen geregelde bloedsomloop plaats heeft, maar dat het cellen zijn, welke men van de binnenste zelfstandigheid der polijp niet kan scheiden, en, wanneer zij worden opgespoten, zich veel meer uitzetten, dan zulks bij ware bloedvaten plaats heeft; en wil hieruit als gevolgtrekking afleiden, waarom de bloedvliet somtijds zoo geregeld terugkeert, enz. Het een en ander is, op goede gronden, zeer wel geschetst.
De onderscheiding der uterus-polijpen, in het bijzon-
{==479==} {>>pagina-aanduiding<<}
der, van andere gebreken of verschillende toestanden, wordt, als nu aan de beurt zijnde, door hem vastgesteld, de zwangerschap, de zuiger-zwangerschap (graviditas molaris) met dezelve vergeleken, het knoestgezwel (scirrhus uteri) en uitzakking, de volkomene en onvolledige omkeering van den uterus duidelijk opgegeven; daarna vergelijkt hij de vagina-polijp met de uitzakking van dit deel, en met die der blaas; en, het een en ander aangetoond hebbende, gaat hij over tot de opgave der oorzaken, dezelve verdeelende in voorbeschikkende en gelegenheidgevende, deze laatste wederom in uit- en inwendige. Het ontstaan der polijpen, volgens de meeningen van stark, mursinna, levret, meissner, maijer, walter en puzos, kortelijk opgevende, is hij van gevoelen, dat de oorsprong verschilt naar gelange der oorzaken, en op welke wijze de natuur (hetwelk niet zoo gemakkelijk is, vast te bepalen) te werk gaat in de eerste vorming en verdere voeding van deze ziekelijke voortbrengsels: dit leidt hem tot de voorzegging, welke gewijzigd wordt naar de plaats, waar de polijp is ingeplant, den tijd van bestaan, de grootte en hoeveelheid derzelven, de mindere of meerdere dikte en stevigheid des steels, het gestel en den toestand der lijderes, de zamengesteldheid van het gebrek, enz.

(Het vervolg hierna.)

Dissertation sur l'air atmospherique, &c. D.i. Verhandeling over de Dampkringslucht en haren invloed op de dierlijke huishouding. Door den Ridder J.R.L. von Kirckhoff. Derde Uitgave. Te Amsterdam, bij J. J. Abbink. 1824. In gr. 8vo. 79 Bl. f :-80.

Als Akademische proeve getuigt deze brochure van de vlijt en den welbesteden studietijd des Schrijvers. Echter had Rec. wel gewenscht, dat de Heer von kirck-
{==480==} {>>pagina-aanduiding<<}
hoff, door schriften van rijperen leeftijd zoo gunstig bekend, onder welke het genoeg zal zijn, zijne Observations médicales, reeds vroeger in dit tijdschrift beoordeeld, op te noemen, goedgevonden had, deze belangrijke stoffe op nieuw te bewerken, en daarbij wat dieper in zijn onderwerp door te dringen. Immers, zoo als dit werkje nu voor ons ligt, is het niet veel meer dan eene oordeelkundige compilatie uit bekende Fransche Compendia, gelijk ook een onderwerp van dit gewigt zich niet wel in 79 wijdgedrukte bladzijden behandelen laat. Mogt de bekwame Schrijver, in 't vervolg, ook aan zulk eene onderneming zijne krachten beproeven!

Tafels, bevattende, in kubieke ellen, den inhoud van vierkant bezaagd en rondhout van verschillende afmetingen; of wel, algemeene Tafels, om den inhoud van parallelopipedums, vierhoekige piramiden, cilinders, afgeknotte kegels, bollen, vaten, enz. te berekenen; met bijgevoegde Multiplicatietafel, waarin alle producten van 2 × 2 tot 320 × 101101 voorkomen, eene Intresttafel, enz. Ten gebruike van Ingenieurs, Constructeurs, Magazijnmeesters, Houtkoopers, Architccten, Aannemers van publieke Werken, Landmeters, Wijnroeijers, Administrateurs, Fabrikanten, Kooplieden, enz. Door A. Kz. van Noppen, te Vlissingen, 1822. Voor rekening van den Auteur. Te Middelburg, bij S. van Benthem en de Gebroeders Abrahams, enz. 1822. In gr. 8vo. Bij Inteekening f 6-0; buiten Inteekening f 7-10.

Wij schreven dezen langen titel van dit boek geheel af, omdat hij een overzigt geeft van dit nuttig en zeer schoon uitgevoerd werk, 't geen eigenlijk nog veel meer geeft of inhoudt, dan men uit den titel alleen kan beoordeelen. De verbazende moeite, tijd en oplettendheid, aan

{==481==} {>>pagina-aanduiding<<}
hetzelve besteed, kunnen ook alleen door zoodanigen beoordeeld worden, die met soortgelijken arbeid, door eigene ondervinding, volkomen bekend zijn. Gaarne beamen wij het gezegde van den kundigen Auteur in het begin zijner Voorrede: ‘dat eene verzameling van Tafels als deze, in een land, waar de veelvouden en onderverdeelingen der maten, gewigten en munten met het tientallige stelsel van tellen in het naauwste verband staan, bij voortduring even bruikbaar blijft, en dat zij gevolgelijk met het legio Herleidingstafels, hoe onontbeerlijk ook bij de aanvankelijke invoering van het nieuw Maten- en Gewigtenstelsel, geen gelijk lot te wachten heeft;’ doch wij gelooven tevens, dat de worsteling tusschen het legio Herleidingstafels en het algemeen uitsluitend gebruik der nieuwe Maten en Gewigten, bij de veelal opzettelijke onkunde en vooringenomenheid tegen hetzelve, nog langen tijd zal voortduren, en een werk, als dit, bij het aankomend geslacht, 't geen nu in de scholen met de decimale rekening wordt bekend gemaakt, eerst regt in zijne waarde zal gekend worden, vooral ook dan, als men het hout op juiste afmetingen van de el zal zagen, en de Amsterdamsche houtduim vergeten zijn. De Auteur heeft dit ook begrepen, en een dubbel nut aan zijn werk gegeven, door er Herleidingstafels bij te voegen. - Wij herhalen het, het boek is in zijne soort uitmuntend, en wij wenschen, dat een ruim vertier den kundigen Vervaardiger, die de uitvoering voor zijne rekening heeft genomen, eene genoegzame en bemoedigende belooning voor zijne aan hetzelve bestede vlijt moge doen vinden.




Tafereel der Omwentelingen in Europa, sedert de vernietiging van het Westersche Romeinsche Rijk tot aan onzen leeftijd, gevolgd naar het Franschvan C.W. Koch, door A.J. Lastdrager. Met zeven Kaarten. Te 's Gravenhage en Amsterdam, bij de Gebroeders van Cleef. 1823. In gr. 8vo. XXIV, 695 Bl. f 8-:

Het oorspronkelijke werk van den Heer c.w. koch,

{==482==} {>>pagina-aanduiding<<}
getiteld: Tableau des Révolutions de l'Europe, depuis la bouleversement de l'Empire Romain en Occident jusqu'à nos jours, waarvan ten jare 1814 te Parijs de tweede en, zoo wij ons niet bedriegen, laatste editie verschenen is, verwierf in der tijd de goedkeuring van den Grootmeester der Fransche Universiteit en andere mannen van aanzien en geleerdheid, wier gunstige getuigenissen (zonderling genoeg) aan het hoofd des boeks geplaatst zijn, even alsof een goed werk zichzelf niet genoegzaam aanbeval, en even alsof de recommandatiën van eenen Grootmeester aan een slecht voortbrengsel onverdiende beroemdheid zouden kunnen bezorgen. Ook zeggen wij den verdienstelijken Vertaler hartelijk dank, dat hij zich vergenoegd heeft, van die blijken van goedkeuring met een enkel woord melding te maken, en ons het lezen dier winderige produkten heeft bespaard. Wij hadden echter wel gewenscht, dat hij zijne zucht tot inkorten en besnoeijen hierbij bepaald, en dezelve niet tot de Inleiding, waaruit veel van aanbelang is weggelaten, en tot de Noten en aanhalingen van Schrijvers had uitgestrekt, en dat hij de Lijsten en Geslachttafelen der Vorsten, wier uitgave hij tot nadere gelegenheid heeft uitgesteld, en die het geheele vierde Deel des Franschen werks vullen, liever thans aan het Nederlandsche publiek had medegedeeld. De Vertaler schijnt almede het schadelijk denkbeeld toegedaan te wezen, dat men, bij het overbrengen van vreemde werken in onze taal, zich allerlei soort van vrijheden mag veroorloven, en dat men, door het weglaten van alle schijnbaar overtollige, maar in den grond hoogst noodzakelijke geleerdheid, zich dubbel verdienstelijk maakt bij het gros der lezeren, die daardoor en van een gedeelte der kosten, en, zoo als het dan dikwijls heet, van een aantal lastige en pedanterie ademende citatiën verlost worden. Wij zijn van een omgekeerd gevoelen, en wij billijken
dan alleen de overbrenging van een of ander letterkundig of wetenschappelijk werk der Franschen, Duitschers, Engelschen enz. op onzen bodem, wanneer men het of juist zoo levert als de Schrijver het gaf, of het met gewigtige aanmerkingen vermeerdert en verbetert,

{==483==} {>>pagina-aanduiding<<}
en daardoor eenigzins eene vertaling regtvaardigt, die, ten minste wat Fransche boeken betreft, in onze dagen genoegzaam overtollig is. Immers zullen er toch wei of geenen of zeer weinigen gevonden worden, die in staat zijn het werk van den Heer koch met nut en vermaak te lezen, en tevens der Fransche tale onkundig zijn. Doch dit in het voorbijgaan. Keeren wij nog een oogenblik terug tot het werk zelve, en de verdiensten of gebreken der vertaling. De twee eerste Deelen behelzen, in acht Tijdperken, de Omwentelingen der Europesche wereld, van den ondergang des Westersch-Romeinschen Rijks, tot de laatste verdeeling van Polen in 1795. Dit heeft de Vertaler ons, na aftrek der Noten, geheel geleverd; gelijk ook de zeven fraaije Kaarten, waarop de hoofdveranderingen zijn aangeteekend, en die, met derzelver uitlegging, door lastdrager weggelaten, en eenige Registers, het derde Deel vullen, gelijk de Lijsten der Vorsten het vierde. Wij mogen niet nalaten op te merken, dat het eindigen van dit welgeschreven werk bij den aanvang der Fransche Omwenteling een zeer wezenlijk gebrek is, en een groot gedeelte van de belangstelling wegneemt, welke hetzelve anders bij het tegenwoordig geslacht zou verwekken. De vertaling zou goedkeuring verdienen, indien niet een aantal misslagen in namen van personen, plaatsen enz., die wij liever aan den Corrector dan aan den Heer lastdrager willen toeschrijven, haar allerwegen ontsierden.




Atheensche Brieven, of Briefwisseling van een' geheimen Zaakgelastigde des Konings van Perzië te Athene, gedurende den Peloponnesischen Oorlog, enz. Uit het Engelsch vertaald, enz. IIde Deel. Te Leeuwarden, bij Steenbergen van Goor. 1822. In gr. 8vo. XII, 402 Bl. f 4-90.

Wij ontvangen met veel genoegen het tweede Deel van dit belangrijk werk (*), hetwelk in gewigt bij de voortzetting vooral niet verliest. Dezelfde personen, als in het eerste Deel, ontmoeten wij ook weder in dit tweede, hetwelk ons de derde, vierde en vijfde jaren van den Peloponnesischen

{==484==} {>>pagina-aanduiding<<}
Oorlog voorstelt. Veel staatkundige gebeurtenissen omvat hetzelve niet; wij lezen bijkans alleen van de belegering of blokkering van Platéa, en den afval en de t' onderbrenging van Mitylene (doch zonder den belangrijken afloop, de gematigdheid der Atheners in het straffen, op raad van den wijzen diodotus); maar daarentegen ontvangen wij zeer veel belangrijks over den staat- en letterkundigen zoo wel als godsdienstigen toestand der oude wereld, als: iets over de zeven Wijzen, over sokrates, hetwelk zich, ook na hetgeen barthelemy, meiners, luzac en andere beroemde nieuweren over dit onderwerp gezegd hebben, met genoegen laat lezen; over de staatsregeling van Athene (met belangrijke aanteekeningen van den Vertaler); over het Grieksche krijgswezen, het Grieksche blijspel en de eerste stukken van aristophanes, vooral de Acharnensers; over den oorsprong der Grieksche fabelleer: alles in den levendigen vorm van verhalen eens ooggetuigen, of gesprekken met tijdgenooten of de hoofdpersonen zelve, - een vorm, die ons ook in den Anacharsis zoo zeer behaagt, en ons Oud-Griekenland als 't ware voor oogen stelt. Ook het gelukkige denkbeeld van kleine reizen door de onderscheidene gewesten van Griekenland hebben de Schrijvers der Atheensche Brieven met dien van den Anacharsis gemeen (gemeen, zeggen wij; want, hoezeer later in tijd, kende toch barthelemy het onderhavige werk niet, vóór dat het zijne reeds geheel of genoegzaam voltooid was). Kleander, de eigenlijke Zaakgelastigde des grooten Konings, doet in dit Deel een uitstapje over Megara en
Korinthe naar Elis, ter bijwoning der Olympische spelen; waarbij, uit pausanias, eene beschrijving van den beroemden Jupiters-tempel, en iets nopens het woud Altis, het ren- en worstelperk, enz. gevoegd is. (De Schrijver noemt Olympia, op bl. 217, eene stad; maar het is genoegzaam bewezen, dat er nooit eene eigenlijke stad van dien naam heeft bestaan. Het oude Pisa lag wel in de nabijheid, maar werd door de Eleers verwoest, (paus. L. V. C. 10.) en men heeft, niet zeer juist, op die stad den naam van den tempel des Olympischen Jupiters overgedragen.) Naar plinius worden sommige meesterstukken der Grieksche kunst beschreven. Een tweede onderdaan van Perzië, een Sophist uit Rhodus, kretippus, gaat, als geheim zendeling van Perzië, naar Sparta; doch de berigten over die Republiek zal ons eerst het volgende Deel kunnen leveren. Behalve deze bijzonderheden

{==485==} {>>pagina-aanduiding<<}
over Griekenland, bevat dit Deel nog verscheidene merkwaardigheden over Perzie en Egypte, gegeven, wat Perzië aangaat, door den Hoveling hydaspes, met berigt van een leger in de Babylonische vlakte, door den voornamen Statsdienaar gobryas, meestal van een' staatkundigen aard, en loopende over de geheime verstandhouding van zekeren Meder sakas met Athene, door den Magiër smerdis, (eene vergelijking der Perzische en Grieksche wijsbegeerte); wat Egypte aangaat, door den onderzoeklievenden Reiziger orsames, over de jaarlijksche overstrooming des Nijls, de Egyptische Priesters, en den oorsprong en geest van dat ook in onzen tijd met zoo veel ijver bestudeerde Volk. Daarenboven hebben de Engelsche Schrijvers, onder den naam van smerdis en de Perziaansche jongelingen, eene hekeling van de manier van studeren op de Engelsche Hoogescholen en den nutteloozen reislust der Engelsche Grooten gegeven, en in eenen brief van hippias aan kleander de vele misslagen van xerxes in zijnen aanval op Griekenland aan. getoond.
Het is echter waar, in weerwil van al het goede, dat hier gevonden wordt, moet men zich toch ook herinneren, dat deze Brieven tachtig jaren geleden geschreven werden; en ieder weet, welk een helder licht in vele opzigten voor de Grieksche en Egyptische Oudheid in dien tijd is ontstoken. (Voor de laatste mogen wij nog zeer veel meer ophelderingen verwachten, indien de onlangs uitgegevene ontcijfering der Hieroglyphen door champollion (le Jeune) door bevoegde regters voldoende gekeurd wordt.) Uit dien hoofde is het dubbel gelukkig, dat het tegenwoordige werk in den Uitgever en Vertaler tevens eenen toelichter heeft gevonden, die hetzelve op meer dan ééne plaats zelfs verbeterd heeft. Reeds bij het vorige Deel deden wij zulks den Lezer opmerken; doch hier zijn daarvan nog veel meer bewijzen. Niet tevreden met ons de opmerkingen van den Duitschen overzetter of ophelderaar jakobs mede te deelen, voegt hij zelf er, uit den schat zijner kundigheden, zoo veel bij, dat deze dus bewerkte uitgave daardoor zelfs eene waarde boven het oorspronkelijke bekomt. Wij zullen den Lezer daarvan slechts eenige staaltjes mededeelen. Over de regtbanken te Athene eene uitgebreide Noot, bl. 64-66. De Vertaler geeft daarin het denkbeeld van luzac op, dat de tien of twaalf Regtbanken van Athene (behalve den Areo-
{==486==} {>>pagina-aanduiding<<}
pagus en de Heliaea) slechts Kamers of Commissiën van die groote Geregtshoven waren. Over de verkiezing der Archonten, of hoogste Overheidspersonen, bl. 66-68. In den tekst stond, dat de Archonten door het lot gekozen werden, even alsof dit tot de wettige Atheensche staatsregeling behoorde: de Heer steenbergen van goor merkt aan, dat
solon, de Atheensche Wetgever, de keuze derzelven door het Volk bepaald, of liever bevestigd had, terwijl eerst later het lot die aanstelling bepaalde, en hij staaft zulks door eene allezins merkwaardige plaats van aristoteles (de Republ. L. II. C. 10), waaruit men ziet, dat in onze tegenwoordige wijze van Volksvertegenwoordiging bij de Grieken eene Kamer van Representanten den naam van Aristokratie zou gedragen hebben, en eene Kamer van Lords, Pairs, of welken titel eene levenslange of erfelijke Kamer ook hebben mag, dien van Oligarchie. Slechts aan het onmiddellijke Volksbestuur, zoo als in de kleine Zwitsersche Cantons, of aan eene verkiezing van Regenten of Regters bij het lot, die gelukkiglijk nergens in Europa meer bestaat, gaven zij den naam van Demokratie. Daarom waren ook de beste mannen van Griekenland, zelfs te Athene aristides, cimon, nicias, plato, isokrates en phocion, te Syrakuse dion, vrienden der Aristokratie, in den gezonden zin; ook solon was het. Immers aristoteles verdedigt hem tegen de beschuldiging, alsof hij den oorsprong der zuivere Demokratie, die bron van Athenes rampen, in de Wetgeving gelegd had. Perikles was de man, die het Volk, door de betaling der Regters en het knotten der heilzame magt van den Areopagus, ontbreidelde, en men kent de gevolgen na zijnen dood. Solon, zegt aristoteles, gaf aan het Volk slechts het noodige gezag, dat namelijk van de keuze zijner
bestuurders en van het doen van rekening en verantwoording, zonder 't welk het volk (hoort dit, gij Heilige Verbondsmannen!) slaaf en vijand van den staat is. - Doch keeren wij terug tot de Noten onzes Uitgevers. Eene derzelven (op bl. 69) komt ons ongegrond voor. Tegen luzac, die gezegd had, ‘dat de koninklijke waardigheid te Athene en Rome in het naauwste verband stond met den Godsdienst, en daarom hij, die aan het hoofd van dit gedeelte des staatsbe stuurs was, den naam van Koning voerde,’ beweert hij, ‘dat de Koningen in de oudste tijden tevens Priesters waren.’ Dit beteekent nu of hetzelfde, als 't geen luzac

{==487==} {>>pagina-aanduiding<<}
gezegd heeft, of de koninklijke en priesterlijke waardigheden, hoezeer in éénen persoon vereenigd, werden afzonderlijk beschouwd; en waarom zou men dan den Opperpriester den titel van Koning gegeven hebben, en niet liever dien van Archiereus? Doch wij gelooven het eerste, en dan is het slechts een woordenstrijd. Belangrijker is het, dat de Archont-Koning tevens den post van Hoofdschout of Procureur-Crimineel bij het hooge Geregtshof van den Areopagus vervulde. Op bl. 70, 71 wordt aangetoond, dat de derde Archont, de Polemarch, zoo veel als Minister van Oorlog was. Zie over de Nomotheten en Veldheeren, bl. 73, - over de pleitziekte der Atheners, bl. 89, - over den Vrede van cimon, bl. 95, door mitford, en nu onlangs weder door Prof. dahlmann, in twijfel getrokken, hoewel op de getuigenissen van lysias, plato, isokrates en demosthenes rustende. (Het komt ons voor, dat heeren alle zwarigheden, ook die van het stilzwijgen van thucydides, wegneemt, met te stellen, dat de Vrede gesloten, maar niet, of genoegzaam niet, ten uitvoer gebragt is, gelijk de ontwijfelbare Vrede van nicias, ten spijt van welken men nog altijd den Peloponnesischen Oorlog zeven-entwintig jaren laat duren.) Eene aanmerking des Vertalers, dat de zedespreuken, door diogenes laërtius en anderen aan de zeven Wijzen toegekend, met grond voor verdicht mogen gehouden worden, omdat zij het kenmerk van latere scholen dragen, is eenigzins gewaagd. Kunnen die scholen dan niet juist uit de overblijfsels of overleveringen dier vroegere Wijzen hebben geput? Op bl. 104 spreekt hij
zich zelfs tegen. Eerst beweert hij, dat thales aan de Egyptische Priesters (die toch waarlijk niet dom waren) verscheidene praktische kunstgrepen, en onder anderen het meten van de hoogte der Piramiden geleerd heeft, en laat onmiddellijk daarop volgen, dat men de kundigheden van dezen thales en der overige Wijzen te zeer geroemd heeft. Bij gelegenheid der huurtroepen spreekt de Heer steenbergen van goor van de Kariërs, als de eerste eigenlijke soldaten: misschien had hij ook van de Scythische politiewacht te Athene, eene soort van Cent-Suisses, kunnen gewagen. Op bl. 133 verschilt hij van jakobs, en verdedigt het gevoelen zijner Schrijveren, dat de roeibanken op de Grieksche galeijen niet naast, maar boven elkander waren. Bij het vermelden van den opstand te Mitylene verzuimt de

{==488==} {>>pagina-aanduiding<<}
Vertaler niet, dien aan de Aristokratische of liever Oligarchische partij toe te schrijven, welke overal Lacedemon begunstigde. Omtrent cypselus, beheerscher van Korinthe, doet hij het treffend onderscheid der beoordeeling van dien Vorst door herodotus en aristoteles opmerken. Volgens den eersten, verdiende hij den naam van tiran, ook in de nieuwste beteekenis, volkomen; volgens den tweeden, was hij een zeer volklievend Heerscher, die zonder lijfwacht regeerde. Zelfs noemt de Wijsgeer van Stagira hem een' Demagoog. Wij, die eenen napoleon in 1800, 1812 en 1815 gezien hebben, en de onderscheidene oordeelvellingen over hem kennen, behoeven ons daarover niet te verwonderen. Doch wij zouden te verre uitweiden, wilden wij alle de Aanteekeningen vermelden, die de Heer steenbergen van goor ons geeft over de schoonheden van den Olympischen tempel en den omtrek, de Olympische spelen, den Egyptischen dierendienst, het Atheensche blijspel, den oorsprong der fabelleer, en de verdediging der zedelijkheid in de poëzij tegen jakobs, of veeleer tegen de Modefilozofie der Duitschers, die het meest zedelooze gewrocht der poëzij zouden kunnen verontschuldigen met te zeggen: Deze edele kunst heeft haar doel in zichzelve, waardoor de Pucelle van voltaire en de Guerre des Dieux van parny misschien op een' hoogen rang zouden kunnen aanspraak maken, dien zij volstrekt niet verdienen. Men kan zoo veel wegwerpen door de magtspreuk: De hier voorgedragene meening is thans verouderd. Zoo kan men met den tijd Godsdienst en zedelijkheid
ook nog eens verouderd noemen. Bij de Aanteekeningen op de Grieksche kunstgewrochten komt het ons voor, dat Demos niet juist door Genius van Athene vertaald is. Het is veeleer het gepersonificeerde Volk in alle deszelfs zonderlinge tegenstrijdigheden, die men bij eenen Genius toch niet onderstellen kan. Over eene Noot van den Heer jakobs moesten wij glimlagchen. Perikles zou uit echte humaniteit zijne eigene gevoeligheid aan het vermaak en de vrolijkheid van het volk hebben opgeofferd, toen hij aan elk, wie slechts wilde, geld gaf, om naar het tooneel te gaan, waar hij zelf menigmaal belagchelijk gemaakt werd. Het was veeleer fijne staatkunde, om de smalle gemeente te vleijen, omhoog te helpen en bezig te houden. Maar, was deze staatkunde ook op belang gegrond, zij was toch groot en onbekrompen,

{==489==} {>>pagina-aanduiding<<}
voor zoo verre het dulden (niet het bevorderen) ook van het misbruik der vrijheid van spreken betreft.
Wij doen dus volkomene hulde aan de kunde, den smaak en de uitgebreide belezenheid des Vertalers, die zich niet tot afgeleide beekjes bepaalt, maar tot de bronnen zelve doordringt. Mogten wij meer zulke Overzetters en zulke Boekhandelaars hebben! - Met verlangen zien wij het derde Deel, op dezelfde wijze bewerkt, te gemoet.





Herinneringen uit den Veldtogt van Rusland, in den jare 1812; door W.P. d'Auzon de Boisminart, gepensioeneerd Majoor der Koninklijke Nederlandsche Armee. Met twee Platen en eene Kaart. Te Amsterdam en 's Gravenhage, bij de Gebroeders van Cleef. 1824. In gr. 8vo. VIII en 423 Bl. f 4-50.

Wij hebben ons niet te beklagen, dat deze Herinneringen zoo laat worden medegedeeld aan het publiek. Het tijdsverloop, en wat niet al? heeft bij te velen den indruk der vroegste berigten van het groote Russische Treurspel (om eens met den Schrijver te spreken) zoo verzwakt of verwijzigd, dat herinneringen juist noodzakelijk zijn geworden, opdat de groote les, aan Vorsten en Volken gegeven, ons althans onze voorregten blijve doen waarderen, de vruchten van zoo veel lijden der menschheid. Daarenboven, deze Herinneringen, bestempeld door de waarheid, en door een' allezins daartoe bevoegden medegedeeld, behelzen niet maar, zoo als de naam zoude kunnen doen denken, wat men reeds wist; en als de Schrijver zijn werk een fragment verkiest te noemen, is het zeker alleen zijne zedigheid, die zoo spreekt: neen, zijn werk heeft op hoogere waardschatting aanspraak, bijzonder bij ons Nederlanders. Hij toch is onze landgenoot, en kenmerkt zich als den zoodanigen: bijzonder venturini wordt door hem, waar deze zich, in zijne Geschiedenis van den Oorlog, ezv. door partijdigheid besturen liet, onpartijdig, hoogstbescheiden en voldingend wederlegd, en aan onze Hollandsche troepen regt gedaan. Trouwens, het is vooral het gedrag, het wedervaren en de verdiensten der Hollandsche legerbende, die, ten opzigte van dezen veldtogt, worden in het licht gesteld; en, wat wij dan ook bezitten, dit was tot nog toe eene onvervulde behoefte gebleven, voor de

{==490==} {>>pagina-aanduiding<<}
voorziening in welke wij, zonder de minste vleijerij, den Heere d'auzon onzen dank betuigen, ja waardoor hij zich een' waren roem bij zijn vaderland verworven heeft, en geen' minderen dank bij hen, die, door eenige betrekking, bijzonder belang hadden bij zoo velen, die het grootste offer gebragt hebben aan de lijdelijke krijgsmanier. Zij, daarenboven, die zich aan den krijgsdienst hebben toegewijd, hebben hier van dien dienst te velde een onderrigt, zoo als het hun niet kan worden gegeven door eenige militaire reglementen of voorafgaande instructiën.
De Schrijver behoorde tot de tweede divisie van het tweede legerkorps, onder de bevelen des Hertogs van Reggio, (niet, zoo als de Recensent ook der Recensenten opgeeft, van Belluno, of victor.) Hij, met dezelve, althans tot Polotzk, in de bemoeijingen des kolossalen legers ingewikkeld, is gewisselijk in staat, om ons met de ware toedragt van zaken bekend te maken, ontbreekt het hem slechts niet aan onzijdige waarheidsliefde, noch aan de bekwaamheid, om als Schrijver op te treden voor het, thans te regt zoo veel vorderend, publiek. Dat het hem aan het eerste niet ontbreekt, waarborgt de ongekunstelde openlegging, hier en daar, van eene edele en gevoelige gemoedsgesteldheid, die ons achting voor den krijgsman inboezemt; en, wat het andere aangaat, veilig had hij het slot zijns voorberigts kunnen terughouden, waar hij van de veteranen in het veld der letteren toegevendheid jegens den minkundigen rekruut inroept. Daartoe is te goed gezorgd voor de zuiverheid der taal, de duidelijkheid des stijls, de levendigheid der voorstelling, de afwisseling des onderhouds, de juistheid der orde, en de belangrijkheid des inhouds. De meeste naauwkeurigheid, zich hoedende van beuzelgeest, en het voorgevallene in het klein evenzeer der deelneminge aanbevelende; de mededeeling van verscheidene onbekende bijzonderheden en anekdoten, en de, altijd beknopte, uitweiding tot het maken van opmerkingen, grootendeels de krijgstaktiek en de geschiedenis van dien oorlog betreffende, maken de lezing hoogstbelangrijk, die men niet staken wil, en met verschillende aandoeningen voortzet. Hoe moesten wij ons bedroeven en ergeren over de jammeren des krijgs en de dwaasheid en slechtheid des mans, die God niet vreesde en geen mensch ontzag! Hoe ons verbazen over de voorzienigheid der Almagt en de kracht en het leed der menschheid! Hoe ook wederom ons vermaken met het ver-
{==491==} {>>pagina-aanduiding<<}
nust des Schrijvers, met de
zonderlingste kontrasten tusschen de ellende en de gedragingen der menschen, en ons, bij onze ontzetting en afgrijzen, verkwikken en verheugen over deugd en moed, en de eindelijke uitkomst van dien noodlottigsten aller oorlogen, en van het onbeschrijfelijk lot van het overschot zijner slagtoffers!
De lezer verschoone ons van proeven uit het werk, die ons oordeel staven. Wij zouden daartoe niet te kiezen weten, en, genoodzaakt om zoo wel van het een als ander bewijs te leveren, zoude die bonte mengeling niet vermaken, maar vermoeijen, waartoe in de lezing des werks zelve geen gevaar is, om de tijdsorde, die gevolgd, en de overgangen, die gemaakt worden.
De twee Platen, die dit boekwerk versieren, beelden af den overtogt van den Niemen en het bivouac bij Molodetschno. De Kaart is, in plaatse eens, in eene noot beloofden, afstandswijzers, eene geographische voorstelling van het tooneel des oorlogs, tot opheldering der daar gedane marschen. Wij eindigen ons verslag met betuiging onzer blijdschap over dit tressante vaderlandsche produkt, dat wij allen, die gaarne lezen om te leeren-en zich belangrijk bezig te houden, ruimschoots nogmaals aanprijzen, met dank aan den ons onbekenden Schrijver.




Waarnemingen op Reizen in en buiten Duitschland, enz. Door Dr. A.H. Niemeijer. Uit het Hoogduitsch. IIde Deel. Te Haarlem, bij de Wed. A. Loosjes, Pz. 1822. In gr. 8vo. XVI, 468 Bl. f 4-80.

Wij hebben dit tweede deel der reizen van den heer niemeijer met verhoogd genoegen gelezen. Hetzelve loopt geheel over Engeland, waar hij zich, inzonderheid te Londen, een tijdlang ophield. Daar is, het is waar, over dit land en deszelfs hoofdstad veel, zeer veel geschreven. De Duitsche goede vooral is gewis den meesten onzer lezeren bekend. Doch er zijn meer belangrijke zijden aan deze zaak, dan derzelver grootsch en schitterend, vreemd en verbazingwekkend uitwendig. Hoe staat het met zoo vele inrigtingen, handelwijzen en vorderingen van allerlei aard, op welke de Brit zich, ten deele, stout beroemt, en die hem, anderdeels, (vaak ook in gelijk opzigt) door den vreemdeling tot ver-
{==492==} {>>pagina-aanduiding<<}
wijt gerekend worden - met het schoolwezen, het akademisch onderwijs, de godsdienstige verlichting? Elk weet, dat over het eerste en de laatste inzonderheid veel gesproken en grootelijks verschild wordt. Doch niet alle reizigers zijn bevoegde oordeelaars over deze dingen. De minsten zijn, bovendien, onbevooroordeeld en onpartijdig. Vooral onder de Duitschers, die wel het meest reizen en schrijven, althans als zoodanig bij ons bekend worden, is de een met de hooge vlugt van zijn vaderland, de ander met het nieuwe, vreemde, inzonderheid Engelsche, veel te zeer ingenomen, dan dat wij op zijne magtspreuken en wonderbare Omtrekken veel staat zouden mogen maken. Maar niemeijer is geleerde, theologant en opvoeder van beroep, althans geweest. Hij heeft over beide genoemde wetenschappen gedacht en geschreven, ja klassieke werken in het licht gegeven, ook bij ons, door vertaling, bekend. Het hapert hem dus aan de noodige toerusting niet tot een grondig onderzoek en vergelijking, waartoe bovendien zijn naam en betrekking, benevens aanbevelingen van onderscheiden aard, hem te beter in staat stelden. En,
hetzij de boven gemelde ingenomenheid met Engeland en die met eigen vaderland hier elkander in evenwigt hielden, hetzij jaren en ondervinding den geleerden man zoo wijs gemaakt hebben, wij vonden doorgaans eene koele bedaardheid, billijkheid en onpartijdigheid in zijn oordeel over al de genoemde onderwerpen, die ons hetzelve hoogstbelangrijk hebben gemaakt. Naar het schijnt, is niemeijer thans ook in een' voornamen boekhandel betrokken, en dit geeft aanleiding om dat vak wat naauwkeuriger te beschouwen, en met hetzelve in Duitschland te vergelijken, hetgeen mede verdient gelezen te worden. De man wordt hierbij tevens veel gewaar van hetgeen wij elk oogenblik ondervinden, wanneer hij niet alleen opmerkt, hoe zeer elders alles veel meer in het groote gaat dan te zijnent, maar ook, hoe weinig werk men daar van zijne vaderlandsche letterkunde maakt.
Behalve deze hoofdzaken (*), mangelt het ook niet aan

{==493==} {>>pagina-aanduiding<<}
zoodanige stoffen, welke nog meer in den algemeenen smaak vallen; en de heer niemeijer schrijft niet alleen uitnemend wel, maar heeft ook een' bekwamen vertaler gevonden, die hem in sommige noten nog wel eens een weinigje teregt helpt, of dezelve besteedt, om onze vaderlandsche zaken mede in de gemaakte vergelijking te betrekken. Hier en daar hadden wij, schoon in het algemeen wel te vreden met den middelweg van lof en berisping, door den Duitscher bewandeld, toch ook nog wel eens lust, eene aanmerking te maken, en daarvoor zelfs, des noods, de eene of andere geplaatste weg te laten. Zoo valt hij ons, b.v., te laag op de oude Engelsche dichters, zelfs in vergelijking met de nieuweren. Pope's schoolgeleerdheid en thomson's bloote beschrijvingen zijn, dunkt ons, niet te verachten; en shakespeare vliegt immers ten minste hoog genoeg? Wat hebben toch zijne landgenooten van dien tijd, om hiermede te vergelijken? Daarentegen mag wel Lord byron's (NB. het is deze, voor de Grieksche vrijheid gevallene, dichter, die bij den regel, en wel, zoo men zegt, met eene guinje, betaald werd) uitval tegen Lord elgin's Atheenschen tempelroof niet zoo geheel mis zijn.
Dat wij thans een paar stalen laten volgen. - ‘Toen mij, juist uit het kerkelijk zendelinghuis tredende, het toeval eenen zeer verstandigen man in den postwagen deed ontmoeten, en ik hem mijne blijdschap betuigde over hetgene ik aldaar gezien en gehoord had, hernam hij: ‘Alle deze groote inrigtingen zouden toch nog veel meer waardig zijn, als de zendelingen, die men zond naar de afgodische volken, hun slechts eenen waarlijk algemeenen en zedelijken (redelijken?) godsdienst verkondigden. Maar, zoo als de zaak thans staat, zou de een hen tot Baptisten, de ander tot Methodisten, de derde tot Hernhutters, de vierde tot Kwakers, de vijfde tot Calvinisten en de zesde tot strenge Lutherschen willen maken, en, in plaats van de eenvoudigste waarheden des godsdiensts en eener zuivere zedekunde te prediken, de negen-en-dertig artikels der Engelsche kerk van buiten doen leeren. Aldus brak de sektengeest aldaar af, hetgene een onpartijdige godsdienst der rede zou kunnen opbouwen.’ Ik antwoordde hem: ‘Alhoewel het zeer te wenschen ware, dat er steeds minder sektengeest, scheuringen en twisten onder de Christenen waren, zou er toch, bij de oneindige verscheidenheid der menschelijke gevoelens en der menschelijke begeerten, en bij de

{==494==} {>>pagina-aanduiding<<}
onmogelijkheid, om bovennatuurlijke voorstellingen zonder beeldtenis en omkleedsel te begrijpen en mede te deelen, nimmer eene volledige gelijkheid van inzigten nopens den godsdienst kunnen te gemoet gezien worden; en dat alle te ijverige pogingen, om eenigheid des geloofs te bevorderen, van ouds af groot nadeel in de kerk hadden gesticht. Ongetwijfeld was de eene leerwijze meer overeenkomstig met den geest der H. Schriftuur, met de behoefte der onbeschaafden, en ook met de rede, dan de andere. Ondertusschen - vervolgde ik - komen toch al die Apostelen der Heidenen niet slechts overeen in de aanprijzing der zuivere zedeleer des Evangelies, maar ook in de grondleer van de aanbidding van éénen God, in de opwekking tot vertrouwen op den Vader aller wezens, in het aandringen op de erkentenis van de algemeene behoefte tot verbetering, in het verwerpen van alle gedrogtelijke en onmenschelijke middelen ter verzoening, door te wijzen op de leer, het lijden en den dood des Verlossers der wereld, en de belofte eener zalige onsterfelijkheid voor allen, die, standvastig zijnde in het goede, gestreefd hadden naar het eeuwige leven. Het is geenszins de hoofdzaak, in welken vorm, onder welk beeld of onder welke gelijkenis zij deze waarheden mededeelden. Eene wijsgeerige wijze van behandeling zou echter het allerminste voegen voor zoodanige eerste beginners, die, even als kinderen en onmondigen, veeleer door geschiedenis, gelijkenissen en zinnebeelden tot hoogere en zuiverder begrippen moeten opgevoed worden. Zonder geloof aan gezag is er geen godsdienst voor de meerderheid der menschen denkbaar, en zelfs de kapel van den heer williams, hoe schoon zijne redevoeringen over de natuurlijke erkentenis van God ook mogen wezen, is, zoo als gij weet, reeds lang gesloten.’ - Hij zweeg eene poos. Toen wij afscheid namen, zeide hij kort en vriendelijk: ‘Ik zal verder over datgene
nadenken, wat gij gezegd hebt.’

‘Het is in vollen nadruk waar, wat wendeborn reeds luimig van de Engelsche Couranten heeft gezegd: “Wie in Engeland een vreemdeling en met den aard dezer bladen onbekend is, die zou dezelve voor de grootste weldaad houden, welke het menschdom kan ten deel vallen.” Hun, die geld behoeven, worden daarin sommen van honderd tot eenige duizend ponden, bijna om niet, aangeboden; hij, wien gezondheid ontbreekt, behoeft slechts uit onderscheidene alge-
{==495==} {>>pagina-aanduiding<<}
meene geneesmiddelen een te kiezen ter zijner spoedige herstelling; wie schoonheid en eene frissche kleur tot in zijn tachtigste jaar wil behouden, dien wordt het middel daartoe voor weinige schellingen aangewezen; wie voordeelige eerposten beoogt, dien worden dezelve, onder het zegel der geheimhouding, voor eene gematigde som gewaarborgd; zelfs aanzienlijke predikantsplaatsen worden aan de meestbiedenden beloofd; de jonge gezellen en weduwenaars, die vrouwen wenschen te hebben, en de jonge dochters en weduwen, die mannen verlangen, behoeven slechts de advertentiën in de courant te lezen, dan zullen zij spoedig kunnen bekomen, hetgene zij zoeken; echtelingen, die sterke, welgeschapene zonen of dochters willen ter wereld brengen, behoeven slechts een paar voorlezingen bij doctor graham aan te hooren; voor arme verleiden, die gaarne hare schande bedekt willen houden, worden huizen geopend van goedhartige menschen, die bereid zijn, om ze te verbergen en te verzorgen, totdat zij weder op eene eerlijke wijze in de menschelijke zamenleving kunnen verschijnen; er is geen vak van onderwijs, voor hetwelk zich geene bekwame leermeesters en leermeesteressen opdoen; in één woord, er is geene behoefte denkbaar, waarvoor zich niet de een of ander bereid verklaart, om dezelve te bevredigen. - De stempels der Couranten bragten in 1817 329,104 p. st. (bij de 4 millioenen guldens) op, en van de aankondigingen
werden 116,352 p. st. (1,300,000 guldens) betaald. Geen wonder, dat vaak de kleinste advertentie met verscheidene ponden aan den Courantier moet betaald worden.’
Een plaatje met akademische kostumen en een vignet, de kapel van het Koningscollegie te Cambridge verbeeldende, gaan voorop, en een ander plaatje in het boek verbeeldt de beruchte vrouw, die den Messias zou baren, benevens de prachtige wieg, voor den verwachten toegerust.




Poëzij van H. van Loghem. Iste Deel. Te Deventer, bij L.A. Karsenbergh en J. de Lange. 1824. In kl. 8vo. 157 Bl. f 1-80.

Ja, Lezers! In kleiner formaat dan de mode anders is, en zonder eenig voorberigt. Doch het is nog meer door het goed gevulde der bladzijden, dat zich dit poëtisch produkt

{==496==} {>>pagina-aanduiding<<}
der Deventersche pers van de mode onderscheidt. Men krijgt hier vele waar voor zijn geld. De maat, waarmede dezelve aan het publiek wordt toegemeten, is zoo goed en zuiver, dat zij zeer wel naast de fraaije, ja prachtige vormen, in welke onze moderne dichtbundels, althans in het begin, ter markte gebragt worden, mag plaats hebben. Wij wilden dit eens doen opmerken, ware het ten nutte der uitgevers! Zoo zeer toch als wij ook op het keurig uiterlijke roem dragen, waarmede de Nederlandsche drukpers hare vruchten aanbiedt, beklagen wij toch, dat de kostbaarheid voor velen dikwijls zoo onevenredig is aan den inhoud des boeks; houdende eene latere uitgaaf van het dure werk in een bekrompen formaat voor een onaangenaam middel tot schavergoeding. Eere hebben dan van ons en velen de uitgevers, welken wij hunne mildheid met een goed vertier beloond wenschen, en dat te meer, daar het hier geleverde zoo goed, zoo voortreffelijk is.
Dit wacht men ook van den reeds genoeg bekenden Dichter; en deze nieuwe bundel, te gelijk met een andersoortig bundeltje bij ons ontvangen, en nog maar een eerste deel, behoeft alleen gelezen te worden, ter overtuiging, dat men zich over de vruchtbaarheid van van loghem's dichtader dankbaar verheugen mag. Edel en zedig toch, dikwijls grootsch, maar zonder verblindenden en verbijsterenden trots, en bevallig schoon is de gang zijner Muze, en wijsheid, gevoel en deugd kenmerken hare zangen. Derzelver altijd zedelijke strekking, meermalen echt Godsdienstig- en Christelijkzedelijke strekking, doet ons den Dichter hoogschatten, die, ernstig en ijverig somtijds, de waarheid en den Godsdienst huldigt, en niet eenmaal zijne bestemming vergeet tot bevordering der ware verlichting en zedelijkheid. Zulk een is van loghem; en de Recensent, die hem persoonlijk niet kent, verklaart dit met te vrijmoediger lof, naar mate hij zich zijner onpartijdigheid volkomen bewust is.
Één uitvoerig dichtstuk, bestaande in vier zangen, en ten onderwerpe hebbende den Voortgang van den Menschelijken Geest, opent dezen bundel. Kennis der geschiedenis, wijsgeerige aanwending derzelve, bondige overtuiging, levendige voorstelling, verhevene, vaak stoute vlugt der verbeelding, smaakvolle keuze van beelden en gelijkenissen, juiste toepassing derzelven, gemakkelijke overgangen - dit alles vindt men hier bijeen. Zelfs zij, die anders deze soort van verzen

{==497==} {>>pagina-aanduiding<<}
niet gaarne lezen, moeten de gemakkelijke voordragt van zoo veel schoons en waars, en voor verstand en hart beide belangrijks, gewillig prijzen, en zich behagelijk en nuttig onderhouden gevoelen door dit Leerdicht. Het is vooral in dit, dat 's mans ijver voor verlichting en Christendom allerwegen doorstraalt, bijzonder in den derden en vierden zang. De slaaf des bijgeloofs, die voor het menschelijk gezag in den Godsdienst knielt, vooral de blindgeloovigen aan hetgeen Papa van Rome leert, zullen zich hier wel ergeren; maar waarheid is toch waarheid, en in onze dagen geeft het pas, haar zoo te laten hooren, terwijl de proselytenmakerij zoo sterk in de weer is, kan het niet meer om de ketters te vernielen, dan toch om zielen te winnen voor de zoogenoemde Moederkerk, die het dan toch waarlijk ook erg genoeg krijgt, bij zoo vele vereenigde pogingen tot verspreiding van het licht. Of evenwel van loghem's ijver niet in één opzigt te verre gaat, namelijk daarin, dat zijn dichtstuk eene overladenheid en onevenredigheid ontvangen hebbe, (welke laatste wij ook omtrent andere zaken hebben opgemerkt) - dit is iets, dat wij niet betwijfelen mogen, en aan hemzelven, bescheiden, ter toetsing geven.
Hier en daar vonden wij, misschien dewijl de zaakrijkheid en ingedrongenheid van des Dichters idéën derzelver uitdrukking in gebonden stijl moeijelijk maakte, duisterheid. Wij vatten niet regt, b.v., wat (bl. 29) beteekent: ‘bij fellen zonnegloed, hem de arbeid onverdraaglijk.’ En, schoon het aan ons en anderen, wien wij die gansche bladzijde, ter aanprijzing van dit dichtwerk, voorlazen, haperen kan, het speet ons, omdat alles, wat tusschen: ‘maar 't Christendom, ontaard in ijdle praalvertooning,’ en: ‘de magt der Kerke klom, zij schoot haar takken uit: maar welk een Christendom!’ te lezen staat, ons zoo uitnemend beviel. ‘Van af der vaadren eeuw’ (bl. 23) zagen wij liefst zoo: Van hunner vaadren eeuw. De constructie maakte ons meermalen de lezing moeijelijk, en den zin zwaar om te verstaan. Dit is het voorname, dat we op dit treffelijk dichtstuk hebben aan te merken.
Behalve dit Leerdicht vindt men hier nog drieëntwintig kleinere dichtstukjes, van welke wij niet één gelezen hebben, dan met buitengewoon genoegen, en meer dan één aanstonds herlazen.
Het eerste van dezelven bezingt de Grootheid van den Za-
{==498==} {>>pagina-aanduiding<<}
ligmaker. Dat onvergetelijke en - getuige rousseau - onvergelijkelijke: ‘Vader! vergeef het hun!’ sprak Hij echter niet uit, toen zich zijn oog sloot, en Hij met den dood worstelde (bl. 65), maar toen men Hem vasthechtte aan den kruispaal. Naast dit voegt zeer schoon het tweede, dat de Deugd aanprijst. De reine van harte, de kuische vriend des echtgenots en huisselijken geluks zal den raad, aan den jongeling en het meisje gegeven, in de lieve stukjes: de keuze eener Huisvrouw, en: het Jawoord, gaarne ter kennisse brengen, waar het behoort, en zegenen dankbaar den man, wiens hart zoo juist de waarde van vrouwelijke Liefde (bl. 70) te schatten, zoo gevoelig voor de Huwelijksliefde (het laatste stukje) het heerlijk klaverblad, man, vrouw en kroost, te prijzen weet, den afkeer van alle onreine drift zoo krachtig in ons opwekt in het Kind der Ontucht, dat hij ons (bl. 106-111) doet beschreijen, als hij den smaak voor het Levensgenot (bl. 125) ons aan zijne Tafel (de titel van het stukje bl. 136) verhoogt. Die het zoo goed aan tafel heeft, diens Slaapkamer (zie bl. 148) is, natuurlijk, ook in de beste orde. Eer hebbe de Vrouw, die van loghem's lofspraak (bl. 121) waardig is, welke genoeg zijne bevoegdheid bewijst, om het vermogen van den waren Dichter te bezingen (bl. 76-84), en aan de Verbeelding (bl. 103-105) eene zoo belangrijke houding geeft, en van wiens Vernuft de zang, die het verheft, gestaafd wordt door het liedje, dat denzelven opvolgt, onder den titel: het Vangen De echte Nederlander, die de taal zijns harten hoort, wanneer
van loghem zijn: Doe wèl en zie niet om! (bl. 91-94) hooren laat, zingt zeker zijn loflied op Willem den Eersten, Prins van Oranje, mede. Het spreekt van zelve, dat deze Dichter de lieve Natuur tot vriendin heeft. Aan haar, die hem zoo menig bevallig tooneel schiep, dat zijne zangen versiert, hem zoo gemakkelijk zijne tafereelen deed schilderen, is ook opzettelijk een en andere zang gewijd. Wij zinken, diep geroerd, met hem, in stille aanbidding neder, bij het ontdekken eener nog onbekende Ster (bl. 123, 124); weemoedig klaagt ons hart, als hij ons de treurige Mei 1821 herinnert; maar geestelijk worden wij verkwikt en getroost, en zegen Gods daalt in de ziel ook des moedeloozen lijders, als wij zoo spreken, als deze Dichter bij den aanvang der Lente (bl. 84-94) zich uitdrukt. Ja, van loghem weet waren troost mede te deelen. Zijn Lief en Leed (zoo is het stukje,

{==499==} {>>pagina-aanduiding<<}
bl. 112-114, getiteld) kennende, gevoelt men van liefde en vriendschap al de waarde, en juicht mede: 't leed wordt in het stof begraven; 't lief verwacht ons bij den Heer. Toen wij dit stukje gelezen hadden, was ons 's mans aandoenlijke Herinnering aan onze dierbare Afgestorvenen (bl. 115-120) regt welkom, en wij brengen hem voor dezelve den dank van ons geheele hart.
Zoo hebben wij alles, wat in dezen bundel te vinden is, aangewezen, behalve het voorlaatste stukje: De Jagt, uit hetwelk wij, niet omdat er niet nog al beteren zijn, maar alleen omdat wij het nog niet noemden, eenige regels overschrijven willen, waarvan wij ons telkens ter naauwernood konden terughouden: Het bewijze tevens, dat van loghem's Muze goed weet te vervrolijken.

De man, die schaars de zon zag klimmen, 
Dien zelden 't morgenvuur bescheen, 
Is, eer zij oprijst uit de kimmen, 
Reeds vóór den daagraad, op de been. 
De drift doet catarrhale pijnen, 
De roos, den hoest, de jicht verdwijnen; 
Hij denkt niet meer aan 't podagra: 
't Is of patrijzen, snippen, hazen 
Weer leven in zijne aadren blazen, 
Schoon hij op stok of krukken ga. 
 
Zoo gaat het, tot de zonnestralen 
Verdwijnen in het pekelnat: 
Het springen, 't kruipen, 't ommedwalen, 
Dit alles maakt hem moede en mat. 
Nu weet hij, kon hij 't wild niet raken, 
De leêge tasch toch vol te maken, 
En spilt een' drieling voor zijne eer; 
Keert, met den zwaren last beladen, 
En snorkende op zijn heldendaden, 
In zegepraal en hinkend weer. 

Maar men leze, vooral leze ieder Nimrods-zoon, het geheele stukje!
Op de taal en spelling heeft de Recensent weinig aan te merken gevonden. Herinnering aan wil en kan ons niet behagen, hoe het gezag der mode dit schijne te wettigen. Her-
{==500==} {>>pagina-aanduiding<<}
inneren is te binnen brengen. Ik herinner mij dus mijne afgestorvenen; dat is, aan mij. Hier en daar troffen wij aan: hen, in den vierden naamval, voor in den derden, hun. Haar zelv', bl. 147, moet zich zelv' zijn. Onaangenaam hebben wij, meer dan eens, haar als een slotwoord aangetroffen, vooral bl. 71:

En, is eens uw middag daar, 
o, Dan laat de wreede roover 
U de tijd geen bloemen over, 
En nog schaars een spoor van haar. 

Men zoude hier waarlijk aan haar van het ligchaam beginnen te denken. Ook is hier de constructie vrij hinderlijk voor de lezing, en dat speet ons meermalen, bij voorbeeld bl. 86: En dit niet voor ons het sterven van die bloemen, ezv. Zeer ligt ware dit, vooral hier, te verhelpen geweest.
Wij willen niet vitten, aan het ubi plura nitent etc. gedachtig, maar met deze geringe aanmerkingen den Dichter en onze lezers bewijzen, dat onze lofspraak over dit werk in geenen deele iets van onze partijdigheid ontleende, en alzoo aan onze aanprijzing de hoogste waarde geven. Wij zijn verzekerd, dat de lezers van dezen bundel den edelen Dichter zullen danken, die hen en het publiek zoo zeer verpligt heeft, en wenschen den waardigen man de beste zelfvoldoening toe, in de ervaring, dat hij aan veler hart dat aangenaam en heilrijk genot met deze Poëzij geschonken heeft, hetwelk de steller van dit verslag erkentelijk betuigt gesmaakt te hebben bij de lezing en voorlezing van dezelve.




Proeve van Liederen, door H. van Loghem. Te Deventer, bij J. de Lange. 1824. In 12mo. 53 Bl. f :-25.

Hoe werkzaam is de begaafde man, van wien te gelijk met het eerste deel zijner Poëzij dit boekje werd ontvangen, die het publiek met meer dan één dichtbundel verpligtte, en, gelijk meermalen, nog onlangs ons Mengelwerk veraangenaamde door de altijd smakelijke vruchten van zijnen geest! Heil zij den braven, die zijne gezindheden en pogingen zoo toewijdt aan het heil des volks, tot welks beschaving vooral ook de Dichter geroepen en bevoegd is! Of evenwel de achtingwaardige man zijn doel zal bereiken, en zijne Liede-
{==501==} {>>pagina-aanduiding<<}
ren, hier aangekondigd, de onzedelijke en laffe straatdeunen verdringen kunnen,..... wij wenschen het; zij verdienen het; God geve het! maar, helaas! wij denken aan de voortreffelijke Volksliedjes, door onze, nooit genoeg geprezene, Maatschappij: Tot Nut van 't Algemeen, hoezeer dan ook meermalen, uitgegeven, en - met droefheid wordt het geschreven - wij twijfelen, wij wanhopen. Intusschen, gij hebt het goede gewild, waarde Volksvriend! en mist uw pogen het gewenschte gevolg, gemakkelijk kunt gij u getroosten. Met welke soort hebt gij dit lot dan niet gemeen? Niet alles gaat echter verloren: wonderboomen en paddestoelen vergaan zoo schielijk, als zij zich opslaan; maar - het Koningrijk der Hemelen is gelijk het kleinste der zaden, dat opwast, zonder dat men zeggen kan, hoe. Allen, die dit woord van den Eenigen, wiens gansche aardsche geschiedenis begrepen is in dit verhaal: ‘Hij ging het land door, goeddoende aan allen,’ verstaan, willen wij opgewekt hebben, om, door de verspreiding van dit kleine boekje, deszelfs waarde te beproeven, en, in plaats van aanmerkingen te maken, kondigen wij alleen den inhoud aan. Het bevat negentien aardige, dikwijls geestige en naïve stukjes, onder de volgende welaangebragte opschriften: De Granenpikker. Het
Sparen. Arbeidzaamheid. De Snapsters. Oud mal gaat boven al. De Moeder. Arme Annette. Het Bedelen. Wakkere Griet. Het Nufje. Deventersche Koek. Slordigheid. Twaalf Ambachten dertien ongelukken. De Kermisvreugd. De Koepokken. De Vrolijkheid. Het Speelkind. De wensch om (naar) een' hoogeren stand. Aan Pieter, die eene Vrouw zoekt.
Men koope, leze, en geve!




Hulde aan de Nagedachtenis van Mr. Rhijnvis Feith, enz. Te Zwolle, bij J.L. Zeehuisen. 1824. In gr. 8vo. VI en 52 Bl. f 1-:

‘Feith is dood!’ Hoe veel beteekende dat! Elke omschrijving was te flaauw en te mat, die men aan zijnen naam leenen wilde. ‘Feith zal leven, van geslachte tot geslachte!’ Oogenblikkelijk paarde zich deze vertroosting aan het smartgevoel, en hulde aan den grooten Man wachtte de Nederlander, de Vriend der Wetenschappen, de Christen. Dat Zwolle, zijne geboorteplaats, eene Gedenkzuil hem zoude

{==502==} {>>pagina-aanduiding<<}
oprigten, verwonderde niemand. Wie zoude den trots dier Stad, wie de jaloerschheid op haar voorregt kunnen misbillijken? Dat die Gedenkzuil nog niet staat, moge zij kunnen verontschuldigen, door haar beroep op hare maatregelen; maar dat de schielijke aankondiging van suringar, van de beantwoording aan welke men zoo veel verwacht, en die het Zwolsche Departement van nieuwenhuizen's stichting heeft doen afzien van deszelfs aangekondigd besluit tot eene gelijke onderneming, niet belet heeft, dat een loots, nijhoff en anderen hunne openlijke vereering van des dierbaren nagedachtenis mededeelden, verblijdt ons, en evenzeer, dat daardoor deze Hulde niet is achtergebleven. Wij hebben dezelve te danken aan de Heeren oostkamp, bourdeau en wispelweij.
Van den laatsten hebben wij eene Uitboezeming, over het verlies van Neêrlands geliefden Dichter, en een Gedicht aan Boschwijk. Van den eersten, genoeg bekend door zijne algemeene nuttigheid, in proza, Gedachten bij den dood van Mr. rhijnvis feith, en van den anderen een Dichtstuk, getiteld: Voorgevoel, ter gelegenheid van het afsterven van den Dichter Mr. r. feith.
Vindt menigeen den titel van het laatstgemelde stuk vreemd, gelijk het Recensent vond, dat vreemde wekke zijne nieuwsgierigheid op, en zijne verwondering zal in welbehagen veranderen. Het versiert het sieraad, dat hier pronkt, en het zoude wel jammer wezen, dat deze ons onbekende Dichter verborgen ware gebleven, wiens zang zoo hooge vlugt neemt, zonder te verbijsteren, het gevoelig hart verrukkende, ja bij elk het belangstellend gevoel opwekkende. ‘Behield mijne zangster,’ dus eindigt hij,

Behield zij slechts een handvol koren, 
Haar oogst ging niet geheel verloren, 
Dien gij gezaaid hebt, edle feith! 

Vrijmoedig op zijne onpartijdigheid, getuigt de steller van dit verslag, dat het handvol dezes Dichters, zelfs voor den niet armen, eene rijke nalezing overlaat; en, is dat het zaaisel van feith, hoe wordt dan die Mentor genoeg betreurd, door de dankbaarheid voor hetgeen hij was en deed?
De Uitboezeming des Heeren wispelweij draagt den juisten naam; zij stort het gevoel der smarte, des eerbieds

{==503==} {>>pagina-aanduiding<<}
en der dankbaarheid in de harten der lezers over; en, bruist de stroom der aandoeningen, hier uitgegoten, niet zoo hoog en stout, als die des Voorgevoels, verheffing zal niemand aan dit Dichtstuk (dat tusschen de Gedachten van oostkamp en het Vers van bourdeau staat) ontzeggen, die, onder anderen, het beeld van den eik, beiden Dichteren geliefd, en op het Titelvignet mede te regt uitkomende, gadeslaat. Het derde Dichtstuk, ook van wispelweij, is aan Boschwijk gewijd, en niet minder treffend. Hoort eens!

o Boschwijk! Doodsche stilte en duister 
Omhult uw korts nog blijden grond. 
Helaas! verzwolgen is de luister, 
Die 't oog hier toelachte in het rond. 
Neen, 'k mag op u mijn blik niet vesten! 
Hij, die u roem en waarde gaf, 
Zonk in den schoot van 't koele graf; 
'k Mis feith - wat vreugd zou hier mij resten? 
'k Mis feith - hoe groot is mijn gemis! 
Zijn levenslicht heeft uitgeschenen; 
Heel 't vaderland blijft met mij weenen, 
En rouwt, dat feith ontslapen is. 

Ja, in de zangen der beide Vrienden van den Onvergetelijken is de invloed van zijnen geest onmiskenbaar; zij strekken zijner nagedachtenisse tot ware eer, zoo wel om het kunstschoon, dat zij ons aanbieden, als om de edele gevoelens, die hier zoo welluidend zich openbaren, en voor welke beiden hunne harten zich aan feith verpligt belijden, die, wenschen en hopen wij, den IJssel, geheel het Vaderland tot roem, herleven moge in hen. Wij zeggen hun dank voor hunne zangen.
Wij lezen niet gaarne, wat men wel eens poëtischproza plagt te noemen; doch - zoo vonden wij ook het stukje van oostkamp niet, dat dit bundeltje opent, en onze achting voor dien waardigen man werd dankbaarheid aan feith, zijnen Vriend, aan God, voor zoo vele bekwaamheden, als, openlijk aan Zijne eer gewijd, ten nutte aangewend worden in deze, zoo bezwaarde, Eeuw. In deftigen stijl uit hij zijne Gedachten, zonder zich slaafs te binden aan de orde der schikking of der evenredigheid, hetgeen in een stukje van deze soort en beknoptheid zoo weinig kwalijk te nemen is, als het anders zeker berisping zoude verdienen. Als Mensch, of Menschenvriend, Christen, Echtgenoot en Vader, Burger, Wijsgeer, en Dichter, ontvangt feith de verdiende hulde. Met aandoening lazen wij: ‘Veel, ja onemdig veel, zoude nog hier, zonder vleitaal, tot uwen lof kunnen gezegd worden; maar ook veel is hier, dat niet eerder in het openbaar vermeld mag worden, dan wanneer de dag der openbaarmaking van al het verborgene goede zal zijn aangelicht, en gij lof zult hebben bij God.’

{==504==} {>>pagina-aanduiding<<}

Dat wij, bij herhaling, lazen: ‘wij vertegenwoordigen ons uwer,’ voor: ‘u aan ons,’ begrijpen wij niet. Ongaarne zouden wij het nagevolgd zien, dat onze Heiland ‘onze Goël en Bruidegom’ genoemd wordt. Wat behoeft dat Hebrecuwsch er tusschen, en de andere uitdrukking is, voor het minst, voor velen ongeschikt. Feichte, bl. 18, zal wel eene drukfeil zijn voor fichte. De aanhef van het Voorberigt: ‘Indien ondankbaarheid eene deugd, en erkentelijkheid eene ondeugd zij, dan - maken wij ons aan misdaad schuldig,’ beviel ons, om het gedrogtelijke der onderstelling, niet. De uitvoering is beter dan de correctie, welke niet overal naauwkeurig is; wij vonden toelachtte (voor hte), uw voor u.
Een goede opgang van dit boekje bewijze aan dit drietal Vrienden des grooten Mans hunner medeburgeren welgevallen aan de hem toekomende hulde!

Gezigten in Oost-Indië, naar de Natuur geteekend, door Q.M.R. Verhuell, Kapitein-Luitenant ter Zee; aan H.M. de Koningin der Nederlanden opgedragen. Iste Aflevering. Te Rotterdam, bij Arbon en Krap. 1824. In folio. Bij Inteekening f 2-50.

Indien vaderlandsche belangstelling, vreemdheid der voorwerpen, bevallige voorstelling, fraaije teekening, keurige bewerking aanbevelen, dan is zonder twijfel de vermelding, dat alle deze eigenschappen het onderhavig prentwerk kenmerken, voldoende ter ondersteuning der geopende inteekening. En, daar aan kunstwerken in ons letterwerk geene breede aankondiging kan te beurt vallen, worde het, tot dat oogmerk, voldoende geacht, te zeggen: dat de verzameling van schilderachtige Gezigten in Indië door den Kapitein-Luitenant ter Zee, den Heer verhuell, tijdens deszelfs verblijf aldaar van 1816 tot 1819, naar de natuur geschetst is; - dat de tegenwoordige proefaflevering, in teekenachtigen steenplaatdruk, vier stuks bevat; als 1o. op Banda, voorstellende het fort Belgica en het eiland Banda Neira; 2o. op Celebes, de stad Vlaardingen en Macassar; 3o. op Java, de rivier Solo; en 4o. weder op Celebes, de rivier Goah, bij Macassar; - dat elk derzelven verzeld gaat van eene (wat al te beknopte) verklaring, in onze en in de Fransche tale; - dat dezelve van een' netten geplaatdrukten omslag enz. is voorzien; - en eindelijk, dat met 12, ten hoogste 15 dusdanige afleveringen, elke van 4 platen en ten prijze van f 2-50, om de twee maanden uit te geven, het werk compleet zal zijn. - De Heeren arbon en krap mogen al den bijval oogsten van deze onderneming, dien dezelve zoo volkomen verdient, en deze aankondiging daartoe het hare bijdragen!





{==505==} {>>pagina-aanduiding<<}

Boekbeschouwing.

Nieuwe Leerredenen, door I.J. Dermout, Hofprediker van Z.M. den Koning der Nederlanden en Predikant te 's Gravenhage. In 's Gravenhage, bij de Wed. J. Allart en Comp. 1823. In gr. 8vo. 295 Bl. f 3-:

Zoo het vox viva praestat (hooren gaat voor lezen) ooit grond heeft, het is, dunkt ons, bij leerredenen. Het oogmerk van den kerkgang, de voorbereiding van gezang en gebed, de kinderlijke stemming van het gemoed, dat niet dan troost of stichting zoekt, de mededeeling van aandacht en gevoel onder eene opgewekte schare, zetten aan de voordragt, van eenen beminden en welsprekenden leeraar vooral, eene zalving bij, en doen hem eenen gereeden ingang vinden, waarop de uitgever van leerredenen bezwaarlijk kan hopen. Wanneer ons, in het bijzonder, deze uitgegevene stukken ter recensie worden in handen gesteld, om het publiek, ten aanzien van den inhoud, de strekking en meerdere of mindere waarde derzelven, eenigzins voor te lichten, dan is het bezwaarlijk, die gunstige stemming (voor het werk des predikers) te behouden, welke ons alles bijna met gelijk genoegen, en dikwijls met zekere geestdrift, doet ontvangen. Deze waarheid, bij ons althans op ondervinding gegrond, moge als eene verschooning bij den welsprekenden en door ons zeer hoog geachten dermout verstrekken, zoo wij ergens mogten schijnen met zekere koelheid, zoo niet vitlust, stil te staan, waar ligt een verrukt auditorium zijne hooge goedkeuring naauwelijks kon inhouden. Wij zeggen dit vooral van de eerste leerredenen in dezen bundel, die, de meest algemeene en grootsche onderwerpen, in eenen daaraan geëvenredigden stijl, behandelende, ons echter doorgaans niet zóó veel genoegen aangebragt, en over het geheel niet zóó voldaan hebben,

{==506==} {>>pagina-aanduiding<<}
als sommige der later geplaatste, meer bijzondere en eenvoudige, hetzij bijbeloefeningen, hetzij verhandeling van historische teksten.
Bovenaan staat die, getiteld: Gods wijsheid in de stichting van het christendom, een voor werp van de eerbiedige beschouwing der engelen; volgens Esezen III: 10. Opdat nu door de Gemeente bekend gemaakt worde, aan de Overheden en de Magten in den Hemel, de veelvuldige wijsheid Gods. De redenaar brengt dit nu, volgens den tekst, inzonderheid te huis op de uitbreiding van het Evangelie onder de Heidenen, als bestemd zijnde voor de geheele wereld; en dit, voorzeker, geeft het standpunt aan de hand, vanwaar de gegrondheid van het Apostolische gezegde zich best laat begrijpen en waarderen. Ook zegt de redenaar te dezer zake niet weinig schoons en behartigenswaardigs, vooral in het tweede en allermeest in het derde gedeelte; b.v. ‘Laat het waar zijn, dat, wanneer ons oog door de ruimte der hemelen omdoolt, en wij..... tachtig millioenen werelden ontdekken, terwijl nog millioenen ons oog ontvlugten,.... deze aardbol dan als eene naauwelijks noemenswaardige stip in het heelal moet genoemd worden. Laat het ongeloofelijk schijnen, dat de oneindige Schepper, ten behoeve van dit onaanzienlijk gedeelte van zijn onmetelijk rijk, een wonder zou hebben verrigt, in niets minder bestaande, dan in de zending van zijnen grooten Zoon; laat het middel eener zoo grootsche tusschenkomst tot ons behoud ons onevenredig toeschijnen met onze wezenlijke nietigheid..... hoe! zouden wij het wagen, om onze berekening van klein en groot te maken tot eene schaal, waarnaar wij de daden des Eeuwigen meten? Het Evangelie verhoedt’ (en wraakt) ‘eene nederigheid, die in hoogmoed en waanwijsheid ontaardt.....’ Doch, onze verregaande onkunde van de Geestenwereld laat altijd eene zekere donkerheid over dusdanige teksten verspreid, die dezelve bijna meer voor eene dichterlijke uitbreiding, dan wel voor eene uitlegkundige en leerstellige behandeling, vatbaar maakt.

{==507==} {>>pagina-aanduiding<<}

De invoering van het christendom in europa, beschouwd als een goddelijk werk; Hand. XVI:9, 10. En van Paulus werd, in den nacht, een gezigte gezien. Daar was een Macedonisch man, staande, die hem bad: Kom over in Macedonie, en help ons! enz. In de verklaring van dezen tekst is misschien te weinig acht gegeven op de onkunde der toehoorderen, die wel niet allen zullen geweten hebben, waar Macedonië lag, en dat het juist de eerste plaats in ons werelddeel was, die door de Apostelen werd bezocht. Doch dit is van minder belang. Eene andere vraag is het, of in den loop dezer leerrede niet al te veel aan het Christendom wordt toegekend, met betrekking tot den toestand van het maatschappelijk leven; wanneer zij, b.v., de gematigde en gemengde regeringen, de oorspronkelijke gelijkheid van regten, inzonderheid met betrekking tot het vrouwelijk geslacht, de algemeene veiligheid en dergelijke, geheel of ten deele, uit deze bron afleidt. De voortgaande beschaving toch, het karakter of gebruik der Germaansche volken, de nadere verbindtenis veler natiën door handel en zeevaart mogen geacht worden hiertoe het hare te hebben gedaan; en had ook niet de staatkunde der Ouden, met betrekking, bij voorbeeld, tot de openbare zedekunde, hare wezenlijke voorregten? In eene bloot mondelijke voordragt moge men dit al eens zoo naauw niet nemen; wat aan het algemeene, wikkende oordeel van vriend en vijand onderworpen wordt, dient volkomen steek te houden. Wij zouden op sommige gedeelten dezer leerrede nog meer aanmerkingen kunnen maken; maar de beperkte ruimte, en de vrees, dat wij, waar inderdaad zoo veel te prijzen valt, zouden mogen geacht worden slechts bij datgene stil te staan, wat eenige berisping schijnt te verdienen, houdt ons hiervan terug,
De krachtige vertroosting, welke de leer des evangelies, aangaande jezus christus, aan het ontrust geweten aanbiedt; 1 Joh. II: 1b., 2. Indien iemand gezondigd heeft, wij hebben een' voorspraak bij den Vader, enz. In deze leerrede hebben ons twee

{==508==} {>>pagina-aanduiding<<}
zaken uitnemend behaagd; vooreerst de verklaring van dit woord voorspraak, als een beeld, uitdrukkende alwat Christus voor ons gedaan heeft ter verlossing van schuld en straffe; en daarna het vasthouden aan het geloof in deze verlossing, zonder omtrent de wijze en het verband met de middelen - Jezus' lijden en dood - iets stelligs te bepalen: want, zoo zeker als de Bijbel het eene leert, zoo moeijelijk, indien niet onmogelijk, is het, het andere uit rede of schrift voldoend op te maken. Schoon is het, intusschen, wat de redenaar van onze behoefte aan meer dan woorden, als ook van het treffende en doelmatige, in het gekozen middel doorstralende, enz. enz. op bl. 90 en verv. zegt. Misschien had het slot nadrukkelijker kunnen zijn ter bekeering.
De vereeniging van voorzigtigheid en opregtheid; Matth. X:16b. Zijt dan voorzigtig gelijk de slangen, en opregt gelijk de duiven. Wederom eene geheel andere soort. Zoo wisselt de oordeelkundige uitgever zijne stukken, als een smaakvol gastheer zijne geregten, af; en het is, of hij al nader en nader in het leven en bedrijf der menschen wenscht in te dringen, wanneer wij van hier op het vervolg acht geven. Deze leerrede is meest geheel toepassing, en bevat gewis een' schat van menschkundige lessen, die den jongeling en man, ja ook het meisje en de vrouw, vooral bij de hoogere standen des levens, overvloedig te pas komen. Trouwens, dermout schikt zich verstandig naar de behoeften zijner toehoorderen; eene enkele maal schenen er ons zelfs wel wat rijkelijk paleizen in zijne rede voor te komen. Voor het overige behagen ons altijd zulke leerredenen het best, in welke de tekst het gansche onderwijs meest vergezelt, afwisselt en ondersteunt.
Gods bestuur, ter voorbereiding van een gelukkig huwelijk; Gen. XXIV:1-33; Bijbeloefening. In deze regt vruchtbare behandeling van het schoone verhaal, door den geleerden spreker volkomen in het licht gesteld, vonden wij nog eene aanmerking te maken; deze namelijk, dat de, anders zeer gepaste, uitweiding

{==509==} {>>pagina-aanduiding<<}
en toespraak aan dienstbaren en meesters de eenheid min of meer breekt; maar het vervolg,
Over het welgesloten huwelijk; vs. 34-67; Bijbeloefening; liet ons waarlijk niets te wenschen over. Dit is, naar ons gevoel, - dat echter individueel en van omstandigheden, ja vaak van het oogenblik afhankelijk is, - het puikgesteente uit de gansche kroon. Deels geheel natuurlijk, altijd ongezocht genoeg, vloeijen de lessen en voorbeelden uit de houding en het gedrag van Rebekka, als maagd en bruid of aangezochte ten huwelijk, voort; en van harte stemmen wij met den prediker in, omtrent alles, wat hij in den echt meest verlangt of diepst beklaagt. Schoon anders geene vrienden van versjes midden in eene prozaïsche voordragt, maken wij ook daaromtrent gaarne eene uitzondering voor vondel's heerlijk liefdelied, en hooren met vreugde zijnen lof op den kansel der Hervormden weêrgalmen. Het goede te verheffen, waar het ook schuile, of vanwaar het kome, is toch wijs en edel.
Het evenwigt van goed en kwaad in het huisselijk lot der menschen; 1 Sam. I:1-8. Daar was een man van Ramathaïm Zosim, enz. Wie kent de geschiedenis van Elkana, benevens Hanna en Peninna, niet? Wij zullen op deze leerrede maar alleen aanmerken, dat de laatste ons toeschijnt hier wat heel zwart gekleurd te zijn. Niet dat zij, uit hoofde van haars mans handelwijze, eenigen grond had, om jaloersch en ontevreden te zijn. Maar waarschijnlijk bestond hare terging, juist op den feestgang, wanneer men voor genotene weldaden dankte, vooral daarin, dat zij met haren eigen' kinderzegen praalde, en met een schimpend lachje of spottend woord op hare, voor het overige meer geschatte, lotgenoote nederzag, schoon dit die gevoelige en reeds zoo treurig gestemde vrouw ten diepste krenkte. Mij dunkt, Elkana behoorde zich anders bij blooten troost der verongelijkte niet bepaald te hebben. - Maar wij hebben nog van geene leerrede eene schets gegeven; deze diene ons dan hiertoe, ten einde dermout's wijze van behan-
{==510==} {>>pagina-aanduiding<<}
delen wat nader te leeren kennen. Na eene gepaste inleiding, over de groote en veelvuldige leering in den Bijbel, en eene zeer voldoende verklaring en uitbreiding, tot het tweede deel genaderd, doet hij vooreerst zien, dat er doorgaans in onze gezellige verbindtenissen, bepaaldelijk in die van het huisselijk leven, eene mengeling van vreugde en verdriet plaats heeft; ten tweede, dat door deze verdeeling wijze en onberispelijke oogmerken der Voorzienigheid bereikt worden; en ten derde, dat, desniettegenstaande, de som van het goede die van het kwade verre overtreft. En nu aan III, of de toepassing, komende, leert hij vooreerst: het voegt ons, met (en bij) de mate van onze vreugde en smarte tevreden te zijn; in de tweede plaats: het genot des levens bestaat in de dankbare waardering der
voorregten, die ons geschonken of overgebleven zijn; het derde prijst ons de bewaring aan van den huisselijken vrede; eindelijk: dat er geen beter tegenwigt is tegen de bezwaren en beproevingen van het dagelijksch leven, dan de vereenigde vroomheid der huisgenooten.
De godsdienst, als de beste toevlugt onder huisselijk lijden; vs. 9-19a. Deze tekst was ons te belangrijker, daar wij zelve dien eenmaal behandelden en ten naastenbij hetzelfde onderwerp er uit afleidden; plaats voor huisselijk lijden slechts iedere omstandigheid. Dezelve sluit den schoonen bundel op eene waardige wijze. De godsvrucht zoo naauw op het leven, deszelfs geluk, en veiligheid voor het kwade, toegepast, is trouwens een gunstig onderwerp, dat een man van dermout's helderen, praktischen geest niet anders dan vruchtbaar kan behandelen. Eene litterale reflectie kwam ons in het stuk voor, omtrent kwalen, in den Hoogduitschen zin van kwellingen of verdrietelijkheden; gelijk, in een vroeger, omtrent de vreemde uitdrukking: naar gelang de zielen gezoogd zijn, en nog eenige mindere kleinigheden.
Wij eindigen, met deze predikatiën, die wel door geen maandwerk voorbijgezien zullen worden, als behoorende tot de beste soort, elk aan te prijzen. Anderen mo-
{==511==} {>>pagina-aanduiding<<}
gen derzelver veelvuldige schoonheden ruimer in het licht stellen, of ze ook in bijzonderheden naauwer ziften; wij verheugen ons, dezelve ten minste eenigzins te hebben doen kennen, door een verslag van den inhoud zoo wel, als de wijze van behandelen.




Zestal Leerredenen bij bijzondere gelegenheden. Door H.T. Roskes, Predikant, eerst te Nieuwkoop, thans te Thamen aan den Amstel. Te Leyden, bij A. van Benten. 1824. In gr. 8vo. 251 Bl. f 2-20.

Behalve eene leerrede na 's mans herstel uit eene zware krankte, en eene, reeds vroeger, zonder den naam des schrijvers, gedrukt, onder den titel van: Uitboezeming bij het derde Eeuwfeest der Hervorming, naar aanleiding van Rom. XIII:12, (waarvan ook onze Letteroefeningen op zijn' tijd verslag gaven) hebben alle deze stukken tot de gemeente te Nieuwkoop bijzondere betrekking. Wij hebben hier 's mans intrede aldaar, - eene opwekking tot milde bijdragen voor een nieuw kerkgebouw, - zijne laatste leerrede in het oude - en zijne eerste in het nieuwe. Alle deze predikatiën zijn doelmatig, en strekken den nog jeugdigen leeraar tot eer. Strengen toets noch aanmerkingen veroorloven wij ons daarom; wij hebben ook geene wezenlijke. Voor de gemeente van Nieuwkoop verstrekt deze bundel tot eene aangename herinnering; en moge dezelve daar, en waar hij verder gelezen wordt, het goede bewaren en veel nuts stichten, wij zullen ons daarover verblijden; gaarne erkennende, dat wij op de vervulling van dezen wensch hoop mogen voeden, en geenszins twijfelende, of de Eerw. roskes zal ook in zijne nieuwe gemeente met ijver en tot zegen werkzaam zijn.





{==512==} {>>pagina-aanduiding<<}

Bijbel voor de Jeugd. Door J.H. van der Palm. XIIIde Stuk. Te Leyden, bij D. du Mortier en Zoon. 1823. In kl. 8vo. 246 Bl. f 1-20.

Het verwondert ons geenszins, dat de Heer van der palm, in het onderhavige stuk, de geheele geschiedenis van het Rijk der tien Stammen niet afgehandeld heeft. Over deze geschiedenis is, vooral met opzigt tot de Profeten, die daarin eene zeer voorname rol spelen, te veel te zeggen, dan dat men niet dan ongaarne dezelve al te kort door den helderdenkenden van der palm behandeld zou zien. Of, echter, op soortgelijken voet, de gansche geschiedenis des O.V. in 15 of 16 stukken met genoegzame volledigheid zal kunnen afgewerkt worden, zoo als de Schrijver in de voorrede van het vorige stuk belooft, zal de tijd leeren. Wij twijfelen er eenigzins aan, wanneer wij bedenken, en wat er nog van de beide Rijken overblijft te behandelen, en hoe veel er noodig zal zijn voor de geschiedenis der Israëlieten, en vooral van de Joden in de ballingschap, (waarin, voorzeker, de gebeurtenissen, in het boek van Daniël vervat, niet vlugtig behandeld kunnen worden) en, eindelijk, van welk eenen grooten omvang de geschiedenis der Joodsche natie is, na de wederkeering uit Babel, althans indien de behandeling zich niet enkel bepale tot de geschiedenissen, in de boeken des O.V. opgeteekend, maar ook, zoo als te wenschen is, zich verder uitstrekke. Ofschoon, immers, de Joodsche geschiedenis, voor een aanmerkeijk gedeelte, niet te vinden is in den Bijbel zelven, en dus van dezelve, in latere dagen, geene bijbelsche tafereelen kunnen gegeven worden, zijn er, echter, eenige Psalmen, die, naar het aannemelijkste gevoelen, ten tijde der vervolgingen van Antiochus Epifanes en in de eeuw der Makkabeën gemaakt zijn, om van geene oude voorzeggingen, bijzonder bij Daniël, te spreken, die op de lotgevallen der soodsche natie, tot aan de komst van Jezus, met regt toegepast worden. - Dan, mogelijk zal de Schrij-
{==513==} {>>pagina-aanduiding<<}
ver de Joodsche geschiedenissen, voor zoo verre
dezelve in het O.V. niet beschreven zijn, afzonderlijk behandelen, als eene soort van noodzakelijke inleiding op de geschiedenissen, in het N.V. vervat. - Recensent, althans, heeft dit 13de stuk geenszins al te uitvoerig gevonden, vooral in onze dagen, waarin men, bij de naburige Duitschers, veelal zoo los en luchtig met de bijbelsche geschiedenissen omspringt, bijzonder waar dezelve in het wonderbare vallen. Hij heeft het met zeer groot genoegen gelezen, en het zeer geschikt gevonden, om vooral onze jeugd in het oude geloof, op eene redelijke, verstandige en smaakvolle wijze, te beveiligen.
Zeer gepast is reeds, te dien einde, de aanmerking, bl. 21 en 22, over het verschijnsel, dat men in de geschiedenis van het Rijk van Israël zoo menigmaal van wonderen gewaagd vindt, en in dat van Juda niet; en dat de verschijning van Profeten in het eerste veel minder zeldzaam was, dan in het laatste. Te regt wordt hierbij opgemerkt, dat er geene wonderen geschiedden, en geene Profeten gezonden werden, of er moesten dringende redenen toe voorhanden zijn; welke aanmerking, vervolgens, behoorlijk ontwikkeld wordt. In het algemeen wordt al hetgene in de Israëlietische geschiedenis, voor zoo verre dezelve in dit stuk behandeld wordt, velen vreemd en zelfs aanstootelijk voorkomt, in een daglicht geplaatst, hetwelk de eer der gewijde schriften aanmerkelijk bevordert, en door den begaafden Schrijver tot zedekundige en leerzame aanmerkingen aangewend wordt.
Bijzonder heeft ons bevallen de voorstelling der optreding van den grooten Profeet Elia in het 5de Hoofdstuk, zoo wel als van deszelfs verblijf aan een woest en onbewoond oord. De Schrijver omhelst, bl. 76, met volle regt, het gevoelen van hen, die denken, dat Elia door eigenlijke raven gespijzigd is geworden; het zij zij in de nabijheid hunne voorraadschuur en het nest hunner jongen hadden, waar zij het geroofde, nu eens brood, en dan weder vleesch, zamenbragten; het zij Elia, in zijne eenzaamheid, hen aan zich gewend had, zoodat zij ge-
{==514==} {>>pagina-aanduiding<<}
woon werden het buit gemaakte met hem te deelen. Hij, die weet, hoe gevangenen zich dikwijls met de schuwste dieren hebben weten gemeenzaam te maken, en hoe weinig kluizenaars noodig hebben om te bestaan, kunnen hierin niets vinden, dat hun ongeloofelijk voorkomt, zelfs niets, dat hun bevreemdt. Alleen maakt de Heilige Schrift hiervan geen ophef, en schrijft aan Gods Voorzienigheid datgene toe, wat door menschen-overleg, maar door haar geholpen, wordt tot stand gebragt.
Ook stemmen wij volkomen in (om nog een staaltje van de behandeling dezer geschiedenis op te geven) met des Schrijvers opvatting van hetgene aan de weduwe te Sarepta gebeurde, volgens bl. 83, dat haar meelvat en olie kruik nooit ledig raakten. Velen meenen, zegt hij, dat dit op eene natuurlijke wijs zich heeft toegedragen, door giften van liefdadige menschen, door eenig onverwacht geluk, of langs andere middelen, die men bedenken of niet bedenken kan. Wil men het zich aldus voorstellen, het was dan toch altijd God, die dit te voren wist, en aan Elia openbaarde. Maar het verhaal is aldus ingerigt, dat het natuurlijker is, hier aan eene wonderdadige vermenigvuldiging te denken; en daar men van zulk eene wonderdadige vermeerdering nog een ander voorbeeld bij den Profeet Elia aantreft, 2 Kon. IV:1 en verv., zouden wij liefst het tegenwoordig geval ook aldus verklaren. Regt zoo! Alleen zouden wij, ter staving van dit gevoelen, er bijvoegen, dat de eerste opvatting, door de Duitschers ten sterkste aangeprezen, des te minder aannemelijk is, daar, ten tijde van dit voorval, een algemeen gebrek aan levensmiddelen heerschte, hetwelk eindelijk tot eenen hongersnood aanleiding gaf; zoodat het, op zichzelve, alleronwaarschijnlijkst is, dat eene onaanzienlijke en behoeftige weduwe door behulpzaamheid van anderen, of op welke gewone wijze ook, het benoodigde zou bekomen hebben.
Aanmerkingen van belang tegen de eene of andere opvatting of verklaring zijn ons in dit stukje niet voorgekomen. - Bij abuis staat in het opschrift van het 2de

{==515==} {>>pagina-aanduiding<<}
Hoofdstuk en vervolgens, zoo wel aan het hoofd der bladzijden, als in den bladwijzer, 2 Kon. XII, in plaats van 1 Kon. XII.




Christelijk Handboek voor Kranken, Bejaarden en Stervenden. Door J. Corstius, Predikant te Enkhuizen. Tweede Druk. Te Groningen, bij R.J. Schierbeek. 1823. In gr. 8vo. 286 Bl. f 2-80.

In onze Letteroefeningen voor 1821 gaven wij van de Euthanasia, of Christelijke Voorbereiding voor den Dood, van den Eerw. corstius, een zeer gunstig verslag, en tevens ons verlangen te kennen naar zoodanig Handboek, als thans voor ons ligt, en waarop hij toen reeds hope gaf. De eerste uitgave bleef ons, wij weten niet hoe, onbekend; dan de tweede druk kwam ons nu ter hand, en ook dit geschrift mogen wij met ruimte aanprijzen; het bevestigt het alstoen door ons gezegde: Den Eerw. corstius is het voeren van de pen voor een beschaafd godsdienstig publiek zeer wel toevertrouwd. De titel wijst de soort van lezers aan, voor welke dit werkje bijzonder is bestemd; maar voor gezonden en minder bejaarden heeft het echter ook eene zeer nuttige strekking, en die zich bereiden wil tegen den ouderdom en den dag des kwaads zal zich de lezing gewis niet beklagen. Het heeft vier Afdeelingen: I. In het begin der ziekte. II. Voortgang der ziekte en herstelling. III. Voor bejaarden, bij de ondervinding van de zwakheden des ouderdoms. IV. Voor zieken, die in minder of meerder oogenschijnlijk doodsgevaar verkeeren. Ieder dezer onderscheidene Afdeelingen heeft zes of zeven verschillende opstellen, alleenspraken, zamenspraken of vertoogjes, ook hier of daar brieven; en ook bij dezelve heeft men nog telkens zekere rustpunten, zoodat een zwakke, die leest of zich laat voorlezen, zich niet behoeft te vermoeijen. Alles is eenvoudig en bevattelijk, en draagt bewijs van echt gemoedelijk Christendom, gepasten ernst,

{==516==} {>>pagina-aanduiding<<}
en wordt tevens al wat de aandoeningen te zeer zou opwekken, of ook den kranken beangstigen, en daardoor de ziekte verergeren, genoegzaam vermeden. Mogt ieder, die kranken godsdienstig behandelen moet, leeren denken en spreken in dezen toon, en dezelfde trouw steeds paren met soortgelijke voorzigtige wijsheid! De Schrijver houdt zich aan de godsdienstige begrippen van zijn Kerkgenootschap, maar in den tegenwoordigen malschen en verstandigen geest. De korte of langere versjes, die dikwijls aan een ziekbed zoo veel goeds doen, en waarmede dit werk niet overladen, maar toch behoorlijk is voorzien, zijn wèl gekozen.
Uit de Anekdoten, voorkomende in de derde Afdeeling, geven wij deze twee ter proeve:
‘Belijdenis van eenen ouden Staatsdienaar. Hoe langer men leeft, des te meer gevoelt men zijne afhankelijkheid, en het onvoldoende, ook zijner beste daden, zoodat men reeds tevreden is, als men van anderen het geringste bewijs van genegenheid mag ondervinden. Alle mijne deugden worden zoo klein in mijne oogen, dat er mij geen andere grond van hoop overig is, dan Gods barmhartigheid en ontferming. - Wanneer het mij vergund ware het voorledene terug te roepen, en al het goede, dat ik ondervond, nog eenmaal te genieten, dan zoude ik, boven alle eergenot en vreugde, de voorkeur geven aan den zegen, dien God mij door lijden en beproeving toezond. God is zoo geheel liefde, dat geen mensch, in welke omstandigheden hij ook verkeert, geheel ongelukkig kan genoemd worden. Elk mensch heeft, gedurende zijn leven, een' korteren of langeren tijd, in welken hij wezenlijke vreugde geniet. Wêl hem, die het juk droeg in zijne jeugd, en, daardoor geoefend, eenen gerusten ouderdom geniet! - Het is een aangenaam, geruststellend gevoel, als men, na de grootste helft des levens te hebben afgelegd, tot zichzelven zeggen kan: Gods wil is ook aan mij volbragt; ik was een dienaar zijner Voorzienigheid, en volgde gaarne haren wil; ik werd verwaardigd met de eer van door haar tot nuttige oogmerken ge-
{==517==} {>>pagina-aanduiding<<}
bruikt te worden; ik wederstreefde haren raad niet, en, hoe zwak en gebrekkig ook mijne pogingen waren, vermogt ik echter door haren bijstand veel. Deze bewustheid doet mij met gerustheid staren op den laatsten avond mijns levens, en vrijmoedig zeggen: Haast laat Gij, o Heer! uwen dienaar henengaan in vrede.’ (Zulke oude Staatsdienaars zijn thans wel dun gezaaid!)
‘Montmorency. - Johan de montmorency, Connetable van Frankrijk, werd in een gevecht doodelijk gewond. De Geneescheeren gaven hem op. Men vermaande hem daarom, om als een goed Christen te sterven, en in zijnen dood die dapperheid aan den dag te leggen, welke hem gedurende zijn leven altijd eigen was. Hij gaf hierop ten antwoord: ‘Daar ik tachtig jaren getracht heb wèl te leven, is het mij gemakkelijk, een vierendeel uurs te besteden om wèl te sterven.’





Specimen Pathologico-Chirurgicum inaugurale de Polypis Uteri et Vaginae, anctore J.A. van de Water.

(Vervolg en slot van bl. 479.)

De tweede afdeeling wijdt de Schrijver bij uitsluiting aan de genezing dezer ziekte, welke in- en uitwendige middelen kan vorderen, ondergeschikt aan de oorzaken. Zijn deze te vergeefs aangewend, en bestaan er geene tegenaanwijzingen, zoo kan men tot de werktuigelijke behandeling zijne toevlugt nemen, wanneer namelijk geene zelfgenezing door afknelling der polijp plaats grijpt, waarvan levret en meissner voorbeelden bijbrengen. Doch, in de meeste gevallen kunsthulp gevorderd wordende, gaat hij tot de beschrijving derzelve over. Vóór en aleer echter de verschillende methoden ter wegneming der polijpen op te geven, wordt de geschiedenis dier methoden kortelijk, maar genoegzaam volledig, aangestipt, bijzonderlijk de aanwending van het dadelijk en vermogend brandmiddel, het haarsnoer, de afsnijding, het geweld-
{==518==} {>>pagina-aanduiding<<}
dadig uittrekken of afdraaijen en afbinden; doch, daar deze handelwijzen der oude en latere Heelkundigen van geen' goeden uitslag achtervolgd werden, is men bedacht geworden, om dezelve door andere te doen vervangen, of de bestaande methoden te verbeteren, zoo als zulks het geval is met de asbinding en afsnijding, de twee methoden, welke thans in gebruik zijn, waarvan de eerste door dubois, beclard, boyer, delpech, roux, bell, cooper, zang, meissner, bernstein en de meeste onzer vaderlandsche Heelkundigen voorgestaan wordt; terwijl dupuitren, richerand, osiander, siebold en maijer de affnijding verkiezen.
De werktuigen ter afbinding rangschikt de Schrijver in drie klassen: De 1ste klasse bevat die werktuigen, welke uit twee aan elkander gevoegde buizen bestaan, waardoor de strop om den steel van de polijp toegesnoerd wordt. De 2de die, waardoor een strikvoerder om den hals der polijp gebragt, en door een' anderen, toesnoerder genaamd, toegetrokken wordt. De 3de die, waardoor de strik door den strikvoerder om den steel gebragt, door het opschuiven van kralen of kogeltjes beklemd, en door eenig handdraaijend werktuig tot de afvalling in dien toestand gehouden wordt. - Onder de 1ste klasse brengt hij de werktuigen van levret, met de opvolgende verbeteringen van keck, laugier, buttet, contigli en clarke; het instrument van david, klet, loefler, cullerier, goertz (hetwelk aan richter toebehoort), nissen, benevens de veranderingen, welke joerg en meissner ter verbetering noodig geoordeeld hebben. Onder de 2de klasse stelt hij de werktuigen van herbiniaux, stark en dessault, met de verbeteringen van bichat, schreger, hunter en ricou. Onder de 3de behoort het door onzen landgenoot van der haar bekend gemaakte, dat van boucher, met de veranderingen van loefler en sauter, benevens het werktuig van ribke, verbeterd door maijer; uit al-
{==519==} {>>pagina-aanduiding<<}
le deze werktuigen, op eene bevattelijke wijze, die beschrijvende, welke thans het meest in gebruik zijn, hetgeen tevens de manier in zich bevat van derzelver aanwending. Wij zullen ons niet inlaten met den Schrijver in de opgave dezer werktuigen te volgen; maar alleen zeggen, dat hij ook het werktuig doet kennen, hetgeen de verdienstelijke en beroemde Nederlandsche Heelmeester van
der haar heeft bekend gemaakt, door een' Roomschen Geestelijke in het jaar 1763 uitgevonden, en aan den bekenden Heel- en Verloskundige hoffman medegedeeld; welk werktuig naderhand ook door den Geneesheer de wind ter kennisse van het Publiek gebragt, en in het X en XIde deel der Verhandelingen van het Zeeuwsche Genootschap te vinden is. Dit werktuig heeft veel overeenkomst met het door boucher uitgevondene, hetwelk men ten voordeele van den Brusselschen Geneesheer roderick zoude kunnen terugeischen.
Na deze beschrijving wijst hij de gevallen aan, waarin men de polijpen kan en moet afbinden, alsmede wat men gedurende de bewerking heeft in acht te nemen, hetzelfde met betrekking tot de afsnijding bepalende. De aanwijzingen tot de eene en andere methode zijn, op goede gronden, zeer wel opgegeven.
De derde afdeeling bevat vier waarnemingen, waarvan drie door den Vader van den Schrijver, welke wij reeds ter loops vermeld hebben, en ééne door den bekwamen Verloskundige salomon; in alle welke men de methode der afbinding heeft verkozen.
Het geheel wordt, zoo als gewoonlijk, met eenige Theses besloten, waaronder wij voornamelijk die onder V en IX, de eerste op het thans zoo veel geruchtmakend verschilpunt, betreffende de Koepokinenting, en de andere op eene stelling van broussais betrekking hebbende, onderscheidden.
De platen, door den Heer thiebout zeer goed geteekend en naauwkeurig door den Heer jobard in steendruk overgebragt, strekken dezer belangrijke verhandelinge ten sieraad, welke wij ter lezing, de raadgevingen,

{==520==} {>>pagina-aanduiding<<}
in dezelve vervat, ter behartiging, en den Autheur zelven in zijne nieuwe betrekking gerustelijk kunnen aanbevelen, hem dien voorspoed toewenschende, op welken zijne bereids ten nutte der kunst aangewende pogingen hem regtmatige aanspraak geven.

van onsenoort,

Med. et Chir. Doctor, Eerste Officier van Gezondheid bij de Armee en het groot Rijks-Hospitaal ter Instructie.

Ontdekkingsreis in de Zuidzee en naar de Behringsstraat, in de jaren 1815-1818, onder het bevel van Otto van Kotzebue. IIIde of laatste Deel. Met Kaarten en Platen. Te Amsterdam, bij J. van der Hey. In gr. 8vo. VIII en 492 Bl. f 5-90.

Dit allerbelangrijkste deel van kotzebue's reis rondom de wereld bevat de wetenschappelijke aanteekeningen omtrent dezelve door de Geleerden der Expeditie, namelijk bijzonderheden wegens de bezochte landen door den Heer von chamisso, verslag wegens de ziekten van het scheepsvolk, algemeene aanmerkingen tot de reisbeschrijving, en bijdragen tot de Natuurlijke Historie, door eschscholz, en aanmerkingen wegens de kusten door van engelhardt. Chamisso's aanmerkingen beslaan hiervan meer dan vier vijfde gedeelte, en zijn voor den algemeenen lezer ook hetbelangrijkst, weshalve wij ons in dit verslag tot dezelve zullen bepalen.
Deze Geleerde beschrijft den indruk, dien elk der bezochte Landen op hem gemaakt heeft, derzelver natuurlijke voortbrengselen, en den natuurlijken, zedelijken, staatkundigen en godsdienstigen toestand der onderscheidene Volken, in den geest van forster's beroem le Waarnemingen, doch niet onder algemeene gezigtpunten gebragt, maar naar de Landen gerangsc hikt. Wij ontvan-
{==521==} {>>pagina-aanduiding<<}
gen dus berigten wegens Teneriffe, Brazilië, Chili, Californië, en alsdan een hoogstgewigtig Overzigt van den grooten Oceaan, deszelfs eilanden en oevers, die hij verdeelt in: 1) voorlanden; a) den voorwal der Sunda-eilanden en Molukken, met Nieuw-Holland als 't ware slechts één doorgebroken vastland uitmakende; b) achter dezelve de reeks der eilanden, die eigenlijk reeds aan de Noord-Amerikaansche kust op 60o N.B. begint, en grootendeels volkaniek is; onze Reizigers bepalen zich meer bijzonder tot het zuidelijk gedeelte, van de Philippijnen af, over Nieuw-Guinea, tot aan de Nieuwe Hebriden; Nieuw-Zeeland is het zuideinde van deze, gelijk Nieuw-Holland van de vorige landenmassa; - 2) de eerste Provincie, ten Noorden des evenaars, en met denzelven bijkans evenwijdig, zich van het W. naar het O. uitstrekkende (de Marianen-, Carolinen-, Milgraves-eilanden, en de nieuw ontdekte groepen Radack, Ralick, enz.); - 3) de tweede Provincie, ten Zuiden der linie, tusschen deze en den keerkring, (de Koningin Charlotta's-, Vrienden-, Societeits-, Marquizen- en ontelbaar
vele andere eilanden; - 4) de noordwaarts afgezonderde groep der Sandwich-eilanden, omtrent zoo verre ten Noorden, als de Vrienden-eilanden ten Zuiden des evenaars. Deze onderscheidene eilanden laten zich tot twee hoofdvormen brengen; de hooge eilanden, doorgaans van eenen volkanieken aard, en de lage, of Koraal-eilanden, gewrochten van eene kleine polijp, meestal met een' wal van eilanden omgevene zeekommen of bassins. De bewoners zijn hoofdzakelijk van twee hoofdrassen: 1) de Austraalneger of Papuas, welken men op Nieuw-Guinea het zuiverst en talrijkst ontmoet, maar ook op de meeste der andere voorlanden een groot gedeelte der bevolking uitmaakt; waarschijnlijk de oorspronkelijke bewoners, die later voor de veroverende Maleijers naar de bergen der binnenlanden zijn gevlugt. Men vindt die reeds op Madagascar, op de Andaman-eilanden, zelfs op de Philippijnen en Formosa; het is nog niet uitgemaakt, of de

{==522==} {>>pagina-aanduiding<<}
weinig bekende Harafora's of Alfurezen met hen van éénen stam, of daarvan verschillend zijn; 2) de Maleische volksstam, blanker, schooner, en naar ligchaam en geest meer ontwikkeld, dan de Neger; met lang, krullend haar. Men vindt hem reeds ter zijde van de negerachtige Vinzimbers op Madagascar. Hij maakt de hoofdbevolking uit der Sunda- en Moluksche eilanden; tot hem behooren de krijgshaftige bewoners van Celebes, de zachte Tagalen der Philippijnen, de vreedzame en goedhartige bewoners der Carolinen, en de door cook en forster zoo geroemde Vrienden-eilanders en O-Taïtiërs, benevens de schrandere Sandwichers. Het is zelfs hoogst opmerkelijk, dat de bewoners der tweede Provincie, die van de Sandwich-eilanden en van Nieuw-Zeeland, hoewel de beide laatstgenoemde gewesten op meer dan zestig graden breedte van elkander liggen, in taal, Godsdienst, zeden en gebruiken (vooral in het bekende taboe, sacrosanctus, op personen en zaken toegepast) de treffendste overeenkomst hebben.
Wij ontmoeten in dit overzigt zeer treffende en merkwaardige opmerkingen, onder anderen eene, die zich dadelijk bij het inzien der kaart bewaarheid vindt, namelijk de treffende overeenkomst tusschen de Mexikaansche golf en het vasteland van Mexico met de Chinesche zee en den bovengenoemden voorwal a, wanneer men zich de digt bijeenliggende eilanden in zamenhang voorstelt. Alsdan komt Nieuw-Holland met Zuid-Amerika overeen; de gewezene landengte tusschen het noordelijke van Diemensland en het eiland Timor is slechts doorgebroken; Borneo is te vergelijken met Yucatan, Celebes met Honduras, Java met Guatimala, Malacca met de Westkust van Mexico, en Sumatra met Californië. Dergelijke Harmoniën van de onderscheidene landen des Aardbols, die ook hier eenen eenzelvigen typus aanduiden, behooren tot het verhevenste en aangenaamste gedeelte der Aardrijkskunde.
De tweede belangrijke bijzonderheid, die ons de kun-
{==523==} {>>pagina-aanduiding<<}
dige medereiziger van kotzebur levert, is een onderzoek naar de talen der Zuidzee-volken, tot opdelving van derzelver meerdere of mindere verwantschap. Het is vooreerst door marsden bewezen, dat in de talen van alle de Volken, die door uitwendige vorming blijken tot den Maleischen Volksstam te behooren, niet alleen de getallen, maar ook een groot aantal wortelwoorden onderderling overeenkomen. Het Maleisch is van deze algemeene taal van Polynesien eene latere spruit, door het Sanskritsch ('t welk nog meer in het Javaansch heerscht) en eenigzins door het Arabisch gewijzigd. Het zuiverste overblijfsel der oude grondtaal vindt men in die der Tagalen op de Philippijnen, eene reeds vrij ontwikkelde spraak, die door de Spaansche Zendelingen naauwkeurig beoefend, en in eene menigte spraakkunsten en woordenboeken bekend gemaakt is. Deze taal heeft zeven voorname tongvallen, en derzelver voornaamste eigenaardigheden zet onze Reiziger naauwkeurig uiteen; hij geeft ook het Alphabet dier taal, alsmede eene vergelijkende woordenlijst van de Marianen-eilanden, van Eap of Yap en Ulea in de Carolinen, en van de nieuwontdekte groep Radack. - De taal van Tonga (van de tweede Provincie) vertoont het Maleische taalstelsel in de grootste eenvoudigheid en kinderlijkheid; wij hebben reeds gezien, dat de Sandwich- en Nieuw-Zeelandsche taal daarmede in de hoofdzaak overeenkomt. Zij heeft meer van het Philippijnsch of Tagaalsch, dan van het eigenlijke Maleisch.
Doch er bestaat ook eene gewijde (liturgische) taal, op de Sandwich-eilanden zoo wel als op O-Taïti, en in die taal verstaan de inwoners dier gewesten elkander nog, niet meer in de gewone. De Opperhoofden doen soms willekeurige veranderingen van taal invoeren: zelfs tammeamea op de Sandwich-eilanden bedacht eens eene geheel nieuwe taal, bij de geboorte van een' zoon. Het blijkt uit alles, dat deze eilanden uit Azië bevolkt zijn, en dat de mensch, tegen den Ooster-passaatwind op, al meer en meer oostwaarts in dezen grootsten Archipel der Aarde is doorgedrongen, en, een vreemd verschijnsel!

{==524==} {>>pagina-aanduiding<<}
eene lange reeks van Eeuwen, in weerwil der gemelde taalnieuwigheden en van het gebrek aan schrift, zijne gemeenschappelijke taal grootendeels heeft behouden. Van het reizen tegen den Ooster-passaatwind zijn ook nog voorbeelden in onze dagen. Kadoe, wien onze Reizigers zoo vele berigten te danken hebben, was dus uit de Carolinen naar Radack gedreven. - Wij kunnen ons niet onthouden, hier van de merkwaardige slotsom der nasporingen van onzen geleerden Reiziger iets mede te deelen: ‘Het resultaat van onze nasporingen, zoo der Geschiedenis als der Natuur, is, ons den mensch zeer jong op deze oude Aarde voor te stellen. In de lagen der bergen liggen de puinhoopen eener oudere wereld begraven: de wateren trekken terug; dieren en planten verspreiden zich van verscheiden punten in verscheiden rigtingen over de oppervlakte der aarde; de bergen scheiden de landen; de mensch verlaat zijne wieg, het gebergte van Azië, en neemt, zich naar alle kanten uitbreidende, het vasteland in bezit; hij verspreidt zich in het westen over Afrika, waar de zon den Neger kleurt, en over Europa, waar later ingetrokken stammen in drievoudige tongvallen onmiskenbaar de taal van Indië spreken. De Papuas, op de oostelijke onder de linie gelegene landen, ondergaat door gelijke inwerking dezelfde verandering als de Afrikaan, of behoort welligt met hem tot één' stam. De Chinees blijft in Oost-Azië onveranderlijk. Andere stammen verspreiden zich in het Noorden van Azië; de Noordoostpunt der oude wereld baant tot de nieuwe den weg; hier verstrooijen en vervreemden zich de volksstammen; eene zekere overeenkomst laat ons een' gemeenschappelijken menschenstam aannemen, maar de
talen hebben zich geheel van elkander gescheiden. - Een andere stam, de Esquimaux, wier gelaatsvorming ons het Mongolische en Chinesche menschenras verraadt, verspreidt zich van Noord-Azië langs den noordelijken zoom van Amerika tot aan Groenland heen, en bewaart in beide werelddeelen eene gelijke taal, gelijke

{==525==} {>>pagina-aanduiding<<}
levenswijze en gelijke kunsten. Eindelijk stort zich van de Zuidoostpunt van Azië een stoutmoedig zeevolk, het Maleische ras, over de woonplaats der Papuas heen, tot over de oostelijkste, afgelegenste eilanden des grooten Oceaans.’ Eene beknopter, zakelijker en waarschijnlijker opgave van de verspreiding des menschdoms over het Aardrijk hebben wij nog nergens gevonden.
Na het algemeen overzigt gaat de Heer chamisso over tot eene meer bijzondere beschouwing der Philippijnsche eilanden, der Marianen, van de eerste Provincie des grooten Oceaans, en in 't bijzonder van Radack, Ralick en de naburige eilanden, van de Carolinen, de Penrhyn-eilanden en het eiland Romanzoff, allen lage Koraal-eilanden. De berigten wegens Radack zijn bijzonder opmerkelijk: het goedaardige volkje, 't welk deze eilandgroep bewoont, verdient in vele opzigten de voorkeur, die men weleer zoo ruimschoots aan natuurmenschen boven beschaafde Volken toekende. Zij behandelden de Russen met de grootste vertrouwelijkheid en trouwhartigheid. Doch ook zij zijn niet veilig gebleven voor de rampen der gevloekte heerschzucht. Zekere bemoeiäl lamary heeft het Regt van tusschenkomst doen gelden, en strekt zijnen ijzeren arm, onder plundering en bloedstorting, uit over alle noordelijke eilanden. Over eene halve Eeuw zal hij de legitime Vorst van Radack, en zijn Regt, volgens het wetboek der slaven en Tirannen, een Goddelijk Regt heeten! - De bewoners van Radack vereeren een' onzigtbaren God, en brengen hem eenvoudige offers van vruchten. De huwelijken berusten op vrijwillige overeenkomst, en zijn ligt te ontbinden. De onvruchtbaarheid van het land, waarop zich nog weinig plantaarde bevindt, heeft aanleiding gegeven tot de afgrijselijke wet, dat iedere moeder slechts drie kinderen mag opvoeden, en het vierde, benevens alle volgenden, levend moet begraven! (De Opperhoofden zijn vrij van deze moordwet.) De lijken van den gemeenen man werpt men in zee; de Opperhoofden begraast

{==526==} {>>pagina-aanduiding<<}
men. (Hier heeft de Oligarchie dus zelfs in de rustplaats na den dood eene onderscheiding weten te bewerken.) - De inwoners der Carolinen-eilanden zijn niet minder goedaardig, doch verder in beschaving gevorderd, dan die van Radack. De karakterschets, door onzen Schrijver van kadoe, een hunner, gegeven, is allerbeminnelijkst. Dit volkje is ver gevorderd in scheepvaart; het bezoekt thans geregeld de Marianen, waarheen de minzaamheid van den braven Spanjaard, Don luis de torres, hen in 1804 gelokt heeft. Reeds in 1710 hadden de Paters Zendelingen cortil en duperon eene vergeefsche poging gedaan, om het Christendom op de Carolinen in te voeren; en in 1731 werd Pater cantova, aan wien wij de eerste eenigzins uitvoerige berigten nopens deze eilanden te danken hebben, onder zijn bekeeringswerk doorstoken. Doch hierom moet men deze goedaardige lieden niet van wreedheid beschuldigen: men bedenke, dat de Spanjaarden op de naburige Marianen ook hun zoogenaamd Christendom kwamen verkondigen met soldaten en geschut (onder den vromen Zendeling diego luis de san vitores in 1661), en dat nog vóór het einde der Eeuw die Natie niet meer bestond. Zóó bekeeren de Spaansche Geloofsmannen!
De eerdienst der Carolinen is in zoo verre zuiver, dat zij slechts aan onzigtbare Hemelgoden gelooven, en nergens afbeeldingen van Goden maken. Nogtans is hun Olympus ook zeer bevolkt, en de geslachtrekening hunner Goden magtig verward. Wij vinden den mythus van olifat, dien de Schrijver (bl. 291) liefelijk noemt, ongerijmd en kinderachtig. Zij meenen, dat er ook haaijen, andere visschen, en werklieden in den hemel zijn, dat er huizen gebouwd worden, dat de donder een persoon is met een' leelijken mond, enz. Zij hebben ook vele bijgeloovigheden. Het blijkt, dat de bewoners der Pelew-eilanden, hunne naburen, niet zulke onschuldige menschen zijn, als wilson ons in hen doet kennen. Zij hebben volstrekt geene schaamte, en zouden zelfs menschenëters zijn. Veel korter zijn de berigten omtrent

{==527==} {>>pagina-aanduiding<<}
de Penrhyn-eilanden, en (uit de tweede Provincie) die over het Paasch-eiland, alwaar de Schrijver meent, dat de bevolking toeneemt, en de toestand der inwoners verbeterd is. Van daar brengt ons de Reiziger Noordwaarts naar de afzonderlijke Sandwich-groep over, van welke hij eene naauwkeurige schildering geeft, zoo wel wat den physieken staat des lands als den zedelijken toestand der inwoners aangaat. Belangrijk is de schildering der drie hooge bergen op Owyhee, der twee op Mauwi, der lagere op Owaha, met de haven van Hanarura. De Europesche dieren en gewassen tieren op de Sandwich-eilanden; schoon de tarowortel, of de eetbare arum, het hoofdvoedsel der ingezetenen blijft. De bloedige Godsdienst der Sandwichers is bekend, en onze Reiziger is toch zeer tegen de invoering des Christendoms, hetwelk zich, zegt hij, aldaar enkel op de omverwerping der bestaande orde kan grondvesten. Wel nu, het zij zoo! God geve, dat het ware Christendom dáár, en in Spanje, en in Turkije, en elders, zich spoedig op de puinhoopen der verfoeijelijke bestaande orde van zaken moge grondvesten, ten spijt der Ministers van het Rijk der Duisternis, die zulks tegenhouden! Ook staatkundig bevat de bestaande orde van zaken op de Sandwich-eilanden weinig, dat haar aanbeveelt: 't is het oude Europesche leenstelsel in al deszelfs hardheid, behalve dat men de menschen niet verkoopt, zoo als in Rusland. - Ten slotte geeft ons de kundige chamisso zijne nasporingen over de kom tusschen Kamtschatka, de Aleutische eilanden en de beide vastelanden van
Azië en Amerika, en wederlegt het gevoelen van den allezins kundigen burney, dat die kom gesloten zou wezen, en de Behringsstraat niet door zou loopen. Vervolgens wordt de Flora dier streken, welke niet zoo arm is als men wel denken zou, de dieren en menschelijke bewoners geschilderd.
De vertaling krielt van erge Germanismen. Slechts enkele staaltjes zullen wij opgeven. Bl. 194. verafschuwde (verabscheute) voor verfoeide; bl. 330. grassen (Gräser) voor grassoorten; bl. 332. de kunst van den wijn te kel-
{==528==} {>>pagina-aanduiding<<}
deren (!!!) (keltern) voor te persen; bl. 348. evenmaat (Ebenmass) voor evenredigheid; bl. 363. namelijk (na mentlich) voor met name (ons namelijk strijdt met den zin); bl. 367. uitgemaakt (ausgemacht) voor blijkbaar; bl. 375. in hetwelk zich bekenderwijze ... zich verblijden kan (bekanntermassen sich erfreuen mag, van ons werelddeel gebruikt) voor: 't welk, gelijk men weet, ons werelddeel geniet; bl. 378. bevredigende voor voldoende; bl. 381. te overschatten (überschätzen) voor te hoog te stellen; bl. 384. zwavelkies (Schwefelkies) voor zwavelkei; bl. 387. verlagingen (Niederungen) voor laagten of valleijen; ald. beduidender (bedeutender) voor aanmerkelijker. Wij spreken nu niet eens over de geheel Hoogduitsche schikking van vele volzinnen; over de tallooze bastaardwoorden, waar die geheel niet vereischt werden, b.v. cerealiën voor
graansoorten, productive voor voortbrengende, beide op bl. 380; misslagen alle, waarvoor een Vertaler zich toch wachten moest, die, met zoo veel zelfbehagen, in de voorrede van dit deel zegt, ‘dat hij zich vleijen durft, van, bij het bearbeiden van deze vertaling, merkelijk verschillend van het gewone overschrijven van een' Roman of ander oppervlakkig werk uit de eene taal in de andere, waarbij weinig wetenschappelijke kennis gevorderd wordt, zich zoo gekweten te hebben, dat hij gerustelijk rekenen mag op de goedkeuring van bevoegde beoordeelaars, en zoo veel prijs stelt op dezen zijnen arbeid, dat hij het eene eer rekent, zich als vertaler van dit werk aan het Publiek te doen kennen.’ Quid dignum tanto etc. Wij wilden wel eens zien, hoe deze Vertaler, die zoo laag neêrziet op Romans, den Kennilworth van walter scott zou overschrijven!




Gedenkschriften, om te dienen tot de Geschiedenis van Frankrijk onder het bestuur van Napoleon. Geschreven te St. Helena, door de Generaals, die hem aldaar in zijnen staat van gevangenschap hebben verzeld, en uitgegeven naar de, door de hand van Napoleon zelven gecorrigeerde, manuscripten. Iste Deel, geschreven door den Generaal Gourgaud, zijn' Aide-de-camp. Te Dordrecht,

{==529==} {>>pagina-aanduiding<<}
bij Blussé en van Braam. 1823. In gr. 8vo. 432 Bl. f 3-:

‘Sedert zeven jaren - dus begint de Voorrede - is er veel over napoleon geschreven: een iegelijk wilde zeggen hetgeen hij wist; velen spraken over hetgeen zij niet wisten. Regenten, krijgslieden, schrijvers van alle natiën hebben hem willen beoordeelen: de geheele wereld heeft over hem gesproken, uitgezonderd hij zelf. Eindelijk breekt hij het stilzwijgen af, en wel op eene openlijke wijze.’
Hij kon - meldt deze Voorrede verder - aan de belofte, te Fontainebleau aan het overschot van zijne oude krijgsbenden gegeven, om de groote daden, die zij te zamen hadden uitgevoerd, te beschrijven, eerst op Elba voldoen, was reeds aan boord van het vaartuig, dat hem derwaarts bragt, aan het zamenstellen zijner Gedenkschriften werkzaam, en heeft er de zes jaren zijner gevangenis met inspanning aan besteed. - Hij liet, tot de zaak betrekkelijke, bijzonderheden door zijne Generaals, die hem omringden, opsporen, dicteerde, na het verzamelen der bouwstoffen, (ook werken, welke hij uit Frankrijk kreeg, dienden hem) voor de vuist weg, en herlas en verbeterde het geschrevene.
De uitgevers zijn niet beducht, dat men hen, uit hoofde van het in 't licht geven dezer Gedenkschriften, gelijk zal stellen met zoodanige uitgevers van werken, wier taak medebrengt, den ouden haat te doen ontwaken. Alles draagt hier het ernstig kenmerk der Geschiedenis.
In den Marseillaanschen opstand, 1793, geraakt Toulon in de handen der Engelschen. Er had een hevige twist plaats over de belegering ter herneming. Napoleon wordt door het Comité van Algemeen Welzijn gezonden, om het kommando over de belegeringsartillerij op zich te nemen. (Hij was toen Bataljonsoverste bij dat wapen.) Naarmate de inneming van Toulon niet verwacht en hopeloos geweest was, deed zij te meer uitwerking in Frankrijk, en nam met haar het aanzien van napoleon een begin. Hij werd op dien tijd bevorderd tot Brigadegeneraal van de artillerij, en tevens benoemd tot het kommandement van dat wapen bij het leger van Italië. Eer hij zich bij dat leger begeeft, wapent hij de kusten van Provence.
Van de monden der Rhone af begon napoleon zijne rondreis tot het wapenen der kusten langs de Middellandsche

{==530==} {>>pagina-aanduiding<<}
zee. In Maart 1794 komt hij te Nice bij het hoofdkwartier van het leger van Italië aan; en sedert het bemagtigen van Toulon zette de roem van den Generaal der artillerij aan alle zijne maatregelen het noodige gezag bij. Den 8 April ging, ten gevolge van het plan van den Generaal der artillerij, een gedeelte van het leger onder massena de Roya over. De gansche bovenketen der Alpen viel in het bezit der Fransche legers. Deze uitkomst had het leger van Italië rijkelijk van allerlei levensmiddelen en oorlogsbehoeften voorzien, en hetzelve het hoofdmagazijn der Piemontesche armee in handen geleverd. Om eene kleinigheid van verkeerde oogmerken beschuldigd, zou napoleon voor de Nationale Conventie hebben moeten verschijnen; maar een misverstand en de noodzakelijkheid zijner tegenwoordigheid bij het leger bevrijdden hem daarvan. In Mei 1795 verliet hij het bevelhebberschap over het leger van Italië, en begaf zich naar Parijs; hij was op de lijst van de Veldheeren gebragt, die men bestemd had om bij het leger in de Vendée te dienen. Hij weigerde om het kommando over eene brigade voetvolk aan te nemen. Kellerman werd over het leger in Italië aangesteld; maar, om de onbekwaamheid van dezen, scherer op het eind van 't jaar.
De nu volgende Afdeeling, getiteld: achttiende Brumaire, begint met napoleon's terugkomst uit Egypte, den 9 October 1799. Vooraf gaat eene kleine schets van den toestand eens lands, gelijk aan dien van Frankrijk op dat pas, en aanwijzing, dat het dan eenen redder behoeft en zoekt. Deze was, voor Frankrijk, napoleon, juist nu uit Egypte terugkeerende. Hij werd met de hoogste geestdrift ontvangen. Italië was verloren; de omstandigheden vorderden dringend eenen Chef; napoleon werd, zonder quarantaine te houden, aan land gelaten, en gaat onmiddellijk naar Parijs. De ieden van het Directoire moesten in de vreugde des volks deelen; eenige leden van de volksvergadering van de manège verbleekten er van. Baudin, afgevaardigde van de Ardennes, stierf van blijdschap.
Door de maatregelen van voorzorg, door napoleon genomen, was hij reeds in zijne woning te Parijs, toen zijne komst in de hoofdstad nog niet bekend was. Twee uren daarna liet hij zich aan het Directoire voorstellen. Door soldaten der Garde herkend zijnde, werd hij door een gejuich van blijdschap aangekondigd. Alle de leden van het Directoire sche-
{==531==} {>>pagina-aanduiding<<}
nen in de algemeene vreugde te deelen. Napoleon gevoelde den toestand van Frankrijk, verachtte het Directoire, en zijn besluit, om zich van het bewind meester te maken en 's lands roem te herstellen, was genomen.
Sieyes was lang aan napoleon bekend. Zijne studie was de metaphysika; maar hij verachtte te dikwerf de stellige wetenschappen. Hij was bijzonder geschikt tot en heeft ook den meesten dienst gedaan door zijne raadgevingen. Als afgezant te Berlijn, had hij Pruissen leeren wantrouwen. Hij bestreed de bloeddorstige partij der manège, en was bij haar in afgrijzen. Hij raadde napoleon om met zijn genie te raadplegen en met de gesteldheid van het vaderland, naardien Comité's spraken, waar zij handelen moesten, niet berekend waren om legers te besturen, en de hoop der Republiek alleen op hem gevestigd was.
Ieder van de Directeuren noodigde napoleon te eten. Het Directoire gaf hem een feest; ook het Wetgevend Ligchaam; iedere Minister wilde hetzelfde doen. Napoleon hield van dergelijke feesten niet, en hernam zijne voormalige leefwijs, steeds eenvoudig, en met weinige huisselijke vrienden omgang houdende. - Europa, de troepen, de vrienden der Republiek gaven zich aan de grootste verwachtingen over. Engeland en Oostenrijk sidderden. De woede der Engelschen wendde zich tegen sidney smith en nelson, bevelhebbers over de Engelsche zeemagt in de Middellandsche zee. - Napoleon hoorde de voorstellen, die hem gedaan werden, aan, sloeg de partijen gade, en peilde den waren stand van zaken. Alle partijen haakten naar. verandering en wenschten zijne hulp. - Sieyes stelde hem voor, om hem aan het hoofd van het Gouvernement te plaatsen, en de Constitutie aan te nemen, die hij (sieyes) ontworpen en nog in zijne portefeuille berustende had. Napoleon kon uit vele te nemen partijen kiezen; maar elke keus had hare aanmerkelijke zwarigheden. Hij besloot met sieyes en de meerderheid van den Raad der Ouden zamen te spannen, en hield zich zeer gedekt. Men begon over verwijl te morren.
Volgens alle gemaakte schikkingen, werd den 18 Brumaire in den Raad der Ouden besloten, dat het Wetgevend Ligchaam des anderen daags naar St. Cloud zou worden overgebragt, en de Generaal bonaparte, voorzien met de uitgestrektste magt over de troepen der 17de militaire divisie, ja zelfs om van de burgers des noods de sterke hand te vor-
{==532==} {>>pagina-aanduiding<<}
deren, met de uitvoering van dit decreet belast. Hij verzamelt de troepen, en laat aankondigen, dat men in het vervolg geene bevelen zou hebben te gehoorzamen, dan die van hem afkomstig waren, ten einde de maatregelen van den Raad der Ouden te ondersteunen, en die uitsluitend in het belang van het volk zouden zijn. - Het Directoire geeft een bevel, strijdig met dat van napoleon; maar de Garde van dat ligchaam voegt zich bij dezen. Het Directoire was ontbonden, en napoleon uitsluitend met de uitvoerende magt van de Republiek bekleed. De meerderheid der Vijfhonderd, de minderheid der Ouden en de hoofden der manège houden onwettige bijeenkomsten. Sieyes stelt voor, om de veertig hoofdbewerkers der oppositiepartij in verzekerde bewaring te nemen. Napoleon weigert zulks. Sieyes, rogerducos en napoleon worden tot provisionele Consuls benoemd, en er wordt besloten, de raadsvergaderingen voor drie maanden op te schorten. Een toevallig verwijl, eer de vergadering te St. Cloud geopend kon worden, stelde de, in den tuin bijeen zijnde, afgevaardigden, die tot de oppositie behoorden, in de gelegenheid, hunne oppositiën te organiseren. - De vergadering werd geopend, en terstond onstuimig. Men verlangt hernieuwing van den eed op de Constitutie van het jaar III. De vergadering drukte zich, bij de hoofdelijke stemming, met zoo veel eenparigheids uit, dat niemand der afgevaardigden den eed durft weigeren. Het oogenblik was dringend.
Napoleon trad binnen, en sprak op eenen krachtigen toon. Men juichte hem toe, en vorderde ook van hem den gezegden eed. Hij antwoordde, dat zij die Constitutie toen, toen en toen geschonden, dus afgeschaft hadden, en sleept drie vierde gedeelten van de vergadering mede. - Men berigtte hem op dit oogenblik, dat de stemming in den Raad van Vijfhonderd ten einde geloopen was, en dat men den voorzitter lucien wilde dwingen, om de buiten de wet stelling van zijnen broeder in omvraag te brengen. Napoleon stapte met ongedekten hoofde de vergaderzaal binnen; twee- of driehonderd leden staan plotseling op, roepende: ‘De dood aan den tiran! weg met den Dictator!’ Twee granadiers schieten te zijner dekking toe; een van hen ontvangt verscheidene ponjaardsteken in zijne kleederen, en een ander wordt ligt gekwetst. - De Generaal trok naar het plein van het kasteel, en sprak de troepen aan, die hem van

{==533==} {>>pagina-aanduiding<<}
hunnen bijstand verzekerden. Hij laat tien man in de zaal der Vijfhonderd dringen, om den voorzitter buiten gevaar te stellen. Deze geraakte naar buiten, en riep de magt der troepen tegen de oproerlingen in. De Raad van Vijfhonderd was ontbonden. De troepen rukken de zaal binnen; de afgevaardigden springen de vensters uit, enz. Een honderdtal afgevaardigden der Vijfhonderd herzamelden zich, en vervoegden zich bij den Raad der Ouden. Lucien verantwoordt zijn gedrag. De wet van 19 Brumaire wordt aangenomen; de bijeenkomst der vergaderingen opgeschort tot 1 Ventose; twee Commissiën worden benoemd, om dezelve provisioneel te vervangen, en belast met het ontwerpen van een burgerlijk wetboek. Aan eene provisionele consulaire Commissie, bestaande uit sieyes, roger-ducos en napoleon, werd de uitvoerende magt opgedragen. - Zoo kwam de omwenteling van 18 Brumaire tot stand.

(Het vervolg en slot hierna.)

Tweede Reis in Perzië, Armenië en Klein-Azië, enz. gedaan van 1810-1816, door J. Morier, Engelsche Gezantschapssecretaris aan het Perzische Hof, Naar het Engelsch en het Fransch. II Deelen. Te Haarlem, bij de Wed. A. Loosjes, Pz. In gr. 8vo. Te zamen 695 Bl. f 5-50.

Er is wel weinig vermaaks te halen op eene reis door een woest, verwoest, vrij eenzelvig land, hetwelk onder den geesel van het despotismus zucht, en waar de beschaving naauwelijks eenigen toegang vindt; en de lezing van zoodanig reisverhaal zal slechts enkelen veel belangstelling inboezemen. Van de eerste reis van den Heer morier door deze zelfde streken is mede eene Nederduitsche vertaling bij dezelfde uitgevers voorhanden. ‘Van alle de werkzaamheden des Gezantschaps, welke op die van het eerste, waarin ik deel nam, betrekking hadden, en die ik in mijne eerste Reize vermeldde, heb ik,’ zegt de schrijver, ‘slechts bij wijze van uittreksel hier gewag gemaakt, en er alleen die gedeelten bijgevoegd, welker nieuwheid belang kon inboezemen.’ Hij heeft intusschen omtrent de aardrijkskundige ligging der plaatsen, en een aantal ruïnen en overblijfsels der

{==534==} {>>pagina-aanduiding<<}
oudheid, vele en, zoo ver zijne nasporingen konden reiken, naauwkeurige aanwijzingen gegeven; en zijne staatkundige betrekking stelde hem in staat, om meer in dit vreemde land (want het voorname dezer reis betreft Perzië) te bereizen en te zien, dan wel anderen. Vooral heeft hij zich toegelegd, de Oostersche gewoonten en plaatselijke beschrijvingen, zoo als hij die zag, tot opheldering, in het bijzonder ook der H. schrift, te gebruiken; dan, wij kunnen niet zeggen, dat hij de groote verwachting, hieromtrent, zoo wel door zijne eigene voorrede, als die van den vertaler, bij ons opgewekt, genoegzaam bevredigt. Wij vonden bijna niets, dat niet reeds door anderen was opgemerkt en ter opheldering des Bijbels meer dan eens is gebruikt, behalve hier en daar iets, dat ons niet zelden voorkwam wat ver gezocht te zijn. Met bevreemding vonden wij overal, aan den voet der bladzijden, de woorden van den bijbeltekst, reeds in het Nederduitsch opgegeven, in het Latijn van de Bibl. Vulg. Lat. opgegeven: dit zal waarschijnlijk eene aardigheid of voorzigtigheid van den Franschen vertaler geweest zijn, (welken de Nederduitsche overzetter, waarom weten wij niet, op den titel meldt mede geraadpleegd te hebben) waarvan wij het nuttige niet kunnen inzien, daar wij niets hebben opgemerkt, waarin het oorspronkelijke door dezelve opgehelderd of te regt gewezen wordt. Door het misschien wat al te drok gebruik maken van deze vertaling, vinden wij dan nu ook wel eens Gallicismen in deze Nederduitsche; en nu en dan vermoedden wij, dat misschien alleen de Fransche was geraadpleegd. Eene aanteekening omtrent den oorsprong enz. der Bibl. Vulg. Lat. van den Nederduitschen Vertaler (Iste Deel, bl. 216, 217) zouden wij zeker hier niet hebben verwacht. Nu en dan ontmoetten wij eene zinsnede, die wij niet regt verstonden: wat wil b.v. de schrijver, (Iste Deel, bl. 104 in de aanteek.) daar de vertaler hem zeggen laat: dat wij ons
over den vroegtijdigen dood van den Majoor stone, Officier van zeer groote verdiensten, een weinig te laat moeten bedroeven? Wij willen geene andere proeven hier bijvoegen. Die nu begeerig is om de tegenwoordige gesteldheid van Perzië te kennen, kan dezen reiziger raadplegen, die zeker met opmerkzaamheid naspoorde, en getrouw en onopgesmukt verhaalt. ‘Perzië,’ zegt hij, en na zijne reize gelezen te hebben stemmen wij het hem gaarne toe, ‘heeft niets aantrekkelijks voor het hart. Het volk is er,

{==535==} {>>pagina-aanduiding<<}
eenigen uitgezonderd, valsch, de grond onvruchtbaar, en de luchtsgesteldheid ongezond. Op eenen ontzettenden afstand van beschaafde Natiën, slechts nu en dan berigten van vrienden ontvangende, afgescheiden van de aangenaamheden van het gezellig leven, is het leven er weinig beter dan eene ballingschap.’ (IIde Deel, bl. 335.) Zijn leedwezen, bij zijn vertrek, bepaalde zich dan ook tot zijne medegenooten, die met hem dat ongelukkig land nog niet mogten verlaten; ‘en dit leedwezen werd,’ voegt hij er bij, ‘vergroot door het denkbeeld, dat ik hen verliet bij eene levenswijze, welke voor mij zoo onaangenaam geweest was.’
Uit vermaak zal wel niemand dezen reiziger nareizen, en enkel om zich te vermaken behoeft men ook deze reisbeschrijving niet te lezen, welke echter, dit erkennen wij gaarne, voor de land- en volk-kennis niet onbelangrijk is.

Brieven naar huis geschreven, op eene Reis door Duitschland en Frankrijk, in de jaren 1816 en 1817. Door A. Oehlenschläger. Uit het Deensch naar de Hoogduitsche Vertaling. Il Deelen. Te Haarlem, bij de Wed. A. Loosjes, Pz. 1822. In gr. 8vo. Te zamen 553 Bl. f 4-80.

Hoezeer deze reis door genoegzaam bekende streken loopt, heeft zij echter uitnemend veel, dat haar, als aangenaam en leerrijk, iederen lezer aanbeveelt. De reiziger is een zeer gevoelig man, aan vrouw en kinderen en vrienden en vaderland naauw verbonden; vatbaar alzoo voor de schoone natuur, voor welke bij hem oor en hart altijd geopend is. Hij is een man van menschen- en wereldkennis, geleerdheid en studie, zelf dichter, en voor schilderkunde, muzijk en het tooneel bijzonder gevoelig. Men verzelt hem gaarne, en voelt zich met genoegen aan zijne zijde, waarbij men dan veel opmerken en leeren kan. Hij schrijft ook natuurlijk en eenvoudig. Wij mogen alzoo dit werk van goeder harte aanbevelen. Wij willen eenige proeven geven, en kiezen daartoe eenige bijzondere aanmerkingen en anekdoten uit, zoo als wij bij de lezing er een aantal aanstipten:
‘Het gaat in de latere dagen met de muzijk, zoo als het met de schilderkunst ging, toen deze in verval geraakte.

{==536==} {>>pagina-aanduiding<<}
Men begon de voorwerpen in een' kelder te schilderen, waarin slechts weinige zonnestralen doordrongen, om eenen regt baroquen overgang van licht en bruin te hebben; en sommigen begonnen zelfs met de vingeren te schilderen, omdat het hun al te eenvoudig voorkwam, om een penseel in handen te nemen. - Terwijl men pogingen in het werk stelt, om, door middel van een volmaakter mechanisme, de helderheid der menschenstem aan de instrumenten toe te voegen, tracht tevens de bedorven smaak deze instrumenten te herscheppen: waarlijk! wij zullen, mijns bedunkens, eerlang den dag beleven, dat wij de navolgende advertentie zullen lezen: “Op den zooveelsten zal de Oboe van den Heer N.N. de eer hebben eene bas-bravouraria te blazen, met obligaat accompagnement van de zangstem van Mevr. N.N.; hierop volgt eene soprano-aria op den contrabas, met vele tremblanten en roulades. Het geëerd publiek wordt verzocht, zoo lange ooren, als mogelijk is, mede te brengen, om deze kunstproeven ten volle te genieten; maar tevens, om hart en verstand t' huis te laten, vermits derzelver tegenwoordigheid zeker lastig zoude zijn.”’

‘Hier (in het Palais Royal te Parijs) wordt een hond vertoond [munito], die een verwonderlijk rekenaar uit het hoofd, en in staat is, den lieden de kaart te kunnen aanduiden, welke zij dachten. Zijn mathematisch talent wekt de oplettendheid van de gansche stad. Maar toen ik vroeg, of hij ook verzen kon maken? en daarop een ontkennend antwoord ontving, verblijdde ik mij, dat, op deze wijze, tot voldoening der dichters, eene kleine wraak op de wiskundigen werd genomen, die, ongemeen trotsch op hun menschelijk verstand, de verbeeldingskracht slechts als eene ondergeschikte werkzaamheid der ziel beschouwen, welke wij met de dieren gemeen hebben. “Ziet gij wel, Mijne Heeren! de hond kan geene verzen maken.” - “Maar hij kan ook even min rekenen,” hoor ik u antwoorden. - Dit wordt niet door mij beweerd; ik verhaal alleen geschiedkundig, dat geheel Parijs, hetwelk nooit den inval gehad heeft, om eenen hond het dichterlijk talent toe te kennen, geloof slaat aan het vertelsel, dat hij de rekenkunst verstaat.’

‘Ik verdeel de menschen in vier rangen: 1o. De bekwamen en goeden. 2o. De bekwamen en ondeugenden. 3o. De

{==537==} {>>pagina-aanduiding<<}
onbekwamen en goeden. 4o. De onbekwamen en ondeugenden. De eerste is de beste. Deze menschen moet men voornamelijk zoeken. Opzigtelijk de bekwamen en ondeugenden, trek ik partij van hunne bekwaamheid, maar veracht en verfoei ik hunne personen; omgekeerd ten aanzien van den tegenovergestelden rang; doch met den vierden rang heb ik volstrekt niets te doen.’
Onze lezer ziet uit deze korte stalen, dat dit boek waarlijk iets meer is dan een eenvoudig reisverhaal, en dat hij schrandere opmerkingen en nuttige lessen gedurig zal aantreffen. Ook heeft de schrijver luim genoeg, om aangenaam te onderhouden. Ten slotte geven wij nog iets uit eene wijnpreek van zekeren Bisschop, welke de schrijver vond in een boek van góthe, en waarvan het volgende hem, zegt hij, zeer gesticht had: ‘Gij moet dus uit het gezegde overtuigd zijn, aandachtige, tot berouw en boete reeds begenadigde toehoorders! dat de zoodanigen de grootste zonde bedrijven, welke Gods heerlijke gaven op zulk eene wijze misbruiken. Maar het misbruik sluit het gebruik niet uit. Er staat immers geschreven: De wijn verblijdt het harte des menschen. Daaruit blijkt, dat wij, om onszelven en anderen te verblijden, den wijn zeer wel mogen en behooren te gebruiken. Nu is er echter onder mijne mannelijke toehoorders misschien niemand, die niet twee maten wijn zou kunnen drinken, zonder daardoor juist eene bedwelming in zijn brein te bespeuren; maar, wie bij de derde en vierde maat zichzelven zoodanig vergeet, dat hij vrouw en kinderen niet ontziet, dat hij dezelve met schelden, slaan en trappen beleedigt, en zijne beste vrienden als zijne ergste vijanden behandelt, die kome dadelijk tot inkeer, en onthoude zich van zulk eene overmaat, welke hem mishagelijk maakt in de oogen van God en menschen, en verachtelijk in die van zijns gelijken. Maar, wie bij het genot van vier maten, ja van vijf en zes, zichzelven nog zoodanig gelijk blijft, dat hij zijne mede-Christenen liefderijk kan bijstaan, de huishouding waarnemen, ja zelfs in staat is, de bevelen van geestelijke en wereldlijke magten ten uitvoer te brengen, ook die geniete zijn bescheiden deel, en neme het in dank aan. Maar hij neme zich in acht, dat
hij, zonder bijzondere beproeving, deze grenzen niet te buiten ga, omdat hier den zwakken mensch doorgaans een eindpaal gesteld is. Want het geval is ten uiterste zeldzaam, dat de door en door goede God iemand de bijzondere genade ver-
{==538==} {>>pagina-aanduiding<<}
leent, acht maten te mogen drinken, gelijk hij mij, zijnen dienstknecht, verwaardigd heeft. Daar nu echter niemand van mij kan zeggen, dat ik iemand in eenen onregtvaardigen toorn ben aangevlogen, dat ik huisgenooten en nabestaanden uit het oog verloren, of zelfs wel mijne geestelijke ambtspligten en bezigheden verwaarloosd heb, maar gij allen mij veeleer het getuigenis zult geven, hoe ik altijd gereed ben, om tot lof en prijs van God, alsmede ter bevordering van de rust en het welzijn mijner naasten, werkzaam te zijn, zoo mag ik mij dan ook wel voortaan, met een goed geweten en met dankbaarheid, over dit mij toevertrouwd talent verblijden. En gij, mijne aandachtige toehoorders! Elk uwer neme, opdat hij, overeenkomstig den wil des Gevers, naar het ligchaam verkwikt en naar den geest verblijd worde, zijn bescheiden deel! En opdat zulks geschiede, en alle overmaat geweerd worde, handelt allen naar het voorschrift van den Apostel, welke zeide: ‘Proeft alles, en houdt het beste!’




Wandelingen in en om Brussel, benevens een Uitstapje naar Gent en Brugge, in den jare 1823, door C. van der Vijver. Met Platen. Te Amsterdam, bij J.C. van Kesteren. 1823. In kl. 8vo. 166 Bladz. f 1-50.

Dit boekje met deszelfs fraaije plaatjes overtuigt ons, dat een reisje naar Brussel niet onaangenaam is. Wij gelooven, dat hier het merkwaardigste is aangewezen. Men ziet op zoodanig togtje veel, dat voor den Noord-Nederlander vreemd en niet onaardig is; ook kan men het reisje zonder zeer groote uitgaven verrigten. Het boekje heeft zeker de nieuwsgierigheid van velen, tot nog toe aan den grond van het oude Gemeenebest gebonden, reeds uitgelokt; en wij zijn den Schrijver, die goed verhaalt en beschrijft, voor het genoegen, dat hij den te huis blijvenden verschaft, en voor de aanwijzingen aan den reiziger, even zeer dank verschuldigd. Hier en daar worden de berigten nog door de eene of andere reis-anekdote veraangenaamd. - Nog ontvingen wij van dezelfde hand:

Deugä en Ondeugd geschetst in Verhalen, voor het opkomend Geslacht. Door C. van der Vijver. Te Amsterdam, bij

{==539==} {>>pagina-aanduiding<<}
Schalekamp en van de Grampel. 1823. In kl. 8vo. 212 Bl. f 1-80.

Een niet onaardig boekje voor de jeugd; zijnde, zoo als de Schrijver zegt in het voorberigt: vaderlijke raadgevingen en vermanende, welmeenende lessen van eenen vriend der jeugd, van eenen vriend van het opkomend geslacht, hetwelk korter kon worden uitgedrukt, gelijk over het geheel het boekje wel voor eenige bekorting vatbaar was. Na de inleiding, die den vader en zijne kinderen, aan welke de verhalen gerigt zijn, kennen doet, vinden wij hier: De miskende trouw, of het wanbedrijf door den dood gestraft; - De onverwachte redding, of weldadigheid beloend; - De gevolgen eener kwade opvoeding, of berouw komt dikwijls te laat; - Het weesmeisje, of kwaad met goed vergolden; en over deze verhalen volgt dan nog een kort gesprek met de kinderen. Behalve het titelvignet, is het boekje nog met drie goede plaatjes versierd. Wij durven den Heere van der vijver wel aanraden, in dezen trant meer te schrijven. Goede zedelijke verhalen vermaken en leeren toch altijd de lieve jeugd.






Redevoering over Jan Hendrik van Swinden, uitgesproken in de vierde openbare Vergadering der eerste Klasse van het Koninklijk-Nederlandsche Instituut, enz. gehouden den 26 Aug. 1823, door G. Moll, Lid derzelve Klasse. Te Amsterdam, bij Pieper en Ipenbuur. 1824. In gr. 8vo. 79 Bl. f :-90.

Indien men deze Redevoering met de, zoo Recensent hoopt, alom bekende Hulde van d.j. van lennep en h.h. klijn vergelijken wilde, zou men terstond bevinden, dat dezelve, wat het bevallige der welsprekendheid betreft, voor gene moet wijken, en zich zelfs niet onthouden kunnen van zich over dorheid van voordragt te beklagen. Maar het is even zeker, dat zoodanige vergelijking ongepast ware, en, indien niet de onkunde, dan toch de partijdigheid des beoordeelaars bewijzen zoude. Doch, beschouwt men deze Redevoering niet als eene Lofrede, maar als een Verslag aangaande van swinden's verdiensten omtrent de wetenschappen, en alleen omtrent de wetenschappen, hoedanig voor de Vergadering, in welke de kundige moll gesproken

{==540==} {>>pagina-aanduiding<<}
heeft, eeniglijk te pas kwam, dan zal men niets te wenschen over hebben, zoo naauwkeurig en volledig is hetzelve. Wat in van lennep's Lofrede niet, of niet dan ter loops, vermeld staat, zal men hier, met opzigt tot van swinden's genoemde verdiensten, uitvoeriger zien voorgesteld; en, de Lofrede met deze Redevoering in dat opzigt, en deze met gene aanvullende ten aanzien van 's mans overige verdiensten, zal men niet kunnen nalaten, met verwondering en verbaasdheid, van swinden's nagedachtenis te vereeren, en den Schepper van zijnen rijken, werkzamen en allezins nuttigen geest dankbaar te prijzen. De aanteekeningen achter deze Redevoering vermeerderen hare belangrijkheid, zoo wel als de lijst der, door den grooten man, uitgegevene geschriften, welke door die van van lennep niet gansch overtollig gemaakt is. Onder anderen maken de aanteekeningen gewag van de te Franeker onder van swinden verdedigde Dissertatiën, en de Genootschappen en Akademiën, waarvan hij lid was. Die omtrent zijne bibliotheek, zijne korrespondentiën, ezv. en zoo vele andere, zijn bijzonder opmerkenswaardig. Er is door den Heer moll met deze Redevoering een wezenlijke dienst aan de geleerde wereld gedaan, en, ook om den wille des Vaderlands van van swinden, zij hem onze hartelijke dank voor zijnen arbeid betuigd!




Onderrigtingen, Raadgevingen en Wenken, voor min en meer geoefende Schoolonderwijzers: en Handleiding voor hen, die daartoe opgeleid worden. Door J.H. Floh, Lid en Secretaris der Provinciale Commissie van Onderwijs in Overijssel. Tweede en zeer vermeerderde Uitgave. Te Groningen, bij W. Wouters. In gr. 8vo. XXXIII en 177 Bl. f 1-50.

Het is altijd beter laat dan nooit; en daarom willen wij ook nu nog onze aankondiging van dit nuttig werkje niet terughouden. ‘Alles, wat een Schoolonderwijzer weten moet, om zijnen post, volgens de nieuwste schoolverordeningen in dit Koningrijk, behoorlijk waar te nemen, tot gemak voor hemzelven, en ten meesten nutte voor de aan zijn onderwijs toevertrouwde jeugd, vindt men hier, in een kort bestek, duidelijk en algemeen bevattelijk bijeengebragt, zonder iets wezenlijks te missen, of daaromtrent slechts verwezen te worden naar andere boeken en schrif-
{==541==} {>>pagina-aanduiding<<}
ten.’ Wij vonden deze getuigenis van den Schrijver bij de lezing bevestigd; en de gunstige beoordeeling van de vroegere uitgave, in de Bijdragen ter bevordering van het Onderwijs en de Opvoeding, heeft genoegzaam gezag, om hetzelve iederen Onderwijzer aan te bevelen. Veel, wel is waar, is sinds dien tijd (1810) reeds veel meer algemeen in gebruik; vele vooroordeelen en tegenstand hebben opgehouden, en men kan niet verwachten, dat men hier veel nieuws zal leeren; maar voor aankomelingen in het vak blijft dit werkje altijd belangrijk, en prijst het zich ook nu nog aan door duidelijkheid en gegronde redenering. De Voorrede, het belang van opvoeding en onderwijs, en de daarin gedurende onzen leeftijd gemaakte verbeteringen betreffende, is reeds zeer lezenswaardig. In tien Hoofdstukken wordt voorts beknopt, maar zaakrijk, gehandeld over de beste schoolgebouwen, - hetgeen onderwezen worden moet, - het klassiek onderwijs, - de schooltijden en het aannemen van leerlingen, - de orde, - de schooltucht en het vormen van het zedelijk karakter, - en eindelijk over de vereischten van een' Onderwijzer. Welke de vermeerderingen bij deze uitgave zijn, kunnen wij niet aanwijzen. Wat de zaken zelve betreft, vond de Schrijver geene redenen tot eenige wezenlijke verandering. De goede aftrek, dien de eerste uitgave had, en het nut, dat zij stichtte, is de
beste aanbeveling; en wij geven ook nu nog gaarne de getuigenis, dat de Schrijver wel voor zijne taak berekend is, en die op de beste wijze heeft uitgevoerd.




Symposiaca of Tafelgesprekken, door Mevrouw Wyttenbach, geboren G...... Uit het Fransch. Te Rotterdam, bij Arbon en Krap. 1823. In kl. 8vo. 174 Bl. f 1-:

Recensent herinnert zich niet bepaald, wat van de werkjes van Mevrouw wyttenbach al, en wat niet in onze Letteroefeningen behandeld, noch op welke wijze dit zij geschied. Om dezelve in het algemeen, en dit wèl uit het Fransch vertaalde en netjes geconditioneerde boekje in het bijzonder, te leeren kennen, zouden wij ligt niet beter kunnen doen, dan het voorberigt van den geleerden j.a. bakker, te Rotterdam, over te schrijven. Doch, om niet te uitvoerig te worden, zeggen wij daarvan alleen, dat de geëerde

{==542==} {>>pagina-aanduiding<<}
Schrijfster, vele jaren in het gezelschap van den beroemden wyttenbach hebbende doorgebragt, ook met hem deelde in de zucht voor en beoefening van de oude letterkunde, en, hierdoor in staat gesteld, de waarde zijner kennis, inzigt en bekwaamheid ten volle te schatten, zich, zeer natuurlijk, na zijnen dood nog genoopt vindt, de vruchten en bewijzen daarvan, als eene eerzuil, uit zijne eigene bouwstoffen opgerigt, aan het publiek mede te deelen, ja dit te doen op eene wijze, die niet alleen der vrouwelijke penne bestschijnt te passen, maar waardoor tevens een grooter aantal menschen, en met name die bevallige helft van ons geslacht, waartoe zij zelve behoort, in dit genot deelen. Zij gaf dus in het Fransch (eene Zwitsersche van geboorte zijnde) zoodanige gesprekken, welke in vorm en stof geheel het kenmerk der Grieksche Muze dragen, en maakte haren overleden echtgenoot, door zijne vrienden omringd, (althans in dit stukje) tot den voornamen spreker over vele gewigtige onderwerpen. Aan alle foort van lezers (de lezeressen geenszins te vergeten) zal dit zeker niet even zeer behagen. Wie echter waarlijk gevoel voor het belangrijke en het bevallige heeft, zal althans niet nalaten zeer veel schoons daarin op te merken. Doch ook de Geleerde zal misschien eenigen hinder hebben van eene, moeijelijk te vermijdene, vermenging van oud en nieuw; hetgeen zelfs den Voorredenaar aanleiding heeft gegeven tot eene soort van verdediging, die wij niet geheel onbepaald kunnen beämen. Wyttenbach, hier onder den naam van theagenes voorkomende, was wijsgeer zoo wel als letterkundige, en wel even zeer daartoe gevormd en gevoed door de nieuweren (inzonderheid vóór kant) als door de Ouden. Men kon dus zijner schimme geen regt doen, zonder hem, bij de behandeling van stoffen als God, onsterfelijkheid enz. enz., ook gebruik van dit licht te laten maken. Maar zoo is het
dan ook waarlijk niet de oude, Grieksche theagenes; het is wel degelijk zijn naamvoerder wyttenbach, die hier spreekt - zoo veel mogelijk, ja, in Grieksche vormen, en met eene zekere mate van schikking aan de eene en vrijheid aan de andere zijde, (om, ten minste half boertende, b.v. de zielsverhuizing voor te staan, wat een' Christen niet wel zou kleeden) doch zóó niet, dat 's mans eigene denkwijze daardoor geheel onkenbaar wordt. Wij zien ook geen' genoegzamen grond of reden voor deze exceptie. De beroemde man

{==543==} {>>pagina-aanduiding<<}
leefde en zweefde inderdaad geheel in den oud-Griekschen dampkring; en de hooge beschouwingen, aan welke men zich in deze Zamenspraken toegeeft, loopen meestal buiten het Christendom om. Dit toch doelt niet verder op weten, dan de praktijk vereischt; het ontwikkelt geene knoopen der bovennatuurkunde; en de vraag ten minste naar den oorsprong van het natuurlijk en zedelijk kwaad is nog niet zoo klaar en volledig beantwoord, dat het denkbeeld der weêrbarstigheid van de stof (wèl beschouwd, en meer als beeld dan als tastbaar voorwerp) juist geheel ongepast en bespottelijk zou behoeven geacht te worden. Doch dit betoog zou ons te ver vervoeren. Wij sluiten dus onze aankondiging met ongeveinsden lof en hartelijke wenschen, dat de eer der Grieken en het voordeel hunner nakomelingen, (waaraan de edele Schrijfster het bedrag heeft toegewijd) zoo wel als hare eigene eer en die van den grooten theagenes of wyttenbach, teffens met wetenschap en kunst, door een ruim debiet, krachtig uitgebreid en bevorderd mogen worden.




Rotsgalmen van Mr. Willem Bildrrdijk. Iste Deel. Te Leyden, bij L. Herdingh en Zoon. 1824. In gr. 8vo. IV en 208 Bl. f 3-60.

Zoo dikwijls Recensent een nieuw werk van bilderdijk ziet aangekondigd, moet hij telkens 's mans talent in het uitvinden van titels bewonderen, waarin hij even zoo onuitputtelijk schijnt, als hij dit is in het beweren van paradoxen. Intusschen elk is vrij zijn geschrijf te noemen zoo als hij dit verkiest, en deze vrijheid willen wij den Heere bilderdijk ook in geenen deele betwisten, zoo hij het ons maar wederkeerig ten goede houde, dat wij voor onszelven nog niet kunnen vinden, dat alle die vreemde en zonderlinge uithangborden, onder welke in de laatste jaren zijne dichtkundige werken in het licht verschenen, veel smaaks of een aasje waar vernufts te kennen geven; want..... maar, elk zijn smaak! - en, hoedanig deze dan ook mag wezen, wij ontvangen weder, naar gewoonte, dat wil zeggen op een zeer beschaafden toon, in hoogstvriendelijke bewoordingen, en op eene wijs, die zoo dadelijk alle harten moet innemen, rekenschap, waarom men dezen bundel nu juist aldus verkoos te noemen.

{==544==} {>>pagina-aanduiding<<}

‘Het Krekeltjen - zegt ons het voorberigt - huppelt en zingt wel een tijd lang, maar 't verdwijnt en verdroogt, en welhaast blijft er niet van hem dan het flaauwe gepiep in het schoorsteenhol. 't Is het galmen in bosschen en rotsen gelijk,’ - en dat geluid, deze stemgalm, verzekert bilderdijk, maakt thands nog mijn overig leven uit. Nu, dit gelooven wij gaarne; schoon wij evenwel niet kunnen ontveinzen, dat dat onophoudelijk piepen en galmen toch op den duur, vooral voor hem, die het niet kan ontloopen, geducht lastig moet worden. Behalve deze verzekering ontvangen wij tevens de belofte: dat, zoo lang de Almachtige hem den adem laat, (zonder welken het galmen zeker vrij moeijelijk wezen zou) dan ook deze stemgalm, dat geluid zal klinken - voor Recht, (d.i. zeker zoo als de Turken gewoon zijn dat woord te interpretéren en toe te passen?) voor Godsdienst (immers naar de theologie van bogerman of vijgeboom?) en voor Vaderland (mits, zoo als wij hopen, dan toch altijd onder de regering van eenen Koning zonder Constitutie?).
Wij hebben dus, Lezers! verheugt u in het vooruitzigt, nog meer te wachten; ja zelfs - en hoe kan de oude man nu bij mogelijkheid meer beloven? - hij zal in dien toon blijven galmen, al ware het ook rauco murmure: want ‘de dorre en heesche keel (krijscht zij slechts niet) zal nog hoorders vinden,’ [o ja! al ware het alleen om zich te amuseren] ‘bij wien zij voor dezen behaagde.’ En verliest hij nu daarom velen, die voorheen zoo gaarne naar hem luisterden, wel nu, des te beter: want toch

‘Bij weinigen alleen is rede en smaak te vinden.’ 

Nu spreekt het dan ook van zelf, dat tot die weinigen geenszins behooren ‘heesche nakraaiers’ [wat moet de man toch niet eene copia van eertitels bezitten!] ‘van Verengelschte Franschen en Duitschers, wier dikke en plompe vingeren’ [regt sierlijk en beleefd tevens uitgedrukt, vooral wanneer dit een natuurlijk gebrek is] ‘den toon waar zij naar grijpen altijd misvatten, en’ [dat er, als het slimste, nog bij komt] ‘volstrekt geen gehoor hebben om in harmonie met waarheid, of zelfs met elkander te stemmen.’ Ja, hierin winnen het zeker verreweg de Heeren bilderdijk, da costa en capadose, die steeds volmaakt eenstemmig denken en spreken en handelen en - lasteren, en

{==545==} {>>pagina-aanduiding<<}
zoo weergaloos de kunst verstaan, om, al beweren zij ook, elk voor zichzelven, de razendste tegenstrijdigheden, evenwel onderling de gestrengste harmonie te behouden.
Doch genoeg, meer dan genoeg over het voorberigt! Zien wij het werk zelve in.
Dat bilderdijk heerlijke verzen maakt, en dit in elken bundel al meerder en meerder bewijst, dit is reeds zoo dikwijls gezegd en uitgeroepen en algemeen erkend, dat het dwaasheid zijn zou, dit nogmaals te willen verzekeren; en dat wij dan ook in deze Rotsgalmen (al behaagt ons het praeludium weinig) weder veel vinden, dat onzen lof niet behoeft, dit zal, al betuigden wij het niet, wel ieder gelooven. Waarlijk! wij blijven de zoo zeldzame talenten van den Heer bilderdijk bewonderen; maar juist daarom moet het ons te meer bedroeven en ergeren, dat zulke gaven, met welke zoo veel goeds gesticht kon worden, zoo jammerlijk, ten dienste van het rijk der duisternis en dwaasheid, worden misbruikt.
Gelijk wij, toen wij den onderhavigen bundel ontvingen, dit reeds vreesden en vermoedden, zoo vinden wij dan ook hier weder geheel denzelfden geest, die tegenwoordig in alle bilderdijk's werken heerscht; - dien zelfden geest van onverdraagzaamheid, van ontevredenheid, van grimmige vijandschap tegen al wat verlichting en vrijheid voorstaat en bedoelt, en tegen elk, die een ander licht van overtuiging volgt, dan hij geacht wil worden te eerbiedigen; - dien zelsden geest, die zoo regtstreeks strijdt met nederigheid, bescheidenheid, zachtmoedigheid en dankbaarheid, zonder welke toch maar geen waar Christendom bestaat, hoe regtzinnig men ook anders in Geloof en Belijdenis mag wezen, en buiten welke men Vorst en Vaderland niet lief heeft, ofschoon men dit met de schoonste bewoordingen betuige en met de duurste eeden bezwere. En dien geest vinden wij ook hier weder voorgesteld in dien zelfden toon van bitterheid en vermetelheid, met welke bilderdijk zoo telkens de edelste aller kunsten ontheiligt, onophoudelijk zichzelven tot een voorwerp van bespotting maakt, en elk tegen zich in 't harnas jaagt.
Het smart ons, dat wij weder zoo vele gelegenheid hebben, om de billijkheid van dit ons oordeel door proeven te staven. De Heer bilderdijk heeft regt, dit te vorderen; en wij zullen daarom eenige der voornaamste stukken in dezen bundel doorloopen.

{==546==} {>>pagina-aanduiding<<}

Nadat in het stuk, aan 't Vaderland, in een' stouten aanhef, die den echten meester kenmerkt, de vreugde is beschreven, die allen bezielde, toen Neêrlands Vorst op nieuw den vaderlandschen grond betrad, wordt al dadelijk verzekerd: dat nu die vreugde geheel is verdwenen; dat misnoegen, mistrouwen op den Vorst en tweedracht zijn in de plaats gekomen, en dat er thans Monsters zijn, ‘door wier vloekverwantschap de aard het juk wordt opgelegd, en die kerk en thronen, zeden, Gods- en Staatsgezag bestoken.’ En, opdat wij te beter zouden weten, welke dan wel de Monsters zijn, die hij bedoelt, beschrijft hij ze ons nader, als dezulken,

‘Die met vuig gebroedsel heulen van een heilloos slavenras 
Dat den naam misbruikt der Grieken, wien het tot vertrapping was; 
Dat, in Hellas vrije dagen onder 's meesters roê gekromd, 
Nu, na twee en twintig eeuwen met het woord van vrijheid bromt. 
Wiens Godslasterlijk onteeren 't kruis ten gruwelstandaart maakt, 
Dat bij de arglist der hyene van een tij gren bloeddorst blaakt.’ 

Bilderdijk! hoe was het U mogelijk, deze regels te schrijven? Moet dan ook Gij de vertrapte onschuld doemen en lasteren? Herroep, herroep uwe woorden; want die de zaak der Grieken lastert, lastert...! De Heer vergeve u deze zonde!!! - Wij werden daar ernstïger dan wij bedoelden; evenwel het was taal van ons hart.
Aan den Koning worden de gelukkige dagen van ouds herinnerd. Dat waren gezegende tijden,

‘Toen Neêrland, als één man voor's Heilands throon gebogen, 
Zich Jezus Leen erkende en eigendom en werk, 
In onafscheidbare Echt verbonden aan Zijn Kerk; 

en geen Jood, geen dwalende zich stout naast zwijn- en wolvenbroed met Jezus herderkudde mengelde in één onzuivren stoet’! - dat waren toen gelukkige tijden! - maar zij duurden niet lang: de Omwenteling kwam; het werd Vrijheid, Gelijkheid, Broederschap; de Staat scheidde zich van de Kerk,

‘En 't was met Christendom en Vaderland gedaan.’ 


{==547==} {>>pagina-aanduiding<<}

Want nu werd ook dadelijk ‘Christus Bruid’ [uitsluitend de Nederlandsche Hervormde Kerk] ‘overmeesterd door Heiden, Jood en Godverlochenaren,’ en al spoedig zag men

‘.......... der duivlen rookaltaren 
Ixora, Moloch, Foo, en Lamaas ongevoeg,’ 

[wat hebben wij toen al rare snaken moeten logeren!]

‘Met Indus koe, of, is dit wein'ge niet genoeg, 
Der Perzen vuurdienst en gevloekte Tempelieren, 
Met Rome, met Socijn, op 't erf der Batavieren 
In 't zelfde recht gesteld naast Luther en Kalvijn.’ 

Hoe bilderdijk toch dien tijd heeft kunnen overleven? - of was hij misschien toen ook al eenigzins besmet door den alles verpestenden geest van verdraagzaamheid?
Zoo erg, als het toen was en vervolgens werd, is het thans niet; maar toch ‘Nederland is niet meer - op verre na niet meer - hetzelfde Nederland;’ verderf en ongedierte knagen aan tak en wortel, en 't wordt hoog tijd, dat Z.M. hierop ernstig de aandacht vestige. Doch bilderdijk weet raad:

‘Laat’ [ziedaar de les den Koning voorgeschreven, die zeker eene vrije navolging van de waarheid te betrachten in de liefde heeten zal!] 
 
‘....... Socijn den scepter in uw handen 
Besturen, ...... met goud en ridderbanden 
Verheerlijkt voor het oog! Laat Rome met Armijn, 
Zoo lang 't de Hemel duldt,’ [want zoo lang zal er ook wel weinig aan te veranderen wezen] ‘in Holland meester zijn!’ 
 
‘Maar,’ [gelijk het verder luidt] 
 
‘..... duld niet, dat de Kerk, Oranjes huis getrouw, 
Verkankere in heur merg! Bescherm ze bij heur rechten 
Voor monsters die haar Leer van uit haar schoot bevechten;’ 
en bovenal, 
 
‘.... als Christen, lid van 't Godlijk heilverbond, 
Eisch zuiverheid van leer in ieder die 't verkondt; 
Gedoog geen lastering van uw, van onze Vaderen 
In hun die voor uw oog met Duivlen-opzet naderen,’ enz. 


{==548==} {>>pagina-aanduiding<<}

Wij twijfelen geen oogenblik, of Z.M. zal deze vaderlijke les, zoo vol van Christelijke wijsheid en liefde, tot volkomen genoegen van den Heer bilderdijk, ter harte nemen.

(Het vervolg en slot in No. XIII.)

Eerstelingen van F.C. Moesman. Te Utrecht, bij S. Alter. 1823. In gr. 8vo. 216 Bl. f 2-:

De Heer moesman noemt dit werkje eene verzameling zijner zwervende beuzelingen, die hij tot eigen vermaak en oefening vroeger of later ter neder schreef, en nu, met eenig opzien, en als Eerstelingen, die altijd verschooning verdienen, overgeeft aan het publiek. Hieruit vermoeden wij, dat de bescheiden, maar ons geheel onbekende man aan gezetten letterarbeid gewoon is, en daartoe geroepen. Intusschen, beuzelingen zijn deze zijne Eerstelingen, naar ons oordeel, niet. Wij ontvangen van hem, in proza en dichtmaat, vertaald en oorspronkelijk, hier een nuttig allerlei, dat men met genoegen lezen zal; wij althans bedanken den steller voor het ons geschonken nut en vermaak, en wachten van hem meer soortgelijke en, gelijk hij zelf dan hoopt, nog rijpere vruchten.




De Regenboog, met eene Afbeelding van denzelven, en ophelderende Aanmerkingen. Door J.A. Oostkamp. Te Amsterdam, bij G.J.A. Beyerinck. In gr. 8vo. 48 Bl. f :-70.

Deze voorlezing in het Zwolsche Departement der Maatschappij Tot Nut van 't Algemeen voldoet aan het oogmerk van den steller, daar zij de aandacht aangenaam en nuttig bezig houdt. De stijl is goed, en de lezing stichtelijk. Nieuws over dit onderwerp kon men daarbij intusschen niet verwachten. De afbeelding behaagt ons.

Boekbesch. No. XI, bl. 491, reg. 20, leze men intressante.





{==549==} {>>pagina-aanduiding<<}

Boekbeschouwing.

Leerredenen, over Rom. IX, X en XI. Door J. Wijs, J.C. Zoon. Iste Deel. Te 's Gravenhage, bij S. de Visser. 1824. In gr. 8vo. 368 Bl. f 3-:

De vroegere Leerredenen van den Eerw. wijs deden ons de tegenwoordige met blijdschap ter hand nemen, en het moeijelijk, maar aangelegen onderwerp wekte hooge belangstelling op. Het is waar, reeds meermalen zijn deze hoofdstukken behandeld, en wij konden wel weinig nieuws verwachten; maar de behandeling van zoodanige onderwerpen, in een aantal leerredenen, door eenen man als wijs, en voor zijn gehoor, is toch iets, dat de nieuwsgierigheid uitlokt, en onderdrukte bij ons dadelijk den anders natuurlijken wensch, dat liever de opheldering mogt ontdaan zijn van den prediktoon, en het onderwijs van paulus ons, in eene doorgaande verhandeling opgehelderd, door dezen bekwamen Schriftuitlegger ware aangeboden. De prediker geeft daarvan ook deze reden, dat het Christelijk publiek aan leerredenen, boven andere boeken van godsdienstigen en zedelijken aard, kennelijk de voorkeur geeft, waarschijnlijk omdat men zich in predikatiën meer onmiddellijk en met meerderen aandrang, bij het onderwijs, de waarschuwing en besturing, tot den lezer zelven wendt, en dat daarenboven nog, bij omwerking tot eene andere schrijfwijze, doorgaans de vroegere vorm toch, hier en daar dan minder bevallig en voordeelig, uitkomt. Hoe dit nu ook zij, dit werk is ons welkom; en het kan niet anders dan den verstandigen lezer tot vreugde zijn, dat hij, in de voornaamste steden onzes vaderlands, den Christelijken leerstoel met zoodanige mannen bezet ziet, die, bij duidelijkheid, eenvoudigheid en gemoedelijken ernst, alle de eigenschappen van eenen waardigen uitlegger der H. Schrift in zich vereenigen, en, vrij van vooroordeel en sekten-
{==550==} {>>pagina-aanduiding<<}
geest, ook over moeijelijke plaatsen van leerstelligen inhoud, voor verstand en hart voortreffelijk prediken, en allezins, door kennelijke strekking tot redelijken Godsdienst en zedelijkheid, de hooge waarde van het Christendom doen eerbiedigen. Onder de zoodanigen handhaaft de
Heer wijs, buiten allen twijfel, zijnen rang; en het kan niet missen, of eene gemeente, op deze wijze opgeleid, moet van tijd tot tijd in kennis en hooge waarde winnen, en een volgend geslacht zal met grootere verbazing nog, dan het tegenwoordige, nederzien op de armzalige en onverdraagzame godgeleerde twisten van vroegeren tijd, waarover zich ieder verstandige nu reeds schaamt, zich tevens bedroevende over de diepe en hardnekkige onkunde en het vooroordeel van sommigen, die de heeling der vroegere scheuringen met angst en jammer zien, en, tegen het gezond verstand en de kennelijke bijbelsche waarheid, de leer van eenen vijgeboom en zijnen aanhang, boven die van eenen paulus en jezus christus, verkiezen, ja deze dwaze en redelooze gevoelens den Bijbel willen opdringen.
Intusschen is het maar waar, dat, vóór vijfentwintig, dertig jaren nog, deze leerredenen van wijs groot opzien zouden gebaard hebben, en hem welligt, niettegenstaande al het beter inzigt der verstandigsten, den Haagschen leerstoel zouden hebben gekost. Niet, dat de bekwame man door ons van onregtzinnigheid ten aanzien zijner kerkleer wordt beschuldigd of verdacht; neen, maar hij verzet zich met ijver en kracht tegen het verkeerd gebruik van onbegrijpelijke waarheden, waarvan het hoe buiten het kenvermogen van den mensch ligt, en tegen het verwringen der bijbelwoorden ten betooge van leerstukken, waaraan de Schrijvers in het geheel niet dachten, waardoor de grootste ongerijmdheid der Godheid werd toegekend, en waardoor der Christenen geloofs- en zedeleer, der Christelijke stichting en wezenlijke godsvrucht meerder nadeel werd toegebragt, dan het groot aantal schriften van het ongeloof ooit vermogt te doen.
De Heer wijs is intusschen de eerste en éénige niet,

{==551==} {>>pagina-aanduiding<<}
die waarheid en gezond verstand in de voordragt der Paulinische leer aanwijst en handhaaft; en het is bekend, hoe voortreffelijk en onpartijdig de Heeren ypey en dermout, niet lang verleden, de geschillen van 1618 en 1619 hebben beoordeeld; terwijl zeer vele waardige leeraren, reeds lange, de harde voorstelling der leer eener Goddelijke voorbeschikking zoodanig hebben voorgedragen en verzacht, dat dezelve geheel onschadelijk wordt voor der Christenen moed en troost, en het geloof aan de onpartijdige Vaderliefde van God, de hoofdleer van het Evangelie, daardoor in geenen deele meer verzwakt wordt. De Heer krom gaat, in zijn Ernst en Luim, een' stap nog verder, aanwijzende, hoe de opmerking van ruimte en tijd, als enkele vorm van ons denkvermogen, ieder bezwaar hier van zelve kan oplossen. Gelukkig is inderdaad onze leeftijd, in welken de waardige voorstelling der Godheid niet meer belemmerd wordt door onverstaanbare redeneringen over onbegrijpelijke voorstellen, en de H. Schrift op verstand en hart van het volk eene gezegende kracht mag uitoefenen, zonder dat men opgehouden wordt met onvruchtbare twisten, aan welker einde men juist daar is, waar men begon, en de geest van het heilig boek geheelenal, door het hechten op wijsgeerige bijzaken, verloren gaat.
Maar keeren wij tot de leerredenen van den Heer wijs terug. Zij zijn hier elf in getal, en brengen hoofdst. X ten einde; terwijl het volgend deel het XIde zal behandelen. Ziet hier den inhoud, waaruit men de belangrijkheid en het welgekozene der onderwerpen kan beoordeelen. De eerste is ter algemeene inleiding, geeft tot het regt verstand dezer hoofdstukken de noodige aanmerkingen, en toont het nut der behandeling. Voorts zijn de onderscheidene onderwerpen: De diepe droefheid van Paulus over de verwerping der Joden, en derzelver zuivere bron. Het misverstand van Gods beloften, als oorzaak van verdenking Zijner trouw. Begunstiging van sommigen niet strijdig tegen Gods regtvaardigheid. Het onbetamelijke van de schuld van het ongeluk op God te werpen. Oplet-
{==552==} {>>pagina-aanduiding<<}
tendheid op de H. Schrist, als het beste middel om ons met de raadselachtige verschijnselen te bevredigen. Het wezen van de voorregten des Christendoms, en het éénige middel tot derzelver genot. Waarschuwing tegen kwalijkbestuurden ijver voor Gods eer. Het middel tot onze regtvaardiging bij God. Het geloof kan alleen ontstaan door bekendmaking van het Evangelie op Goddelijken last. Onverantwoordelijkheid van het ongeloof.
Er is veel, zeer veel, in alle deze leerredenen, hetwelk bijzonder onze aandacht trok. Behalve het wegnemen van het oude struikelblok, door het harde denkbeeld van willekeurige verkiezing en verwerping, en den hoogst vrijmoedigen en tevens ernstig gemoedelijken toon, waarop dit geschiedt, en de uitnemend duidelijke en overtuigende uitlegging van den tekst, hechtten wij bijzonder ook op het indringen in den Joodschen geest, en het gebruik, dat paulus maakt van de Profetische schriften, bij hetwelk ons doorgaans niets te wenschen overig bleef; op de treffende trekken van paulus' welsprekendheid en dikwijls roerende schoonheid; en niet minder op den, in alle deze leerredenen heerschenden, echten geest van het ootmoedige en werkzame Christendom. Gaarne staafden wij het een en ander met eene proeve, waaruit men tevens den stijl en de schrijfwijze voordeelig kon beoordeelen; dan, ons bestek gedoogt dit niet, en wij achten dit ook bij dezen zoo voortreffelijken en reeds bekenden prediker minder noodig. Wij leggen alzoo de pen nu neder, met de opregte betuiging, dat wij het tweede deel met zeer groot verlangen te gemoet zien.








Tweetal Synodale Leerredenen, uitgesproken in de Kloosterkerk te 's Gravenhage, de eerste op den 19 Julij 1822, de laatste op den 11 Julij 1824, door J. la Lau, Predikant te Bergen op Zoom. Te 's Gravenhage, bij de Wed. J. Allart en Comp. 1824. In gr. 8vo. 64 Bl. f :-75.

{==553==} {>>pagina-aanduiding<<}


Akademische Leerrede ter gedachtenis van wijlen den Hoogleeraar Herman Muntinghe, uitgesproken den 2 van Bloeimaand 1824, door A. Ypey. Te Groningen, bij J. Oomkens. 1824. In gr. 8vo. 39 Bl. f :-55.

Des menschdoms hoop en Nederlands dankstof, aangewezen in eene Dank- en Bededagsrede, door J.C.A. Sander. Te Koog aan de Zaan, bij A.J. May. 1824. In gr. 8vo. 36 Bl. f :-40.

Wij nemen deze, anders ongelijksoortige, gelegenheidspreken, eeniglijk uit hoofde der menigte van aan te kondigen boeken, te zamen in ons verslag op, hoewel anders elke derzelven eene afzonderlijke beoordeeling verdiende, die de lezer, hopen wij, in de Boekzaal der geleerde wereld, waar dezelve vooral behoort, tot zijn genoegen vinde!
De Heer la lau was geen predikant, die in de mode viel bij zijn kerkgenootschap. De Bergen-op-zoomsche gemeente had daardoor sedert lang het groote voorregt van in hem een' verstandigen, hoogstnuttigen prediker te mogen bezitten. De eerstgemelde synodale preek verwierf hem grooten roem; de roep, daarvan uitgegaan, deed ons naar derzelver lezing sterk verlangen, en ons te meer verblijden, toen wij, tevens, nog eene dergelijke leerrede ontvingen. Onze verwachting is niet te leur gesteld. Beide preken zijn hoogst doelmatig, en strekken den redenaar en het kerkgenootschap, waarin hij dient, tot groote eer. Zoo lang de behartiging van deszelfs belangen aan mannen is toevertrouwd, die zoodanigen geest bezitten, belijden en bevorderen, mogen wij, Gode dankbaar, hetzelve, ja de gansche broederschap der Protestanten, gelukkig roemen. De eerste preek behandelt den aard en de strekking der Christelijke kennis en liefde; de andere handelt over Gods raad en beschikkingen tot heil van het menschdom, boven die der menschen oneindig ver verheven. Hoe geheel ook de eerste aan onze hooge ver-
{==554==} {>>pagina-aanduiding<<}
wachting voldeed, de tweede lazen wij, misschien om het gemakkelijker vloeijende van den stijl, met nog meer genoegen. In bondigheid van betoog en belangrijkheid van ontwikkeling staan beide gelijk. Ééne enkele misstelling hinderde ons in de uitdrukking, zoo als zijne liefde, zijne genade in Christus, bl. 23, waar niet van God, maar van het Christendom melding geschiedt. Ook vonden wij geen behagen in het gaan afsmeken, het meer dan eens uitloopen op iets en er op uit zijn. La lau heeft zijn' eigen' stijl, en, omdat ons dezelve zoo bijzonder aangenaam was, vergeve hij ons deze naauwlettendheid. Aan de belagchelijke drukfeil: ‘Denne en mirte’ (het beeld is
van Jesaias) ‘hebben tusschen de Protestantsche afdeelingen alreed(s) de plaats vervangen van doorn en dissel,’ heeft hij geene schuld, en elk zal wel distel lezen. Recensent neemt deze gelegenheid waar, om, ter waarschuwing aan alle drukkers ezv., eene feil van deze soort, maar erger aard, te noemen, door welke een aanstaande Classisbroeder van la lau voor een' Duivelsbode verklaard wordt, op eene naamlijst van inteekenaren, zoo hij meent, voor een werkje van fenna mastenbroek.
De gedachtenis van muntinghe is bij ons, en bij wie niet, die zijne onschatbare verdiensten kennen? in zegening. Dank zij derhalve den Hoogleeraar ypey, die dezelve zoo treffend vereerde! Zijne leerrede zij allen Leeraren en Hoogleeraren, en allen Christenen, maar vooral allen jongelingen, die zich op de wetenschappen bevlijtigen, en bijzonder hun, die zich bereiden tot de heilige Evangeliebediening, met nadruk aangeprezen! De nu zalige man wordt hier eenvoudig, maar overtuigend en aandoenlijk voorgesteld, en naar waarheid, in den stijl, dien men van ypey gewoon is, maar welks beknoptheid wij meer dan in zijne andere schriften opmerkten. Men leert muntinghe kennen in zijnen edelen, godvruchtigen, heiligen, standvastigen, geheel onbaatzuchtigen ijver voor het heil en geluk zijner broederen, en daartoe wordt hij beschouwd als Geleerde, Hoogleeraar

{==555==} {>>pagina-aanduiding<<}
en Godsdienstleeraar, in het eerste opzigt verreweg het uitvoerigste; voorts als een alleruitnemendst mensch en Christen, navolgenswaardig op het pad der Godzaligheid en deugd. De tekstkeuze beviel ons het minste, daar Deuter. XXXIV:8a: ‘de kinderen Israëls beweenden Mozes,’ tot eene vergelijking aanleiding geeft, die er, onder ypey's handen, wel heel wat anders uitziet, dan zij, naar den ouderwetschen trant, plagt bewerkt te worden, maar toch - gezocht mag heeten. Dit schaadt echter der waarheid niet. Ja, zoo was muntinghe, als ypey hem schetst!
De Dank- en Bededagsrede van sander is eene geheel andere soort van stuk. Als eene leerrede voor eene Christelijke gemeente, vergaderd om het Evangelie des Heilands te hooren verkondigen, en als eene zoodanige leerrede op een' Dank- en Bededag, welke gelegenheid toch nooit het eerste vereischte behoeft of behoort te missen, wilde zij - wij komen er rond voor uit - ons niet bevallen. De tekst is Jes. XLV:10, 11. Geene orde is opgegeven, en zij is ook moeijelijk aan te wijzen. De verrijking der volken met den zegen van den waren Godsdienst, door Gods woord, aangewezen zijnde als het oogmerk Gods, door den Profeet voorspeld, dient de Joodsche en Christelijke geschiedenis ten betooge, hoe de vervulling dezer voorspelling telkens verijdeld scheen te worden en tegengehouden werd. De redenaar stemt het ongunstig aanzien der zaken in den tegenwoordigen tijd wel toe, maar vindt in den aard der omstandigheden, vooral in den toestand onzes vaderlands, gronden genoeg van hope op de bereiking van het doel der Godheid met hare openbaring. Men zoude dit stuk als eene aanspraak van eenen godsdienstigen vriend zijns vaderlands, aan zijne volkgenooten gehouden, kunnen aanmerken; en dan schat men het zeker hoog, als blijken gevende van wijsgeerige oplettendheid op de teekenen der tijden. De verdraagzaamheid, die bl. 17 getuigt, dat het Evangelie volkomene vrijheid laat in de daar opgenoemde zaken, zouden wij niet gaarne prediken, als vreezende daardoor den

{==556==} {>>pagina-aanduiding<<}
monnikengeest te bevorderen, zoo wel als door de onbepaalde waarschuwing tegen deszelfs invloed in kerkdienstregelen, die zoo zachtkens aan, in de Protestansche kerk, den overgang maken tot onderwerping aan de oude priesterheerschappij, bl. 18. De Godsdienstleeraar zij liever voorzigtig, dan zonderling! Met dit alles beviel ons deze rede, beschouwd uit het oogpunt, waaruit wij haar lazen, zoo wel om meer dan ééne belangrijke opmerking, als om den stijl. Gaarne schreven wij, voor zoo vele klagende Nederlanders, af, wat zij bl. 28 env. lezen, en, gave God! wel behartigen mogen.




Leerrede over Gods verheerlijking, beschouwd als het doel mijner krankheid, door C.W. Pape, Predikant te Heusden. Te 's Hertogenbosch, bij H. Palier en Zoon. 1824. In gr. 8vo. 32 Bl. f :-40.

Ofschoon wij weinig van gelegenheidspreken houden, omdat dezelve doorgaans hare grootste, zoo niet éénige waarde van de gelegenheid zelve ontleenen, en juist daarom voor het Publiek van minder aanbelang zijn, zoo verblijden wij ons evenwel, dat de Eerw. pape heeft kunnen goedvinden, deze Leerrede, door hem uitgesproken na zijne herstelling uit eene bijna doodelijke krankheid, uit te geven. Wij prijzen dit opstel, dat deszelfs maker tot eer verstrekt, vrijmoedig aan, en wenschen deze Leerrede, in welke eene geleidelijke orde heerscht, van het begin tot het einde de taal des harte spreekt, en die zeker door de Heusdensche Gemeente niet zonder aandoening en stichting zal zijn aangehoord, in veler handen, ook om der Armen wil, ten wier behoeve dezelve voornamelijk in 't licht verschijnt.
De tekst, Joh. XI:4a, wilde ons intusschen maar weinig behagen, daar Lazarus wel degelijk is gestorven, en diens krankheid daarom tot heerlijkheid van God is geweest; niet omdat hij uit die krankheid werd opgerigt,

{==557==} {>>pagina-aanduiding<<}
maar omdat hij, na voor dezelve bezweken en gestorven te zijn, uit den dood werd opgewekt. Deze aanmerking houde ons de Heer pape ten goede.





De Sadduceēn van Mr. J.(I.) da Costa getoetst aan Redelijkheid, Geschiedenis, en Bijbel, door Mr. S.J.(I.)Z. Wiselius. Te Amsterdam, bij J. van der Hey en Zoon. 1824. In gr. 8vo. VIII en 154 Bl. f 1-50.

Over dit werkje, waaromtrent wij, om meer dan ééne reden, eene uitzondering maken op ons aangekondigd besluit van geen der tegenschriften te vermelden, mag zich de vriend van waarheid en Godsdienst hartelijk verblijden. De geleerde Schrijver komt er openlijk voor uit, dat hij tot da costa in gemeenzame betrekkingen gestaan heeft, toen hij hem nog beschouwde als het tegenbeeld van hetgeen hij gebleken is te zijn, en bewijst, ja wel bewijst, onwederlegbaar, dat hij da costa niet langer kan verontschuldigen, als een man, die slechts zijne Joodsche bitterheid op andere voorwerpen overbrengt, of als een kranke, die zich glazen beenen en het aangezigt vol vliegen verbeeldt te hebben, maar dat deze zich tegen den Koning, ja tegen christus, en bijgevolg ook tegen de Protestantsche kerk, oproerig heeft aangesteld, met verharding des harten. Hoort maar eens, lezers! ‘Ach! dat hij in het Jodendom verbleven ware! In het Christendom is hij eene bittere galle, doende den naam des Heeren smaadheid aan, en den Geest bedroevende. Beklagen kunnen wij hem; het is pligt, voor hem te bidden, dat de barmhartige God hem dezen gruwel, om Christus wil, vergeve, zoo zonde tegen den Geest in tijd of in eeuwigheid kan vergeven worden. Ja, beklagen wij hem, bidden wij voor hem! Doch, daar hem, herhaalde malen, broederlijk en ook voor de Gemeente, zijne verkeerdheden zijn voorgehouden, en hij zich tegen de vermaningen verhardt, de verzenen met verdubbelde woede tegen de prikkels slaat, wat moet hij

{==558==} {>>pagina-aanduiding<<}
denzulken, die den Heiland liefhebben, naar de uitspraak van dien Heiland zelven, voortaan zijn? Ephraïm is vergesellet met de afgoden; laat hem varen. Wijckt af van desulcke, die een verdorven verstant hebben, ende van de waerheyt berooft zijn. (Hozea IV:17. 1 Tim. IV:5.) Ja, hem laten wij varen; van hem willen wij afwijken,’ enz.
Als een verlicht Christen en echt Protestant, die in den Bijbel te huis is, als een wijsgeerig menschenkenner en beoefenaar der geschiedenis, heeft wiselius met fiksche hand de pen gevoerd, en, slag op slag, da costa's onwetendheid, of dwaling, of verdraaijing, of boozen geest ten toon gesteld. Zijn betoog is krachtig, somwijlen scherp, maar van de verwaandheid en hatelijkheid van da costa even verre verwijderd, als het zich door ware geleerdheid en bondigheid hoog boven zijne diarrhoea verborum verheft. De voornaamste punten van da costa's Sadduceën worden meesterlijk behandeld, zoo dat ook de beoefenaar der wetenschap den bekwamen Schrijver voor menige zaak- en belangrijke aanwijzing en mededeeling dank verschuldigd is, en er niet aan getwijfeld kan worden, of elk verstandige zal hier, meer dan elders, een voldoend tegengift tegen het Sadduceïsmus van da costa vinden, en deze zelf, konde hij er toe komen om dit geschrift te lezen en te overwegen met een ootmoedig hart, zich schamen voor God en den Heiland, en de eerste vraag, die Paulus deed bij zijnen overgang uit het Jodendom, zoude zijne anti-Christelijke bemoeijingen vervangen: Heer! wat wilt gij, dat ik doen zal?
Jammer, dat dit meesterlijk geschrift niet, in meer geregelde orde, da costa's dwalingen en drogredenen in eenige hoofdzaken aangewezen en wederlegd heeft, en de geheele houding van hetzelve het niet voor allen bruikbaar maakt. Mogt eene daartoe geschikte hand het vereenvoudigen, weglatende wat alleen voor geleerden is, waartoe wij niet brengen de Rabbijnsche spreuken, hier zoo juist ter beschaming van da costa dienende, noch de

{==559==} {>>pagina-aanduiding<<}
zaken zelve, tot de geschiedenis vooral der kerke behoorende. Recensent weet met zekerheid, dat luidjes, wien te voren smijtegeld en hellenbroek, om er van geen minder allooi te noemen, zoo dierbaar was, met da costa's bezwaren, bilderdijk's toelichtingen en capadose's pokstof, zoo wel als (wat eere!) vijgeboom's theologie, zich bemoeijen en - stichten; en dit doet hem op de behoefte van dezen aan een klein, verstandig, gemoedelijk geschreven stukje, of meer dan één, over het geschrijf van de bedervers van het goede en verleiders der ligtverdoolde eenvoudigen in onze dagen, opmerkzaam maken. Ware deze zaak niet de behartiging waardig van het Zendeling- of Godsdienstig Traktaat-Genootschap?




Geschiedkundige Beschouwing der Ziekten in de Nederlanden, in verband met de gesteldheid des Lands en de leefwijze der Inwoneren. Door H.F. Thijssen, Med. Dr. enz. Te Amsterdam, bij J. van der Hey en Zoon. 1824. In gr. 8vo. Behalve de Voorrede, 426 Bl. f 4-50.

Eene onlangs bij de Haarlemsche Maatschappij voorgegestelde vraag: ‘In hoeverre men uit geloofwaardige aanteekeningen kan betoogen, dat de heerschende Ziekten in Nederland, door het verloop van tijden, van aard zijn veranderd? en welke de natuurlijke oorzaken zijn van die verandering, bijzonder met betrekking tot de veranderde leef- en voedingswijze onzer landgenooten?’ gaf aanleiding tot den voor ons liggenden arbeid van den geleerden thijssen, welke echter niet bekroond schijnt te zijn, omdat meer eene beschouwing van het tegenwoordige dan verledene bedoeld werd; iets, hetwelk, ook bij eene herhaalde lezing der vraag, zoo als dezelve gesteld is, waarlijk door niemand te gissen was, en Recensent op nieuw heeft doen zien, hoe moeijelijk het dikwijls

{==560==} {>>pagina-aanduiding<<}
zij, in opgegevene prijsvragen, zonder met den geest en de denkwijze van derzelver stellers vertrouwelijk bekend te zijn, het oogmerk en de eigenlijke strekking van het gevraagde uit te vorschen. Hoe het zij, de Heer thijssen hebbe dank, dat hij ons zijne beschouwing zonder verkortingen en beperkingen heeft medegedeeld. Eene aanstipping van den inhoud des werks moge onze lezers met deszelfs waarde bekend maken.
Een kort overzigt van den oorspronkelijken staat der Nederlanden, de veranderingen van grond, lucht, klimaat, leefwijze, invloed van handel, heerschende geneeswijze en beschaving op gezondheid en ziekten, opent hetzelve. Daarop volgt de geschiedkundige beschouwing der Ziekten in 't bijzonder, waarbij de Conspectus morborum van hufeland als leiddraad is aangenomen. Volgens denzelven worden koortsen, ontstekingen, uitslagziekten, zenuwziekten, vloeijingen, kwaadsappigheid en plaatselijke ziekten in zoo vele klassen na elkander behandeld, 't geen men betrekkelijk elk derzelve bij oudere en latere Nederlandsche Schrijvers vindt opgeteekend voorgedragen, en het gansche werk met een algemeen overzigt besloten.
Recensent doet hulde aan des Schrijvers vlijt en belezenheid, welke in deze in meer dan één opzigt voortreffelijke verhandeling eene gewigtige bijdrage geleverd heeft tot de Geneeskundige Geschiedenis van ons Vaderland, die, met de schriften van den Haagschen Geneesheer van den bosch, petersen michell, bicker, de Haagsche Correspondentie-Societeit en anderen, de kennis onzer Ziekten niet weinig bevorderen, en tot het groote werk eener Geographia medica, waarvan finke eene nog zeer onvolledige proeve gegeven heeft, moet behulpzaam zijn. Intusschen had Rec. bij zoo vele geleerdheid ook wel wat meer kritiek verlangd, het verband tusschen oorzaak en gevolg duidelijker aangewezen, en minder vertrouwen op het gezag van andere, hoezeer ook niet onberoemde, Schrijvers; waarbij deze arbeid zeker veel zoude gewonnen hebben. Immers het groote vraagstuk van overeenkomst en verschil van onze Ziekten

{==561==} {>>pagina-aanduiding<<}
en die van vroegere tijden is slechts ter loops behandeld, althans niet zoo, als men het in eene beschouwing als deze verwachten mogt; terwijl ook de verschillende tijdvakken der geschiedenis niet genoegzaam onderscheiden zijn, en het algemeen overzigt, 't welk dit werk besluit, meer eene compilatie uit hufeland's kleinere historische brochures, (welke, 't zij met alle achting voor 's mans talenten gezegd, van oppervlakkigheid en gewaagde hypothesen niet zijn vrij te pleiten) dan de vrucht van eigen onderzoek, schijnt te wezen. Dan, niettegenstaande de te dezer plaatse geopperde bedenkingen, welke Rec. slechts als zijne eigene voordraagt, en waaromtrent ieders oordeel vrij behoort te zijn, wenscht hij dit belangrijk en nuttig werk het beste vertier, en den Schrijver allen lust en krachten, om in zijne wetenschap, ter uitbreiding van nuttige kennis en bevordering van grondige geleerdheid, werkzaam te blijven, en zijne gaven vooral aan onze geneeskundige litteratuur toe te wijden.

Dissertatio Physioloco-medica inauguralis de varia vitae humanae aetate, etc. D.i. Akademische Verhandeling over de verschillende Tijdperken van het Menschelijk Leven, en inzonderheid over den Ouderdom. Door M. Dobbelaer. Te Leyden, bij L. Herdingh en Zoon. 1824. In gr. 8vo. 122 Bl.

Eene vrij goede compilatie, bevattende het bekende over dit onderwerp, in een' duidelijken stijl voorgedragen. Echter bevreemdde het Rec., in deze gelijk ook in andere Akademische Verhandelingen, de Dictionnaire des Sciences Médicales, als eene auctoriteit, telkens geciteerd te vinden. Tot zulk een einde komt hem een werk van dien aard even min geschikt voor, als tot een boek van studie, waarvoor het wel eens gebruikt schijnt te worden, en daardoor tot oppervlakkigheid aanleiding geeft; daar zulke werken alleen als Repertoria en insubsidium memoriae behoorden gebezigd te worden.


{==562==} {>>pagina-aanduiding<<}

Index rerum naturalium, etc. D.i. Naamlijst der voorwerpen van Natuurlijke Historie, welke bewaard worden in het Akademisch Museum te Groningen. Te Groningen, bij J. Oomkens. 1822. In gr. 8vo. XX en 120 Bl. f 1-:

De verdienstelijke schrijver van deze naamlijst heeft zich bij derzelver uitgave vierderlei doel voor oogen gesteld: vooreerst, het nut der studerende jeugd, welke zijne lessen bijwoont, of ook anders gebruik van het Museum wil maken; ten tweede, de bekendmaking van den staat van hetzelve, om zoo te doen zien, wat er voorhanden is en wat er ontbreekt; ten derde, het nut zijner ongestudeerde stadgenooten, welke het Museum uit meer dan bloote nieuwsgierigheid wenschen te bezoeken; en eindelijk, ten vierde, de opwekking en versterking van de zucht voor de Natuurlijke Historie bij zijne jonge stadgenooten, meenende de Hoogleeraar, met regt, dat de beoefening derzelve een belangrijk gedeelte eener beschaafde opvoeding uitmaakt. De wijze, waarop de schrijver deze verschillende oogpunten bij zijnen arbeid heeft getracht te vereenigen, wordt in de welgeschrevene en lezenswaardige voorrede nader opgegeven en ontwikkeld; en daaruit blijkt tevens, met welk eene zorg deze naamlijst vervaardigd is. Aan het eind der voorrede wordt berigt gegeven van de wijze van toelating tot het Museum, waarin wij het hoofddoel van dergelijke inrigtingen, het nut namelijk der studerende jeugd en de bevordering der wetenschap, oordeelkundig met de behoeften en verlangens van het publiek vereenigd vinden.
Wat nu de naamlijst zelve betreft, wij vinden hier eene, zoo veel mogelijk volledige, lijst der voorwerpen, welke de Natuur, in het Rijk der Dieren en der Delfstoffen, ons aanbiedt, voor zoo verre dezelve, tot hiertoe, door de Natuurkundigen zijn opgemerkt en beschreven. Deze lijst is zoo ingerigt, dat zij tevens dient tot een'

{==563==} {>>pagina-aanduiding<<}
Catalogus van het Museum, en aanwijst, wat er nog aan ontbreekt. Wat de orde betreft, voor zoogdieren en vogelen is illiger, voor de overige dieren cuvier gevolgd. Waarom niet de laatste alleen? Dit zoude, dunkt ons, meer eenheid in het geheel gebragt hebben. Voor de delfstoffen, (uitgezonderd de Campersche verzameling) is de rangschikking van werner gekozen. Men vindt hierbij tevens, zoo veel mogelijk, de Nederduitsche vertaling der vreemde benamingen, en, waar die vertaling ondoenlijk was, een' Nederduitschen naam, ontleend van eene der hoofdeigenschappen van het voorwerp. Namen, van eigennamen van uitvinders, landstreken enz. afgeleid, zijn natuurlijk onvertaald gebleven. Voorts vindt men, in het Museum zelf, de wereldstreek, waaruit het voorwerp is, opgeteekend, alsmede, zoo 't een geschenk is, den naam des gevers, van welke gevers eene naamlijst achter dit werkje geplaatst is. Waartoe echter het getal dier personen voor ons wordt opgesomd, ja waartoe de schrijver zelfs het getal der voorwerpen opgeeft, die het Museum bezit, daarvan zegt ons de voorrede niets, en kunnen wij de reden niet doorgronden.




De operative Heelkunde stelselmatig voorgedragen, door A.G. van Onsenoort, Doctor in de Heel- en Geneeskunde, enz. IIde Deel. Te Amsterdam, bij C.G. Sulpke. 1824. In gr. 8vo. 384 Bl. f 3-75.

De spade verschijning van dit tweede deel, reeds lang met ongeduld verwacht, schijnt slechts gediend te hebben, om aan het werk eene des te grootere volledigheid bij te zetten, en in hetzelve den gang der wetenschap tot op haren laatsten stap te volgen.
In de vier Afdeelingen, tot het tweede Hoofddeel behoorende, en die gezamenlijk een getal van drieëndertig Hoofdstukken bevatten, worden vele der gewigtigste kunstbewerkingen voorgedragen, en onder deze eene eigene manier tot de hechting der hazelip, die, onzes in-
{==564==} {>>pagina-aanduiding<<}
ziens, zeer doelmatig is, en van den kant des Heelmeesters wel eene verdere beproeving verdient. Ook vinden wij van den Schrijver eene eigendommelijke methode tot de binding der gekwetste inwendige mamslagader; eene kunstbewerking, welker voordragt wij in andere heelkundige schriften te vergeefs zochten, en welker uitvoering ons, volgens de beschrevene wijze, niet zeer moeijelijk voorkomt.
Over het geheel is de Autheur denzelfden gang gevolgd, welken hij in het eerste deel heeft aangevangen. Zijne voordragt is, over het algemeen genomen, beknopt, doch duidelijk en volledig. Ook heeft hij zich beijverd, om uit allen de beste Opereermethoden op te geven, en die instrumenten, welke hij de nuttigste, doch tevens minder bekend oordeelde, in weluitgevoerde platen voor te stellen. De overige afbeeldingen, ter inlichting van sommige kunstbewerkingen, kunnen mede niet anders dan de algemeene goedkeuring wegdragen.
Wij willen geene aanteekening houden van eenige taalen spelfouten, op welke wij bij de doorlezing des werks stieten, maar liever den verdienstelijken Schrijver aanmoedigen, om, zoo veel in zijn vermogen is, de voltooijing van dit allerbelangrijkst en voor Neêrlands Heelkundigen onontbeerlijk werk te bespoedigen.






Proeve van Indische Dichtkunde, volgens den Ramayon, naar het oorsponkelijke Sanscritisch gevolgd, door Jacob Haafner, en uit deszelfs nagelatene papieren in het licht gegeven door C.M. Haafner. Te Amsterdam, bij J. van der Hey en Zoon. 1823. In gr. 8vo. VI en 278 Bl. f 3-60.

Wij ontvangen in dit matige boekdeeltje van onzen vermaarden overledenen Reiziger haafner de schets en enkele partijen van een in Indië, en ook sinds eenige jaren in Europa, zeer beroemd Heldendicht uit de grijze

{==565==} {>>pagina-aanduiding<<}
Indische Oudheid. Het is uit de onderzoekingen der Britten in Indostan bekend, dat de bewoners van dat Schiereiland twee groote Heldendichten bezitten, den Ramayon of Ramajan, en de Mahabharath, beide waarschijnlijk meer dan duizend jaren vóór C.G. oud. Deze Gedichten zijn echter meer vermaard dan bekend, (enkele hoofdtrekken uitgezonderd) eensdeels uit hoofde van derzelver verbazende uitgebreidheid, anderdeels wegens het naar evenredigheid geringe aantal Geleerden, die de oude heilige taal van Indië (het Sanscrit) beoefenen, en eindelijk wegens den inhoud, voor een goed gedeelte zoo geheel vreemd aan onze zeden en begrippen, dat eene woordelijke vertaling bezwaarlijk een Publiek zou vinden, groot genoeg om de kosten der uitgave te bestrijden. Men heeft zich dus, wat de Mahabharath betreft, meerendeels tot de wijsgeerige Episode van den Bhagvat-Gita bepaald, oorspronkelijk door den beroemden wilkins overgezet, en nu, naar wij meenen, te Bonn door a.w. schlegel in het oorspronkelijke uitgegeven. Daar echter, sedert eenigen tijd, de lust voor het Sanscrit, niet alleen in Engeland, maar ook op het vaste land, aanmerkelijk is aangewakkerd, zoo mogen wij met reden op volledige vertalingen der beide Heldendichten hopen, die ons alsdan een levendig tafereel van den Godsdienst, de zeden, de leefwijze en de kunst van het aloude Indië zullen geven, gelijk wij thans het vroegste Griekenland uit homerus best leeren kennen. Van den Ramayon is, volgens heeren, reeds in 1808, een eerste Deel, benevens een overzigt des geheelen werks, in het
Engelsch vertaald uitgegeven: wij weten niet, of deze onderneming sedert vervolgd is.
Doch, was het geheel der Heldendichten ons tot nu toe een gesloten boek, de inhoud derzelven was het veel minder. Reeds in 1672 gaf de te weinig bekende Predikant baldeus, die eene reeks van jaren op Ceylon gestaan, en zich de fabelleer der Hindoes zeer goed had eigen gemaakt, ons eene tamelijk uitvoerige schets van den

{==566==} {>>pagina-aanduiding<<}
inhoud des Ramayons. (*) F. schlegel heeft, in zijn klein, maar veelomvattend werkje, über die Sprache und Weisheit der Indiër, S. 231-261, eenige proeven uit, en eene korte schets van dat Gedicht gegeven. Ook bij den beroemden heeren leest men, in den tweeden druk zijner Idéën, eene schets van den Ramayon, volgens de boven genoemde te Londen uitgekomene vertaling.
De Rec. was dus niet geheel onbekend met dit voortbrengsel der hoogste oudheid; maar hij verlangde zeer, daarvan meer te weten, toen hem het werkje van den Heer haafner in handen kwam. Natuurlijk moest de naam van eenen man, die zoo vele betrekkingen in Indië, ook onder de inboorlingen, gehad heeft, hem gunstig voorinnemen; maar zijn eerste werk was, in de Voorrede, naar de wijze der bewerking, naar de hulpbronnen, daarbij gebruikt, en naar de manier van bekorting te zien, - want het loopt in 't oog, dat in dit boekdeeltje de geheele Ramayon (waarvan het eerste Deel een groot boekdeel in de Engelsche vertaling beslaat) niet vervat is. Doch van dit alles vindt men - niets. Wij weten niet, door wien de Heer haafner in bezit van het handschrift gekomen is, 't welk hij gebruikt heeft, noch in hoeverre zich de getrouwheid zijner navolging uitstrekt. Dit alleen wordt ons door den Uitgever, den Zoon des Vertalers, gemeld, dat er zich van bl. 24 tot 38 eene gaping bevindt, die hij taliter qualiter uit valentijn en dapper heeft aangevuld (NB. uit den Compilator dapper, die zekerlijk geene der Indische talen verstond). Nu en dan schijnt de stijl meer letterlijke vertaling, dan weder zamentrekking, op de wijze van kortbegrip, aan te duiden. Wij vergeleken den loop des verhaals met dat bij baldeus, schlegel en heeren, en vonden de grootste overeenkomst met eerstgemelden, en nog al afwijkingen, ook in zaken van belang,

{==567==} {>>pagina-aanduiding<<}
van de beide anderen. - Wij zullen trachten onzen Lezer een doorloopend denkbeeld te geven van het Gedicht, met inachtneming van het verschil tusschen de onderscheidene Schrijvers, die ons, bij mangel van het origineel, en onkunde in de heilige taal, alleen toegankelijk zijn.
De reus rabon, (bij anderen rawana) door de Godheid met tien hoofden en twintig armen bedeeld (*), werd daardoor tot overmoed weggesleept, liet zich Goddelijke eere bewijzen, en vertrapte de menschen zoo, dat de tweede persoon der Godheid, de Behender vischnoe, eindelijk medelijden met hen bekwam, en mensch werd, als zoon van den Koning doshoroth (of duscha rutha). Hij had nog drie, met hem volkomen eendragtige, halfbroeders. Huwbaar geworden, won hij de schoone sitta door het spannen van een' boog, waartoe geen der Indische helden en vorsten, zelfs niet de reus rabon, in staat waren. Dit zette kwaad bloed bij dezen, te meer, daar zijner zuster door den broeder van ram, wien zij zich had aangeboden, de neus was afgesneden. Ram intusschen, door de lagen eener stiefmoeder van het hof gebannen, brengt zijnen tijd door, volgens haafner in stille weldaden en onbekendheid, volgens schlegel met het ombrengen der reuzen, waardoor rabon, nog meer tot toorn geprikkeld, hem door list zijne schoone sitta ontvoert. Op deze daad, gelijk op de schaking van helena door paris de handeling der Ilias, berust nu de fabel van den Ramayon; maar wij hebben reeds gezien, dat de Indische kunstregelen de Grieksche of Latijnsche niet zijn: het Gedicht begint letterlijk van de vierdubbele geboorte van den held en zijne broeders, of
zelfs nog hooger op, hetwelk door horatius zoo gelaakt wordt. Voorts moet haafner in dit eerste gedeelte zeer veel, en daaronder schoone partijen, b.v. de beschrijving van den Rijkszetel

{==568==} {>>pagina-aanduiding<<}
van doshoroth, bijkans in den stijl der Profeten, hebben weggelaten, indien wij heeren mogen gelooven. Daarentegen moeten hier ook zeer losse en wellustige tafereelen zijn voorbijgegaan, b.v. de oorsprong van den Ganges, eene beschrijving, die de Engelsche Vertalers zelve niet durfden overbrengen.
Thans begint eindelijk de handeling van het Gedicht, en reeds dadelijk ontmoeten wij daarin de buitensporige en met rabon's tien hoofden wel in verband staande vinding van apen met beerenkoppen, een sterk en wild geslacht, doch getrouw aan ram verkleefd, en deszelfs beste hulptroepen onder den Apenkoning hanumaan. Het gebrek aan waarschijnlijkheid zoo wel als zuiveren smaak, en de wildheid der verbeeldingskracht van den Dichter des Ramayons, valmiki, vertoont zich vooral in de eerste daden van hanumaan op Lonka of Ceylon, ten einde sitta op te sporen. Haafner's vertaling laat hem (even als baldeus) daarheen vliegen als een arend, schlegel derwaarts zwemmen. Hij vergroot zijn ligchaam ter helfte, verslaat met eenen boom eerst 10,000, daarna 25,000, en eindelijk 12,000 reuzen met den jongsten zoon van rabon, rukt zich een' pijl, die in eene slang veranderd is, van het lijf, en steekt met zijnen brandenden staart de hoofdstad van Ceylon in den brand. - Nadat hij van dit zijn wedervaren aan ram berigt heeft gebragt, slaat deze den weg in naar Lonka (Ceylon). Hij lijdt eene nederlaag ter zee; maar de Oceaan (ook eene persoonsverbeelding) toont hem den weg, om door middel eener rotsbrug het eiland te bereiken. (Dit zijn de nog voorhandene klippen tusschen het eiland Manaar en de vaste kust). En thans eerst schijnt haafner, volgens den stijl te oordeelen, ons grootere fragmenten van het Gedicht zelve mede te deelen, waarvan hij tot hiertoe slechts eene doorloopende schets had gegeven. Zeer levendig is de schildering van den zeeslag. Karakteristiek voor de volkszeden is de zelfopoffering (vrijwillige
verbranding) der schoone padmanie, die haren Echtgenoot in dien waterstrijd

{==569==} {>>pagina-aanduiding<<}
had verloren. Deze daad wordt hier natuurlijk geprezen, en die beschrijving is een bewijs voor de hooge oudheid van dat gebruik in Indië. Ram zendt eerst den aap ongol aan zijnen vijand, om sitta van hem te eischen; doch te vergeefs. De eerste veldslag is onbeslissend; maar het meeste voordeel is op de zijde van rabon. Men raadpleegt in het leger van ram over den terugtogt, doch besluit tot de voortzetting der onderneming. Eene nachtelijke onderheming in het vijandelijk leger door trimoer, die voor de schijnbaar lafhartigste partij had geraden, en zijne eer door ongemeene daden wilde herstellen, doet den strijd algemeen hervatten, waarin ram, na vele groote daden, die prachtig beschreven worden, de overwinning behaalt. Hij bemagtigt met storm de vesting Anarodsjpoer. In den derden veldslag sneuvelt de eenig overgeblevene zoon van den reus, en zijne benden worden ook nu verslagen, waarop hij, als laatste plegtanker, zijnen broeder kamboekaraan, (baldeus noemt hem kompacarna) die zes maanden in het jaar achtereen sliep, tot zijne hulp roept. De komst van dezen doet de krijgskans weifelen. (De Dichter verkwist hier de beelden: ‘Gelijk een grimmige tijger uit den troep jagers slechts op dengenen het fonkelend oog heeft gerigt, door wien hij gewond is; gelijk de Allamaram (wortelboom), door zijn talloos kroost omringd, te midden van den stormenden mousson, de felste orkanen onbewegelijk trotseert, zoo zendt hij een' gewissen dood onder den razenden hoop. Waar zijne verschrikkelijke knods in hunne rijen woedt, hoort men een geluid als het kraken van den boom, die, door den laatsten slag der bijl getroffen, nederstort.’) Doch ook deze vreesselijke vijand wordt door
ram met de snijdende schijf chakra (een wapen, aan Indië eigen) in tweeën gekloofd, en daarmede de derde nederlaag van het reuzenvolk beslist. Nu stelt zich eindelijk rabon zelf aan het hoofd van zijn leger, uit de geheele bevolking bestaande, welke hij met geweld, zoo mannen en vrouwen als kinderen, tot den strijd prest. Ram plaatst tegen

{==570==} {>>pagina-aanduiding<<}
dit onoverzienbaar heir zijn' broeder lockhiemaan in reserve, en dit strekt hem tot behoud, want de overmagt verplet de zijnen. (Dit laatste gevecht wordt met ongemeene levendigheid en kracht geschilderd.) Nu scheidt de nacht het gevecht; maar den volgenden dag wordt de zege van ram beslist door den val zijns geduchten vijands, wien hij negen hoofden in drie schoten of slagen doet verliezen, doch eindelijk, door zijne twintig armen opgetild, hem nog door een' vergiftigden ponjaard moet dooden. Ram doet nu zijne intrede in Lonka, en vindt sitta weder; doch ijverzucht bekruipt zijne borst, en de schoone moet, eerst door de vuurproef, en naderhand nog eens, door de hand uit eene met slangen gevulde mand te halen, hare onschuld bewijzen. Na eene elfduizend-jarige regering vaart ram met sitta ten Hemel.
Ziedaar het dorre geraamte des Gedichts, waarin de Lezer waarschijnlijk, met een' glimlach, niets dan ongerijmdheden zal meenen te zien. Doch reeds de enkele proeven van stoute vergelijkingen, door ons medegedeeld, zullen hem doen vermoeden, dat te midden dezer ongerijmdheden ook nog een gloed van beschrijving en schildering gevonden wordt, die den echten Dichter verraadt. En inderdaad, hoe onmetelijk ook zulk een oud Gedicht, uit een land, welks zeden, Godsdienst en denkwijze hemelsbreed van de onze verschillen, door eene proza-vertaling en gedeeltelijke bekorting verliezen moet, wij betuigen nogtans, hetzelve met vermaak, en zelfs met belangstelling, te hebben gelezen. De overeenkomst met homerus (waarschijnlijk een tijdgenoot des Indischen Dichters) is hier en daar wezenlijk treffend. Gelijk in de vermaarde optelling der schepen en krijgshoofden, Ilias, II, (sedert door virgilius en andere Heldendichters gevolgd) geeft ook valmiki eene schets van de benden van ram, en hunne onderscheidene wijze van strijden; van de Malabaarsche Nairos, de wilde Calloeries, de benden van Siam, Sumatra en de Peper-eilanden. Gelijk idomeneus en andere helden van homerus, bespot darmagom zijn' gevallen vijand (bl. 116); maar

{==571==} {>>pagina-aanduiding<<}
hij heeft iets tot zijne verontschuldiging: deze vijand was de moorder zijns vriends. De Zanger van Chios doet de Trojanen een luid krijgsgeschrei aanheffen, als dat der kraanvogels; terwijl de Grieken in stilte, doch strijdgezind, optrekken. Bij valmiki krijschen de troepen van rabon als een troep elefanten; die van ram naderen met eene dreigende stilte, gelijk een duister onweder, hetwelk onheilspellend aanrolt (bl. 113). Naauwkeurig, gelijk zoo dikwerf bij homerus, worden de toegebragte wonden beschreven, (b.v. bl. 116, 120, 243). Treffend en bijna woordelijk (wij redeneren steeds in de onderstelling der getrouwheid van haafner's vertaling) is de overeenkomst tusschen den toestand van agamemnon, na de mislukte poging om achilles over te halen, en dien van ram, na de gedeeltelijke nederlaag der zijnen. De Lezer oordeele:
Homerus (Il. IX. v. 711, 712. X. v.i. ‘Nu begaf zich elk naar zijne legerstede; daar vlijden zij zich neêr, en genoten de weldaad der rust. Andere Hoofden nu der Achajers rustten bij de schepen den geheelen nacht, door den zoeten slaap gebonden; maar agamemnon, atreus Zoon, den herder der Volken, boeide geen liefelijke slaap, daar hij veel in zijne gedachten bepeinsde. Beschouwde hij het Trojaansche veld, zoo bewonderde hij de vele vuren, die voor Ilium brandden, het geluid der fluiten, en het gedruisch der mannen. Doch ziet hij op de schepen en de volken der Achajers, zoo rukt hij zich bij den wortel de haren uit het hoofd, en smeekt tot jupiter: zwaar zuchtte zijn edel hart.’
Valmiki (volgens haafner, bl. 137): ‘Nu scheidde de luisterrijke verzameling, en elk begaf zich naar zijne tent, om de zoo noodige rust te smaken. Maar ram, aan zorgen overgegeven, en diep ontroerd wegens het gebeurde van dezen dag, kon geene rust genieten, en trad met een bezwaard gemoed uit de tent, te midden zijner vermoeide en rustende krijgers. Alles was stil en lag slapend; slechts hier en daar zaten

{==572==} {>>pagina-aanduiding<<}
nog eenigen bij de glimmende vuren. Van verre klinkt het woest gejuich der vijanden hem in de ooren; over het wijde veld vlugt het geluid door den eenzamen nacht. Hij ziet hunne tallooze vuren door de duisternis flikkeren, en zijne nedergedrukte ziel hijgt angstig naar troost.’
De nacht-onderneming van trimoer en zingaram, om de versterking des vijands onder mura te verslaan, gelijkt zeer veel naar die van ulysses en diomedes, mede met oogmerk, om rhesus, die met versterking voor de Trojanen gekomen is, om te brengen. Veel overeenkomst heeft de beschrijving van hanumaan, op wien de magt der vijanden afstuit, (bl. 157) met die van ajax, den grooten beschermer der Grieken, (Il. XV, XVII.) De beschrijving van laatstgemelden is genoegzaam bekend; wij kunnen ons niet onthouden, een gedeelte der schildering van hanumaan over te nemen, ten einde te doen zien, dat de Dichter van den Ramayon dien der Ilias in beeldrijkheid, hier althans, evenaart: ‘Hij verdeelt hen (zijne vijanden) gelijk een getakte berg de dwalende wolken in hare vlugt verdeelt. Een geduchte kring van wapenen en menschen omringt hem; duizend werpspiesen vliegen op zijn breed schild tot splinters; uit het gestikte pantser steken even zoo vele pijlen omhoog, gelijk de bonte pennen van een vertoornd stekelzwijn; doch onophoudelijk woedt hij voort, en draait de ijsselijke knods als een' vernielenden wervelwind over zijn hoofd. Welhaast wijken zij uit zijn bereik, en laten hem in het midden van eenen wemelenden kring. Gelijk gedaagde geesten uit het duistere rijk des Padaloms te vergeefs den cirkel der bezwering in afschuwelijke gedaanten omzweven,’ enz. ‘Hij, onwederstaanbaar als een orkaan, baant zich eenen weg des doods door het gedrang. Lijken storten op lijken; gelijk het schuimende zeewater, dat van alle kanten van de steile zijden der slijmige klippen afstroomt, zoo is le dappere bevelhebber met vlietend bloed en zweet bedekt,’ enz. Homerus vergelijkt

{==573==} {>>pagina-aanduiding<<}
ajax bij een' ezel, wien de jongens met stokken werpen; valmiki hanumaan met een' buffel, die door kraaijen geteisterd wordt. Ook de uitvoerige vergelijking van rabon met eenen tijger, door blaffende honden en vuurpijlen vervolgd, (bl. 251) is geheel Homerisch. Daarentegen missen wij in deze vertaling die overeenkomst met den Iönischen Bard, welke, volgens heeren, in het laatste gevecht van den Ramayon voorkomt, waar de Goden in den Hemel, zoo wel als de menschen op Aarde, aan den strijd deel nemen, even als in Il. XIX.
Wij hebben tot nu toe, zoo als gezegd is, de getrouwheid der vertaling van den Heer haafner voorondersteld, zonder daarvan nogtans eenigen anderen waarborg te hebben, dan zijn lang verblijf in Indië en zijne kennis aan de inboorlingen. Ééne plaats zou ons aan die getrouwheid bijkans doen twijfelen. Zij staat althans zekerlijk niet in den Ramayon; dit erkent de Heer haafner zelf, die zegt, dat zij woordelijk in sommige boeken der Hindoes vervat, doch waarschijnlijk later door de Braminen daarin gelascht is, (bl. 221.) Het is eene voorzegging van de heerschappij en de misdaden der Europeanen in Indië, zoo als men weet het cheval de bataille van wijlen den Reiziger haafner. Wij zouden ons zeer bedriegen, indien die plaats, in stede van door de Braminen, niet door hemzelven in zijne vertaling of navolging van den Ramayon ingelascht ware geworden.




Gedenkschriften, om te dienen tot de Geschiedenis van Frankrijk onder het bestuur van Napoleon. Door den Generaal Gourgaud, Iste Deel.

(Vervolg en slot van bl. 533.)

Provisionele Consuls is het opschrift der volgende Afdeeling. Napoleon wordt voorzitter, niet naar den zin van sieyes. Deze had gehoopt, dat napoleon zich alleen met militaire zaken zoude bemoeijen, en het burgerlijke aan hem overlaten; maar hij zag met verwondering deszelfs veel-
{==574==} {>>pagina-aanduiding<<}
zijdige kunde, en dat hij niet gemakkelijk te overtuigen was. Hij verklaarde hem voor eenen ‘meester,’ die alles ten uitvoer wilde en konde brengen; maar dat thans onderwerping beter was dan verdeeldheid.
De eerste verrigting van het Gouvernement was de organisatie van het Ministerie, welks voornaamste departementen, b.v. van Oorlog en van Financiën, in eenen ellendigen staat waren. - De polytechnique school werd volkomen geörganiseerd. - Het Gouvernement was door openlijk woelende vijanden omringd. Negenenvijftig der voornaamste belhamels werden gebannen; dit jaagde schrik aan; het oogmerk was bereikt, en men keerde tot zachtheid terug. - De publieke geest verbeterde weldra in geheel Frankrijk. De Priesters werden hersteld. Elken dag beijvert zich het consulair Gouvernement, om door regtvaardige en edelmoedige daden de gebreken der vorige Gouvernementen te herstellen. De Emigranten konden terugkeeren, wanneer zij geene strafbare verstandhouding buitenslands gehouden hadden; sommigen werden zelfs in openbare posten gesteld. Napoleon zeide: ‘Ik heb eene wijde deur geopend: die opregt handelt, zal bescherming vinden; die regts of links afwijkt, zal gestraft worden.’
De eed van haat tegen het Koningschap werd afgeschaft; de 21 Januarij (dood van lodewijk XVI) niet meer gevierd. De beginsels der Consuls verwijderen misnoegen; maar de Vendée en de Koningsgezinden hielden 18 Departementen in gestadige onrust. De rust werd hersteld, en het gedrag der voormalige oproerlingen loffelijk. Ook in het westen van Frankrijk liep de oorlog ten einde. Te midden van alle die verbeteringen was het werk der Constitutie bijna voltooid. Duroc werd naar Berlijn gezonden; men had alle reden, om over het Pruissisch kabinet tevreden te zijn, dat kort daarna zijn leger op den voet van vrede bragt.
Van regtswege moesten de beide raadsvergaderingen (der Ouden en der Vijfhonderd) den 19 Februarij 1800 zich vereenigen. Het eenigste middel, om dit voor te komen, was, eene nieuwe Constitutie, vóór dat tijdstip, het volk ter goedkeuring aan te bieden. Sedert lang had men, daar men op de faam en kunde van sieyes in dit stuk betrouwde, zijn stilzwijgen een nationaal ongeluk genoemd. Zijne Constitutie werd gedeeltelijk aangenomen. Er werd een Gouvernement opgerigt van drie Consuls, waarvan één het opper-
{==575==} {>>pagina-aanduiding<<}
bewind zou hebben, en de anderen zijne raadslleden zijn. Sieyes had tweede Consul kunnen worden; maar hij verkoos het niet, en werd Senateur. Napoleon verkoos als tweeden Consul cambaceres, en als derden lebrun. De Constitutie van het jaar VIII werd op den 13 December 1799 bekend gemaakt en aan het volk ter bekrachtiging voorgelegd, en den 24 dier maand afgekondigd. Het provisioneel Gouvernement duurde alzoo drieënveertig dagen.
Ulm. Moreau. De eerste nationale belooning, welke door napoleon, als opperhoofd van staat, werd uitgereikt, was de eeresabel aan st. cyr. Het leger in Italië, in slechten staat zijnde, werd door napoleon hersteld. Hij droeg het bevel over het leger van den Rijn aan moreau op, die, op den 18 Brumaire, hem ondubbelzinnige blijken van verknochtheid gegeven had.
Paul I was niet tevreden over de staatkunde van Oostenrijk en Engeland; integendeel was na 18 Brumaire zijn haat tegen de Fransche Omwenteling verminderd en opgeheven; hij schatte het karakter van den eersten Consul hoog, en hij gaf aan zijne legers bevel om het slagveld te verlaten en de Weichsel weder over te trekken. Oostenrijk bragt een groot leger in Italië, een ander in Duitschland op de been.
De eerste Consul beval moreau, in Duitschland te dringen. Hij werkte denzelven, door verandering van deszelfs plannen, die hij niet begrijpen kon, tegen. De eerste was gaarne zelf aan de spits des legers gegaan; maar de onrust in de hoofdstad gedoogde zijne langdurige verwijdering niet.
Genua. Massena. De hoofdarmee van Oostenrijk was die in Italië onder melas. Geheel Italië stond, van Rome tot Milaan, onder het bevel der Oostenrijkers. De werking van het Oostenrijksch bestuur strekte zich over gansch Italië uit. Trotsch op behaalde voordeelen, vleide het zich met nieuwe van groot belang. Ondertusschen was ook Frankrijk door eenen nieuwen geest herboren; de dertig millioenen Franschen waren rondom hun Opperhoofd vereenigd, en door wederkeerig vertrouwen geducht. Hun hoofdkwartier stond te Genua. De havens der Genuesche Republiek werden door de Engelschen geblokkeerd. De Fransche linie werd gebroken; melas bereikte zijn hoofdoogmerk, en sneed de Fransche armee van Frankrijk af; maar het bezit van Genua was voor deze Mogendheid van het uiterste belang. Deze stad had ondertusschen gebrek aan levensmiddelen, en zou wel-
{==576==} {>>pagina-aanduiding<<}
dra moeten capituleren. In Provence komen berigten aangaande den marsch van de reserve-armee, op welke de hoop van soldaten en burgers rustte; en na den 18 Brumaire waren alle pogingen der bourbons, zelfs in het Zuiden van Frankrijk, vruchteloos. Met de inneming van Nice komen de Oostenrijkers op Franschen bodem, na de legers der Republiek voor de poorten van Weenen gezien te hebben. Melas krijgt berigt van den overtogt der reserve-armee over den St. Bernard. Ondertusschen ontstaat in Genua hongersnood en desertie. De Engelsche
Admiraal weigert eetwaren voor de krijgsgevangenen van de Oostenrijkers, die in Genua waren, niettegenstaande massena zijn woord gaf, dat er niets van afgehouden zou worden. Zoo ontstond de eerste verbittering tusschen Oostenrijk en Engeland. - Massena onderhandelt over de capitulatie, juist toen, zonder zijn weten, de redding (de reserve-armee) nabij was, en sluit eene nadeelige. De Engelschen maken zich door hunne schraapzucht gehaat; velen worden in Genua door het volk vermoord; de Oostenrijksche Generaal hohenzollern zelf moet zich tegen hunne begeerlijkheid, die zelfs de koopwaren uit de vrijhaven wilde wegslepen, verzetten.
Marengo. Den 7 Januarij beval een besluit der Consuls de oprigting eener reserve-armee. De Constitutie van het jaar VIII vergunde aan den eersten Consul niet, om het bevel in persoon op zich te nemen, maar belette denzelven niet, om er in persoon bij tegenwoordig te zijn. Na het ontvangen van berigten aangaande den loop der zaken in Italië, oordeelde de eerste Consul het noodig, der armee van Italië regtstreeks te hulp te snellen, en verkoos den weg over den St. Bernard. Om het plan geheim te houden, daartoe oordeelde de eerste Consul het beste middel te zullen zijn, het zelf te verspreiden, en meteen de spionnen af te leiden. Dit geschiedde, en Europa raakte overkropt met spotprenten over deze zaak. - De overtogt over den St. Bernard gaat met oneindige moeijelijkheden verzeld. Op dezen overtogt bevredigt de eerste Consul alle geluksfantaisieën, die een jonge bergbewoner hem geopenbaard had. - De eerste Consul doet zijne intrede in Milaan, en wordt met geestdrift ontvangen. Te midden aller voordeelen ontvangt men de droevige tijding, dat Genua (zie boven) gecapituleerd had. Desaix komt uit Egypte terug en bij de armee. De Oostenrijkers, in eenen wanhopigen staat gebragt, moeten tot den slag van Marengo beslui-
{==577==} {>>pagina-aanduiding<<}
ten, behalen ook de overwinning, die hun door den eersten Consul weder ontrukt wordt. Bij overeenkomst wordt Genua aan de Franschen teruggegeven. Geheel Italië was hierdoor veroverd.
Het werk is doorspekt met oordeelkundige aanmerkingen rakende de taktiek in de bijzondere gegevene omstandigheden, met uitgebreide beschrijvingen van de krijgsoperatiën, met onderrigtingen aangaande de voornaamste personen, op dit tooneel van Frankrijks Geschiedenis werkzaam, en behelst eene rijke verzameling van bewijsstukken.




Dichterlijke Mengelingen van M. Westerman. Te Amsterdam, bij M. Westerman. 1822. In gr. 8vo. 114 Bl. f 2-:

Met schrik zien wij het jaartal 1822 op het met een bevallig vignetje pronkend titelblad van dit bundeltje staan. Wij kunnen trouwens, zonder jegens de broeders van het gemeene leven, alias prozamenschen, onbillijk te worden, al de heeren dichters niet te gelijk bedienen. En buitendien zweeft ook (wij willen het niet ontkennen) over de kleine wereld onzer afwisselende verzameling eene soort van noodlottigheid: wat de hand eerst grijpt, dat krijgt eerst eene beurt; en al wèl, zoo men niet zeggen kan: ‘de Drommel brengt alles op éénen hoop;’ die het meest noodig heeft bekend gemaakt te worden, blijft langst van allen in de pr..... holla! boekenmand. Enfin, de heer westerman komt thans niet voor het eerst op het tooneel. Hij is, integendeel, door het gansche land reeds bekend, als een verdienstelijk en bevallig dichter. En het mag dus zoo veel kwaad niet, dat wij (om niet te spreken van onze veelvuldige ambtgenooten) het publiek eenigen tijd aan eigen smaak en oordeel, omtrent deze nieuwe vruchten, overlieten.
En nu dan ter zake: wij hebben het bundeltje met genoegen doorgelezen. Er is velerlei soort van poëzij. Dezelve verschilt niet minder in soort, dan in waarde. Bij sommigen wordt vele hoogte en diepte aangetroffen: alles is vreemd, stout, oorspronkelijk; men toovert met de denkbeelden, en dikwijls met de woorden. Bij anderen is dit het geval niet; zij blijven meer bij het dagelijksche en als aan de oppervlakte der zaken hangen; maar hun gezond oordeel, hun juist gevoel, hun smaak

{==578==} {>>pagina-aanduiding<<}
en bekwaamheid om het gedachte in gepaste, bevallige vormen, woorden en beelden te vatten, doen elkeen met genoegen derzelver geleide volgen. Westerman behoort tot de laatsten, en heeft het in dit genre tamelijk ver gebragt. Hij zegt intusschen, met een paar regels van jeremias de dekker, van zichzelven:

Verschoont mij, zoo mijn dicht naar geest riekt noch verstand: 
Mijn hoofd, wanneer ik dicht, rust zelden op mijn hand. 

En schoon het verre van ons is, geest of verstand aan zijne voortbrengselen te willen ontzeggen, zoo verschoonen wij toch gaarne in hem, wat wij bij iemand, wien het als leerling, niet min dan als beoefenaar, aan tijd en allerlei gelegenheid tot oefening niet had ontbroken, niet zoo ligt zouden door de vingeren zien. Want juist deze soort van poëzij, welke door hare bevalligheid meest behagen moet, (en die altijd de meeste beoefenaars, zoo wel als lezers, zal vinden) vereischt eene uitnemende keurigheid en gemakkelijkheid in de omkleeding. Geene vreemde constructiën en ongewone woorden of zegswijzen (om rijm of maat te vinden) zijn daar ligt geoorloosd. En wij zouden daarom voor de eer van ons land en tijd wel wenschen, dat onze tegenwoordige vele zangers de kunst of enkel als liefhebberij behandelden, en zich bepaalden om enkel nu en dan eens een bijzonder wèl geslaagd stukje in eenig tijdschrift te plaatsen, of zich de moeite gaven, om veel van het beste, uit ouden of nieuweren, vreemden zoo wel als eigenen, te lezen, en, door de eersten te vertalen en na te volgen, hun de kunst af te zien, en de vingers, ter bespeling van de gouden lier, lenig en rad te maken. Immers, hoe vele heldere ‘dichtvuurspranken’ wij thans, bij bekend en onbekend, ook gedurig ontmoeten, veel geacheveerds, gelijk de schilders zeggen, komt ons niet altijd voor. Zij behoorden daarbij echter de denkbeelden zoo min als de woorden te veronachtzamen, om inzonderheid eenen rijken schat te bezitten, uit welken zij weten voort te brengen oude en nieuwe dingen.
Doch dit is een uitstap. Westerman is inzonderheid de zanger van het huisselijk leven, van huwelijksgeluk, vrouwenwaarde, vadervreugd, en tevredenheid in den gulden middelstand en nederige, maar gezegende werkzaamheid om het dagelijksch brood. Hij schildert zichzelven, de zijnen en het lieve vaderland, die roemende en verheffende boven zoo

{==579==} {>>pagina-aanduiding<<}
veel, dat echter meer schittert. Men krijgt den man, men krijgt zijne trouwe gade en kinderen lief, terwijl men zijn werk leest, en zou wel wenschen, zich eens mede aan zijn knappend haardvuur en op zijne huisselijke feesten te bevinden. Men zal dit van bilderdijk, hoe heerlijk ook zijne verjaringen en toezangen aan kroost en echtvriendin mogen klinken, niet ligt zeggen; of, zeide men het ook, een krekelzang of rotsgalm van de echte soort jaagt het woord met schrik en huivering als in de keel terug.
De stukken, die ons in deze verzameling vooral bevallen hebben, zijn: Rijkdom, waarin niets overdrevens, niets van afgezaagde bombast, maar veel ware wijsheid voorkomt. Gaarne voegen wij de twee volgende, Winteravond, en vooral ook Hier en elders, daarnevens. Voorts heeft hij de Vriendschap (en dit mag wel geene ligte taak meer zijn) gelukkig bezongen. In De Aalmoes heeft hij het thema:

(En) Hij, die daar boven leeft, 
Vraagt niet, wat, maar hoe men geeft, 

dunkt ons, wel zoo duidelijk en verstandig behandeld, als zulks in het tweede deel der Rotsgalmen, artikel Milddadigheid, is geschied. Het volgende, De kunst om nooit te sterven, is naïf en stichtelijk, zelfs zonder loon of straf eener volgende wereld in te roepen. Aan mijne Echtgenoote is zulk eene nieuwe knorpartij, dat wij haast niet wisten, of wij dezelve aardig en lief, of toch een beetje onaardig en onvriendelijk moesten noemen. Neen, mijn goede westerman! betwisten wij de lieve vrouwtjes niet, dat zij toch nog meer moeder zijn, dan wij vader! Maken wij ons daarbij althans niet verdacht, dat onze fijne en hooge gevoeligheid, alsof wij met en voor anderen nog meer dan voor onszelven leden, in brommende woorden bestaat! Zoo waar, indien iemand weet, wat het zeggen wil, met en voor een ander dubbel te lijden, het is de moeder met betrekking tot haar kind; en zoo uwe vrouw noodig had overtuigd te worden, en de zaak als met de stukken bewezen te zien, dan vreezen wij, dat uwe pleitrede, op het eerste grootouderlijke feest, slecht geslaagd is. Ook het laatste en uitvoerigste stuk, voorgelezen bij eene prijsuitdeeling, en ten titel hebbende: Het geluk der Ouderen in de ontwikkeling der zielsvermogens hunner Kinderen, houden wij voor wèl gelukt.
Onder de overige stukken is misschien niet minder veel

{==580==} {>>pagina-aanduiding<<}
fraais en goeds. Zij behaagden ons slechts niet zoo wel. En de reden hiervan schuilt deels in het meer dagelijksche, zijnde sommige onderwerpen, zoo als Het Vrouwen-oog en dergelijke, de hoofdzaak betreffende, misschien reeds dikwijls genoeg door onzen dichter behandeld, - deels daarin, dat de stof hoog en zwaar genoeg voor 's mans Muze was, zoo als Geloof en Joannes, die ons daarom toch geenszins mishaagden.




Rotsgalmen van Mr. Willem Bilderdijk. Iste Deel.

(Vervolg en slot van bl. 548.)

Aan de Onchristenen dezes tijds - waartoe zeker alle de Arminiaansche Predikanten tot één toe zullen behooren - worden, zoo in den echt-Christelijken geest, vele zoete dingen gezegd, en met eene voorbeeldelooze zachtmoedigheid (want bilderdijk weet, dat deze het aardrijk zal beërven) de liefderijkste vermaningen gegeven. Het is al spoedig: (en hoe zou men die wolven in schaapskleederen ook anders kunnen bestempelen?)

‘..... Gij Verleiders, wien, van enkel hoogmoed dronken, 
De haat, de razernij, uit gluipende oogen vonken,’ 

(Zij zijn dus nog al kenbaar, en juist daarom, zouden wij denken, minder gevaarlijk.)

‘Om d' Afgrond tegen God te dienen! Wangeslacht 
Dat de inspraak dooft van 't hart, Gewisse en plicht verkracht, 
Om met uw Vloekgespuis de Rijken om te keeren! 
 
Verworpelingen, in den afval van uw God 
Verhard! Godslastrend schuim! ..... 
 
Barst aan den giftdrank vrij die ge andren in doet zwelgen!’ 

Die wensch is zeer Christelijk! - en gepast de raad, die nu onmiddellijk volgt:

‘..... Werpt uw maskers af! Verguist het Godlijk Woord 
In Bacchanalen van uw momdienst ongestoord, 

{==581==} {>>pagina-aanduiding<<}

Zwaait openlijk de vaan van heillooze Ongodisten, 
Maar dekt uw eedgespan met d' eernaam niet van Christen.’ 

en een weinig lager:

‘Wat mart ge -? Kondigt ons een open oorlog aan. 
 
Uw wartaal lokt niet meer,’ [dus, 't gevaar is over!] 
‘De winden spelen met uw lampjens, 't flikkerlicht 
Gaat knappende uit in rook......... 
En laat de gasreuk na,’ [het moet toch bij bilderdijk 
altijd met stank eindigen!] ‘waar borst en long van stikken.’ 

En nu worden zij, ten slotte van alles, opgewekt, om maar, zonder langer te dralen en te talmen, een ieder te verbannen en te vermoorden, ‘wie Christus durft belijden.’ Nu, hiertegen verzoeken wij, voor alle securiteit, wat ons betreft, protest aan te teekenen!
In Hartsgevoel verzekert bilderdijk, met zijne gewone nederigheid en opregtheid, van zichzelven: dat hij in alles gelijk is aan onze ‘onverwrikbre Vaderen, wier adem, moed, en trouw,’ [immers ook hunne liefde tot Vrijheid en afkeer van Gewetensdwang??] ‘nog ombruischt door zijne aderen.’ Maar, hooren wij hemzelven:

‘Ja,’ [dus spreekt hij de Vaderen aan] ‘'k heb als gij, 
voor 't recht van Vorst en God gestreden, 
Verdrukking doorgestaan, gebrek en smaad geleden. 
'k Ben afgeleefd, maar 'k blijf ....... 
U waardig; 'k buig noch buk voor 't oproerstokend rot!’ 

(Dat zijn nu zeker, want verba valent usu, de voorstanders van eene liberale en constitutionéle Regering, en in dat geval zal, bij wettige gevolgtrekking, daartoe ook Z.M. behooren!)

‘'k Heb niets gemeen met u, Verleiders, Onrustzaaiers,’ 

(Bilderdijk, de vredelievende, de vrede stichtende bilderdijk, zou deze iets gemeen met onrustzaaijers hebben!!!)

‘Die Gode in 't aan zicht vliegt, vermomde Vrijheidkraaiers: 
Dient d'Afgod wien gij rookt, stoot Throon en Outer om,’ 


{==582==} {>>pagina-aanduiding<<}

(Wie weet, wat nog gebeurt! Maar ook dàn is bilderdijk geborgen; want:)

‘De Christen leeft en sterft zijns Heilands eigendom.’ 

Nadat ons bilderdijk in Verbintenissen op nieuw verteld heeft, wat hij al voor het Vaderland heeft gedaan en geleden, dat zeker nog al aanmerkelijk moet wezen, dewijl hij er telkens op terugkomt, hebben wij weder dadelijk de oude Jeremiade. Maar, wie zou ook niet jammeren en klagen, als hij alle die ijsselijkheden en gruwelen aanschouwt? Bedenk eens, Lezer! hoe het thans in ons lieve Vaderland staat geschapen:

‘.....'t Kroost, geheiligd aan den Moloch thands verheven, 
Wordt jammerlijk ten prooie aan Heidnen leer gegeven;’ 

(Zeker sedert men op de scholen niet meer de Historie van David of den Heidelbergschen Catechismus gebruikt!)

‘En Sodom en Gomorre, oud Romen en Atheen, 
Hoopt in ons Vaderland zijn gruwlen stout op een! 
Ja, de afval is volwrocht.’ 

(Doch dit is nog niets: hoor verder!)

‘Met Christus zoen te honen, 
Zijn bloed te smaden, ja, behaalt men gloriekroonen,’ 

(Zou men hier niet aan de medaljes moeten denken, die men op de beantwoording van prijsvragen ontvangt?)

‘En de eer die Turk en Pers voor Jezus grootheid voedt, 
Wordt hier 

(Hoe is het mogelijk, dat zulk een Land ééne maand kan bestaan!)

Wordt hier in Hollands schoot met schande en leed geboet.’ 

Het is dan ook geen wonder, dat de Christelijke bilderdijk zich hier, in dat tweede Sodom en Gomorra, maar in 't geheel niet in zijn element bevindt; en wij gelooven hem gaarne, als hij op deze flatteuze beschrijving (die wij evenwel om geen goud zouden willen, dat ter kennisse onzer nakomelingen kwam) onmiddellijk laat volgen: dat hij

{==583==} {>>pagina-aanduiding<<}
maar niet kan nederzitten bij die Belialsmannen, ‘die zoo de afgoôn dezer eeuw met hart en mond belijen; of wien huns Heilands naam niet meer ter harte gaat.’
En vraagt nu misschien een woeste hoop, die zoo gaarne den neus aan de mouw van een' ander veegt, waarom de Koning alle die gruwelen duldt? Bilderdijk lost dit op, en geeft tevens een onfeilbaar middel aan de hand, om alle die ijsselijkheden op ééns te stuiten: ‘Laat slechts de Koning regeren, 't juk verbreken der laffe Dwingelanden,

Wier moedwil d'elpen staf durft buigen in zijn handen, 
Ten roede en geessel maakt van 't Godgetrouwe volk, 
En heimlijk 't lemmer slijpt der Hem’ [den Koning!!] ‘bestemde dolk.’ 

‘Regere slechts de Koning’ [dat is: zonder Constitutie en buiten overleg met de Staten]

‘in den naam der Godheid die Hem huldde, 
 
Doch geen Oranje schiep ten speelpop van zijn beulen, 
Noch opvoerde op den throon om met de Hel te heulen.’ 

Regere slechts zoo de Koning!.... en dan, gelijk reeds boven was voorspeld, dan ‘zal Gods kerk weer vrijen adem halen’! - Wij danken van harte den Hemel, die eenen Koning aan ons gaf, bij wien zulk eene taal, die niet anders dan de taal des oproers is, wel geen minder gevoel zal verwekken, dan - diepe verachting tegen den Man, die in een Land van rust en vrede, waar Godsdienst en zedelijkheid zulk eene vaderlijke bescherming vinden, zoodanig eene taal van leugen en laster spreken kon! - Bilderdijk! dank ook Gij God, dat Gij een Land bewoont, waar men zulk eene taal zelfs duldt!!!
Maar misschien doet deze of gene eene andere vraag aan bilderdijk; waartoe namelijk toch al dat razen, tieren, schelden en schreeuwen dient, daar hij toch niemand overtuigt, en ieder hem bespot? Vraagt dit iemand, bilderdijk geeft hierop een Andwoord, dat wij intusschen wel konden missen, omdat wij er niets meer uit leeren, dan wij reeds voorlang wisten, en waar het weder, in de taal zijner hem aangeborene zachtmoedigheid, is:

{==584==} {>>pagina-aanduiding<<}


‘Neen, snoodaarts! vloekt en woedt, en knevelt de aard in banden; 
Mijn tong, mijn pen, is vrij’ - [ook om schaamtelcos te liegen en te lasteren??]..... 
‘'k Veracht de dolle drift van lage Dwingelanden: 
 
Ja, trotsheid, eigenwil, zijn elk' verworpling eigen, 
't Zijn Lucifers, wier drom op zelfverlichting roemt!’ 

En daarom is dan nu ook bilderdijk zoo nederig, zoo inschikkelijk, zoo ligt te overtuigen, en zoo afkeerig om zich op zijn licht te verheffen!
Dat Aan Mr. i. da costa, bij het in 't licht geven zijner Bezwaren enz., met dankbaarheid wordt gedacht, en aan hem, voor het zoo wèl volbrengen van zijn verdienstelijk doch moeijelijk werk, de hoogste lof wordt toegebragt, dit spreekt van zelf. Bilderdijk verzekert zijn' kweekeling: dat hij juist over den Geest dezer Eeuw heeft geoordeeld, en nog niet half genoeg heeft gelogen en gelasterd. En indien deze jeugdige kampvechter eens weder eenen kruistogt mogt wagen, wanneer wij hopen, dat hij er met even veel glans zal afkomen, dan zou hij uit deze regels van zijn' Patroon en Meester weder een aantal nieuwe vervloekingen kunnen opzamelen, om alsdan over onze Eeuw uit te galmen, die, wat men ook mag stellen, beweren, en door de deugdelijkste bewijzen staven, toch maar de Eeuw der Helsche duisternis is en blijft!!
Ook de Heer a. capadose heeft zich als een moedig kampvechter voor het Rijk der Duisternis gedragen, en aan hetzelve, door zijne bestrijding der Beestpok-inenting, geen' geringen dienst bewezen. Bilderdijk wil dit erkennen, en dankt hem, ‘uit naam van Godsdienst en Geweten,’ (!!!) dat ook hij hier het zwaard heeft aangegord en ten strijde is uitgetrokken. Een enkel proefje..... maar neen! - hier wordt de zotheid volkomene razernij, en wij zouden misschien de ergernis vermeerderen. En daar wij nu dit niet willen, zeggen wij volstrekt niets over Desengano, (een Spaansch woord, dat ware verlichting te kennen geeft) dan alleen: dat wij hopen voor zoodanig eene verlichting, als bilderdijk hier huldigt, te blijven bewaard. Neen! dan blijven wij liever, zoo lang wij leven, kinderen der duisternis!

{==585==} {>>pagina-aanduiding<<}

Gaarne zeiden wij nog iets van de Parodie, waarin wordt gesproken van ‘'t brommend ongediert', als kampernoeljens opgeschoten, uit slijk en ezelmest gesproten,’ en ons verzekerd: dat bilderdijk van dat ongedierte (het zijn, zoo wij het wèl hebben, de thans levende Dichters) lof noch eer noch dank verkiest te ontvangen, en maar volstrekt niet wil bezongen worden van die snooden, ‘die hun God voor 't goud verraden, of, mooglijk, voor een laf hoezee van oordeel- en verstandloos vee.’ Gaarne namen wij hier, tot amusement van onze Lezers, iets over; maar wij gingen reeds ons bestek te buiten.
Finis coronat opus! riepen wij uit, na de lezing van het heksluitertje, dat ons voor den grijzen Bard blozen, en onwillekeurig denken deed aan den edelen en waarachtig vromen feith, die zijne lier door wulpsche - neen, morsige zangen nimmer bezoedeld heeft.
Zietdaar, Lezers! wat wij meenden van dezen bundel te moeten berigten. Oordeelden wij ongunstig, wij deden dit ongaarne, en het geschiedde niet, omdat wij in denkwijs van den Heer bilderdijk verschillen; neen, verre zij dit van ons! Wil Bilderdijk, voor en bij zichzelven, de duisternis liever hebben dan het licht; vindt hij troost voor zijne ziel in een Godsdienststelsel, der Middeleeuwen waardig; wil hij leeringen aankleven, die niet door God zijn voorgeschreven, maar door menschen uitgevonden; wil hij liever, bij een Oostersch Despotismus, zich krommen onder het juk, dan de zegeningen eener redelijke Vrijheid te genieten; wil hij hardnekkig vasthouden aan 't geen hij eenmaal heeft aangenomen, al wordt hij ook duizendmaal van zijne dwaasheid overtuigd; wil hij gelooven voor zichzelven, dat bij hem alleen de waarheid is; wil hij dit, en, omdat hij dit wil, zichzelven onophoudelijk kwellen, en in zijnen hoogen ouderdom zich het leven verbitteren, - het zij zoo! en dit zullen wij in hem, met Christelijk geduld en medelijden, dragen. Maar dit veroordeelen, ja verfoeijen wij in hem: dat hij in een Land van rust en vrede zonder ophouden de rust tracht te verstoren, en het zaad van wantrouwen en tweedragt strooit; dit veroordeelen, ja verfoeijen wij in hem: dat hij dagelijks ware verdiensten lastert, en elk verdoemt, die een ander licht eerbiedigt, dan hij voor zichzelven verkiest te volgen; dit veroordeelen, ja verfoeijen wij in hem: dat hij telkens zich op den regterstoel plaatst, en eene taal zich

{==586==} {>>pagina-aanduiding<<}
aanmatigt, die geen' sterveling past, al was hij nog tienmaal geleerder, en al sprak hij zelfs de taal der Engelen; dit en dit alleen veroordeelen, ja verfoeijen wij in hem; en daarom moeten wij somtijds bittere woorden spreken tegen eenen Man, dien wij anders, om zijne zeldzame gaven, bewonderen, en dien wij, al ontbraken hem ook deze, om zijne jaren, met alle zijne zwakheden, zouden verdragen en eeren.

De Fabelleer vergeleken met de Geschiedenis. Door den Abt De Tressan. II Deelen. Uit het Fransch vertaald. Met Platen. Te Amsterdam, bij J.C. Sepp en Zoon. 1822. In gr. 8vo. f 4-5.

De titel van dit werk boezemde ons eene groote belangstelling in. De Fabelleer vergeleken met de Geschiedenis, door den Abt de tressan, naar de in Frankrijk voor het openbaar onderwijs ingevoerde en door den Schrijver op nieuw herziene uitgave, met platen! Vele gedachten deden zich te gelijk aan onzen geest voor; maar wij zijn in alle die gedachten teleurgesteld. De Vertaler heeft iets ondernomen, waarvoor hij volkomen onberekend was, en bijna op iedere bladzijde stooten wij op eene jammerlijke verminking van oude namen. Wij weten, hoe Franschen, die met de bronnen der oude geschiedenis niet zeer bekend zijn, vele zaken en namen verwarren en verkeerd plaatsen; maar, als bij die ligtvaardigheid de onkunde eens Vertalers komt, krijgen wij dikwijls een zonderling en smakeloos mengelmoes. Wij hebben het oorspronkelijke met de vertaling niet kunnen vergelijken, en kennen het werk van den Heer bannier ook niet, waaruit de tressan zegt het zijne te hebben geput, nadat hij met onvermoeide vlijt de geachtste Schrijvers had geraadpleegd. Maar welke die geachte Schrijvers zijn, komen wij hier niet te weten. En de oude Schrijvers worden meestal zoo vlugtig, ondoelmatig en verward aangehaald, dat daaruit meer duisterheid dan licht ontstaat. Het komt ons in het algemeen voor, dat de arbeid van de tressan eenige vademen verwijderd is van de hoogte, op welke dit aangename en gewigtige vak van studie door heyne, schelling, bel, hug, creuzer, pareau, muntinghe en anderen geplaatst is. En voor een boek, om bij het onderwijs der jeugd te gebruiken, zouden wij dit voort-
{==587==} {>>pagina-aanduiding<<}
brengsel van Franschen grond volstrekt niet durven aanbevelen. Alles is zoo los en luchtig, zoo van den hak op den tak, zoo kwalijk zamenhangend, dat het veilig onvertaald had kunnen blijven, al ware de Vertaler ook meer voor zijne taak berekend geweest. Zelfs de plaatjes dragen hier en daar blijken van
verkeerden smaak. Zoo geeft men b.v. aan Bellona een paar vaandels uit de zeventiende eeuw na Christus! Waarom er ook niet een paar vierentwintig ponders bij geplaatst? Ons exemplaar zit vol vouwen; zijnde zoo vele plaatsen, waar wij meenen grove dwalingen te hebben ontmoet. Wij zullen er slechts eenige weinige van overschrijven, en dan deze Fabelleer vaarwel zeggen: Iste Deel, bl. 45. ‘De eerste rang bevatte de hoogere Goden, welke men ook de Goden der Natiën noemde, omdat zij bij alle volken bekend en vereerd waren. In den tweeden rang waren de Goden begrepen, welke ovidius het volk God noemde. Zij heetten ook de mindere Goden der Natiën.’ - Bl. 46. ‘Het woord Indigetes beteekent handelende gelijk Goden.’ - Bl. 50. ‘Het woord Mey komt van majores, de grootsten.’ - Bl. 112, over de Godspraken: ‘De Kerkvaders zijn eenparig van gevoelen, dat God somwijlen den eeuwigen vijand van het menschelijk geslacht vergund heeft het toekomende te voorzien. De ontelbare gevallen van bewaarheide Godspraken pleiten voor dit gevoelen.’ - Bl. 113. ‘De jonge meisjes, die huwden, meenden Diana te verzoenen, met aan haar hunnen gordel te offeren, waardoor zij den naam kreeg van Tisiphone, of de gordel-afneemster.’ Als dit geene drukfout is, blijkt daaruit, dat de Abt en de Vertaler geene letter Grieksch verstaan. Maar er zijn ook andere bewijzen. B.v. bladz. 136. aversative, terwijl bij pausanias, die aangehaald wordt, apostrophia staat. En in het IIde Deel, bl. 19, sprekende van de Grieken, zegt men, dat de heilige bosschen luci genaamd worden. Voorts is cestus een knuppel.
Herodotus en servius, aristoteles en phocion worden in éénen adem als auctoriteit aangehaald. - Het onderzoek over den Noordschen Godsdienst, waarmede dit werk besloten wordt, ziet er niet veel beter uit. Ook daar worden, gelijk overal, oude denkbeelden, verward en door elkander gehaspeld, opgedischt.


{==588==} {>>pagina-aanduiding<<}

De Ring van Gyges wedergevonden, of Verzameling van meest Nederlandsche Karakters. Tweede verbeterde Druk. In IV Deelen. Met Platen. Te Amsterdam, bij J.C. van Kesteren. 1823. In gr. 8vo. f 15-:

Het Leven, Gevoelens en zonderlinge Reis van den Landjonker Govert Hendrik Godefroi van Blankenheim tot den Stronk. Tweede verbeterde Druk. In II Deelen. Te Amsterdam, bij J.C. van Kesteren. 1824. In gr. 8vo. f 6-:

Niet te onregt heeft de Ring van Gyges bij onze Landgenooten een onthaal gevonden, dat hem thans de eer eens tweeden druks doet verwerven. Van de werken, door den vernuftigen Schrijver ons geschonken, houden wij dit voor een zijner beste, zoo niet het onderhoudendste van alle. Die den lust tot het lezen van verzierde verhalen niet kan wederstaan, schaffe zich dezen onzigtbaarmakenden ring aan, en hij zal denzelven niet alleen met vermaak, maar ook niet zelden tot wezenlijk nut bezigen. Het werk is bekend, en een herdruk kan door ons bovendien slechts met een kort woord vermeld worden. De uitvoering is allezins zindelijk. De platen, van wijlen r. vinkeles, wiens roem in deze soort van kunstwerk nog door geenen anderen verdonkerd werd, hebben het goed uitgehouden. Wij herlazen het boek met vernieuwd genoegen.
En wie dan deze lectuur volbragt heeft en naar meer verlangt, die begeve zich met Jonker Govert op reis, en zal zich de kosten niet beklagen. Ook dit vermakelijk werk van denzelfden luimigen Schrijver is te bekend en onze ruimte te beperkt, om er hier meer van te zeggen, dan dat het, door dezen herdruk, van nieuws verkrijgbaar is, en wij het gaarne aanbevelen.

Boekbesch. bl. 561. reg. 19. lees Physiologico.
Meng. No. XII, bl. 551, reg. 4 v.o., staat Marethon, voor Marathon.





{==589==} {>>pagina-aanduiding<<}

Boekbeschouwing.

Grondleer van den Godsdienst. Eene Handleiding tot zijne Voorlezingen over den Godsdienst, voor de Akademische Jongelingen in alle Faculteiten: door J.M. Sailer. Naar de tweede, verbeterde Uitgave uit het Hoogduitsch vertaald, met eene Voorrede van H. Muntinghe. II Stukken. Te Groningen, bij J. Oomkens. In gr. 8vo. XVI, VI en 594 Bl. f 4-50.

Wij hebben de beide stukken van dit werk te gelijk ter recensie ontvangen; en, schoon wij vertrouwen, dat het, om deszelfs belangrijkheid, en uit hoofde van de beroemdheid des Schrijvers, reeds in veler handen zijn zal, willen wij echter niet in gebreke blijven, er eenig verslag van te doen.
Dat een verstandig en allerkundigst Hervormd Godgeleerde, zoo als de voortreffelijke en tot algemeene droefheid afgestorvene muntinghe, dit werk, ofschoon door eenen Roomschgezinden Schrijver vervaardigd, zoo hoog schatte, dat hij de overbrenging van hetzelve aanraadde, en voor de weluitgevallene vertaling eene voorrede schreef, zal niemand vreemd vinden, die den edeldenkenden man eenigzins gekend heeft, en die weet, dat, zoo als deze zich in zijne voorrede uitdrukt, uit de pen van sailer nooit iets voortkwam, dat niet in zijne soort voortreffelijk was, en met zeer veel genoegen, zoo wel als nut, door iedereen, die wijsgeerig en Christelijk denkt, gelezen werd.
De Hoogleeraar had eerst eenigen twijfel, of men in de vertaling ook eenigzins veranderen of wel weglaten zoude sommige dingen, welke des Schrijvers gehechtheid aan de gevoelens van het Roomschgezind Kerkgenootschap te kennen geven. Dan, na rijper beraad, dacht het hem, zoo wel als den vertaler, best, om het werk zoo te laten als het was, dewijl toch, hetgeen eigenlijk Roomsch-
{==590==} {>>pagina-aanduiding<<}
gezind in dit werk voorkomt, zóó is voorgesteld, dat het den Protestant, hoezeer hij er ook veel tegen zou kunnen zeggen, niet ergeren kan, en voorts ook aan onze Roomschgezinde Medechristenen geene aanleiding gegeven wordt, om tegen hetzelve, als misschien onder Protestantsche handen verknoeid, bevooroordeeld te zijn.
Deze inrigting, en de redenen derzelve, welke wij, kortelijk, uit de gemelde voorrede hebben opgegeven, kunnen wij niet anders dan goedkeuren, voor zoo ver, namelijk, men in het werk zelf niets veranderd heeft. Evenwel zou men, dunkt ons, die zelfde inrigting behoudende, eenige aanmerkingen, 't zij onder aan de bladzijden, of liever achteraan, hebben kunnen voegen, in welke, kort, klaar, bondig, en tevens zonder eenige bitterheid, het Protestantsche leerstelsel tegen het Roomsche wangeloof gehandhaafd werd. Dit zouden wij, bij een werk als het onderhavige, des te meer van belang gerekend hebben, daar de Roomsche denkbeelden niet alleen zoodanig zijn voorgesteld, dat geen Protestant er zich aan ergeren kan, maar ook eenigzins op eene wijsgeerige wijze worden voorgedragen, ja zelfs somtijds aan niet Katholijke Christenen als alleraannemelijkst aanbevolen. Zoo wordt, bl. 313, in eene noot, gezegd: Ook niet Katholijke Christenen, Wijsgeeren en Dichters hebben in onze dagen het zevental Sacramenten met andere oogen aangezien. Een hunner komt er, in seinem Leben, II Th. S. 180, openlijk voor uit: Ontbreekt het den Protestantschen eerdienst over het geheel aan volheid, zoo onderzoeke men deszelfs afzonderlijke deelen, en men zal bevinden, dat de Protestant te weinig Sacramenten heeft; ja hij heeft er slechts één, bij welk hij zich werkzaam toont, het Avondmaal; want den Doop ziet hij slechts aan anderen bedienen, terwijl dezelve hem koud en ongevoelig laat. De Sacramenten zijn het hoogste in den Godsdienst, het zinnelijke teeken eener buitengewone Goddelijke gunst en genade, enz.
Dit enkele staaltje toont genoegzaam de gegrondheid van ons oordeel. Het is toch overbekend, dat, in ons

{==591==} {>>pagina-aanduiding<<}
land althans, de Roomschgezinden vol ijver zijn voor hunnen Godsdienst, en gansch niet ongenegen, om, zoo veel mogelijk, het Protestantendom afbreuk te doen. Ofschoon nu dit werk van sailer, uit hoofde van deszelfs wijsgeerigen aard, aan de meesten hunner niet bevallen kan, zijn er toch voorzeker ook, die in hetzelve behagen scheppen, en tevens met innig genoegen zien, dat het, zonder eenige aanmerkingen hoegenaamd, op aanraden van een beroemd Protestantsch Godgeleerde, in het Nederduitsch is vertaald geworden, en zich welligt vleijen, dat hierdoor hunne zaak wel degelijk in de hand wordt gewerkt. Althans wij voor ons, hoezeer wij ook de liberaliteit en de tolerantie voorstaan, zijn overtuigd, dat men, in ons land en in onze dagen, omtrent Roomschgezinden niet voorzigtig genoeg zijn kan, en dat het voor de Protestanten van het grootste belang is, om, bij gepaste gelegenheden, voor hunne zaak manmoedig en verstandig uit te komen.
Voorts stemmen wij volkomen in met wijlen den hooggeschatten muntinghe, dat dit werk ongemeen veel waarde heeft, bijzonder voor hen, die Christendom en Wijsgeerte weten te vereenigen, en dat het vooral strekken kan, om de waarheid en voortreffelijkheid der Evangelieleer te doen gevoelen, en den Christen van dezelve diep te overtuigen, in zoo ver, namelijk, de Christelijke leer in het algemeen door den Schrijver beschouwd wordt. Geheel anders is het gelegen met hetgeen over de grondleer van het Katholijke Christendom is voorgedragen; hetwelk echter door een verstandig en kundig Protestant ook wel verdient overwogen te worden, om op zijne hoede te zijn tegen de spitsvindigheden van sommige Roomschgezinden onzer dagen.
Dit zij genoeg over een werk, dat reeds eenigen tijd geleden is uitgekomen. Wij bevelen het ten sterkste aan, mits men de gulden les van den Apostel paulus betrachte: Beproeft alle dingen, en behoudt het goede!





{==592==} {>>pagina-aanduiding<<}

Handleiding voor Predkanten, of Lijst van Teksten bij bijzondere gelegenheden; bijeenverzameld door A.J. van der Veen, Predikant te Gorredijk. Te Haarlem, bij de Wed. A. Loosjes, Pz. 1822. In gr. 8vo. 119 Bl. f 1-20.

Predikanten, die bij meer of min gewone gelegenheden, zoo als Christelijke Feestdagen, Doop en Avondmaal, enz. enz. om eenen (meer of min gepasten) tekst verlegen zijn, vinden hier eene opgave van letterlijk afgedrukte teksten, waaruit zij dan nu, den eersten den besten, of ook naar welgevallen, kunnen kiezen. Meer bevat dit boekje volstrekt ook niet; geene aanwijzing tot de behandeling, of daartoe dienen le wenken; ook geene aanwijzing voor gewone leerredenen, naar keuze van onderwerp, leer of pligt, geschikt. Of alzoo de Eerw. van der veen geenen geheel nutteloozen arbeid ten dezen verrigt hebbe, moge het debiet van dit boekje beslissen.





Synodale Leerrede, na vervulden 25 jarigen Evangeliedienst, uitgesproken te 's Gravenhage, op den 6 Julij 1823, door I.J. Dermout, Hofprediker van Z.M. enz. Te 's Gravenhage, bij S. de Visser. 1823. In gr. 8vo. 51 Bl. f :-60.

Deze leerrede zou, om hare belangrijkheid en hare fraaiheid, om haren inhoud en de gepaste wijze, op welke de beroemde spreker zich van de tijdsgelegenheid heeft bediend, eene veel vroegere aankondiging vereischt hebben, en Recensent verbeeldt zich nog bijkans, dezelve vervaardigd te hebben, zonder nogtans te weten, waar dezelve zou gebleven zijn. Het was inderdaad wel toevallig, dat de Eerw. dermout, juist op den tijd dat hij de Synode met eene leerrede had te openen, teffens de vijf-
{==593==} {>>pagina-aanduiding<<}
entwintigste verjaring van zijnen kerkdienst kon vieren en menigeen zou met dit dubbele feest eer verlegen zijl geweest, dan dat hij er eenige partij van wist te trekken. Dit laatste heeft echter hier in eene uitstekende mate plaats. Hoe kon iemand bijna schooner aanleiding vinden, om het onaangenaam veelvuldig spreken over eigen persoon, werk of lotwissel te vermijden, dan door zijnen leeftijd, als een belangrijk deel der geschiedenis van de vaderlandsche Hervormde kerk, tot onderwerp te nemen? Of welke stoffe was der aandacht van de hooge kerkvergadering bijna al meerder waardig, dan zulk een overzigt, dat de meeste eerwaarde leden met hunne eigene herinneringen konden achtervolgen, en dat eenen rijkdom van zaken, van blijdschap en leering aan de hand gaf, allergeschiktst om hen te stemmen tot voortzetting van de, onder Gods hulp en door Zijnen zegen, zoo wèl begonnene taak der behouding en volmaking?
De tekst, II Cor. IV:15: want alle deze dingen zijn om uwent wille, opdat de vermenigvuldigde genade, door de dankzegging van velen, overvloedig worde ter heerlijkheid Gods, is gewisselijk niet kwaad gekozen, in zoo verre vooral deze woorden hier gerigt worden tot de gansche gemeente. Want (dat wij dit in het voorbijgaan aanmerken) er is in zulk eene synodale leerrede iets gemengds, dat ons, op zichzelve, niet aangenaam aandoet, en, alles gelijk staande, altijd de voorkeur aan eene gewone kerkelijke redevoering zou doen geven, - dat rigten des woords, namelijk, nu tot dezen, dan tot dien hoogen of minderen persoon, nu tot de Hoogleeraren en Leeraren, leden der kerkvergadering, en straks weêr tot de gemeente. Men doet het eene of andere hiervan ook wel vrijwillig; maar elk gevoelt, dat dit iets anders is.
Om voort te gaan, de spreker wil ons eerstelijk, uit eene geheugenis van vijfentwintig jaren, de vermenigvuldigde weldaden, welke God aan de Nederlandsche Hervormde kerk bewezen heeft, dankbaar vermelden; in de tweede plaats, eenige trekken, welke tot opluistering van het heerlijk bestuur der Goddelijke liefde, bij de over-
{==594==} {>>pagina-aanduiding<<}
vloedige mededeeling van zoo vele gunstbewijzen, kunnen dienen, in het licht stellen; en, eindelijk, indachtig maken, welke de vruchten behooren te zijn der dankzegging, welke door ons en velen deswege aan God moet worden gebragt.
Wat het eerste betreft, de kerk bleef, onder alle schokken der omwenteling, bestaan; zij behield den vrede en volmaakte de liefde in- en uitwendig; zij verloor daarbij hare eigendommelijke kenmerken niet, en zag de middelen tot hare stichting en bloei (verlichting, bekwaamheid, ijver der leeraren, enz.) toenemen.
In het tweede gedeelte komen voor: dat zelfs een min gunstige loop van zaken, onder het weldadig bestuur des Heeren, aan dezen zegen is dienstbaar geworden; dat de goede Voorzienigheid het onkruid belet heeft in dezen grond wortelen te schieten. ‘Het ontbrak (toch), in de beschaafdste landen van ons werelddeel, niet aan zulken, die, deels met eene verwonderlijke ligtzinnigheid, deels met groot vertoon van schranderheid en geleerdheid, zoo wel bij het volk als in de scholen, de gronden van het gezag der Goddelijke openbaring trachtten te verzwakken, of die den zin der uitspraken van de gewijde Schrift naar willekeurige regelen bepaalden, en de leerstellingen, uit den Bijbel in het Godsdienstig geloof opgenomen, verwierpen, of verplooiden, nu eens naar de leiding eener diepzinnige redekaveling omtrent de afgetrokkenste wetenschap, dan eens naar de duistere voorstellingen van het menschelijk gevoel. Groot is het nadeel, hetwelk elders hierdoor is te weeg gebragt; daar bij sommigen eene ellendige onverschilligheid omtrent de Christelijke waarheid hieruit is ontstaan; bij anderen eene troostelooze onzekerheid omtrent de gewigtigste aangelegenheden is veroorzaakt; enkelen een gretig omhelzen van gewaande onfeilbaarheid hebben te baat genomen, om dezen maalstroom te ontzwemmen; velen zelfs het ongezonde kaf, in vroegere eeuw verstrooid, tot schande van den tegenwoordigen tijd, weder vermengd hebben met het koren.

{==595==} {>>pagina-aanduiding<<}
Der Nederlandsche Hervormde kerk heeft het mogen gebeuren, bij eene behoedzame zifting van goed en kwaad, het goede, waar het zich voordeed, te verzamelen in de schure, en tot gebruik aan te leggen, en tevens door de dwaling niet te worden aangestoken.’ Dit alles is Gods werk, niet het onze.
In het derde deel vinden wij ons aangespoord, om ons door de stof onzer erkentenis te laten besturen tot eene betamelijke waardering van het goede van onzen leeftijd; tot hope op de bewaring en voortduring der bewezene weldaden; tot eene trouwhartige zorg om daartoe mede te werken en er een goed gebruik van te maken.
Voor- en nagebed zijn, te regt, bij het stuk gevoegd. En niemand zal het geheel ligt uit de handen leggen, zonder erkentelijkheid jegens den spreker, en vooral jegens Hem, die ons zulke mannen, zulke taal, zulke gevoelens en zoodanige stof ter dankbare herinnering schenkt. Wij althans doen dit van harte; schoon ootmoedig en gaarne bekennende, dat onzen tijd en elk onzer niet alleen veel gebrekkigs blijft aankleven, maar dat we ook ligt in het een of ander kunnen roemen, hetgeen dien prijs niet ten volle verdient. God volmake ons in alle goede werk, ter eere van Hem en zijnen Zoon! Amen!

La Vérité de Jésus Christ, l'Esprit du Siècle et la Réformation. Sermon sur Jean XVII:17. Avec un mot de Préface, tout particulièrement rélatif a l'ouvrage de Da Costa, de ses Grièfs contre l'Esprit du Siècle: ainsi qu'au jugement, qui en à été porté dans le Public, dans diverses feuilles et journaux, et dans les écrits, qui ont paru en même tems et suivi contre ses Grièfs. Par L.H. Bähler, Pasteur de l'Eglise Wallonne de Zwolle. Amsterdam, chez M. Gastman. 1824. 8vo. 30 et 42 pag. f :-75.

Wij kenden den Zwolschen Herder niet, die zijne schapen in zulk eene weide leidt, als deze preek, en de voor-
{==596==} {>>pagina-aanduiding<<}
rede tot derzelver en da costa's verdediging, ons laat zien, en wij bejammerden hem en de kudde, die om zulk zielevoedsel grazen gaat. Maar met groote blijdschap vernamen wij, dat dit het geval te Zwolle niet is, waar nu en dan maar een enkel schaap naar bähler's stemme hoort. Nu beklagen wij alleen Do. bähler; en willen zich da costa cum suis, en zoo vele zuchtende en suffende prijzers van den ouden tijd, met dit Zelootje gelukwenschen, wij gunnen het hun. Het preekje noch de voorrede is waardig, dat iemand, wien het niet in het hoofd scheelt, en wien waarheid, vrijheid en vrede dierbaar is, zich die aantrekke. Tusschen beiden staat een zoogenoemd vers van moederlief, bähler's hulpe, die onder anderen wenscht, dat de bedienaars der altaren, die de heilige ark dragen, met de door haar ten strijde geroepen schare mogen opmarscheren (zeker voor de gaauwigheid!), der krijgslieden schouders ondersteunen (alsof zij niet genoeg te dragen hadden), en den vijand (wien?) aanvallen. (Maar de heilige ark dan in die batalje? Ja, 't is al te waar: die waagt men er aan.)
Wij hopen, dat het gerucht liege, hetwelk de vertaling van dit vod aankondigt.




Waarnemingen en Opmerkingen omtrent de Roodvonk of Scharlakenziekte, door H. van den Bosch, Med. Dr. enz. Te Rotterdam, bij P. van der Meer, enz. 1824. In gr. 8vo. 98 Bl. f 1-:

De geleerde Schrijver dezer waarnemingen (liever proefnemingen) geeft, in eenen opdragtsbrief aan den Hoogleeraar wolterbeek, eene soort van geneeskundige geloofsbelijdenis, welke Recensent een' geschikten en billijken maatstaf aanbiedt, om dit werkje te beoordeelen. Hij heeft, zegt hij, steeds een' afkeer van die beoefening der geneeskunst gehad, welke naar zekere stijve regelen gerigt wordt, en van welke men, om welke goede redenen ook, niet zoude afwijken. Even min kan hij zich

{==597==} {>>pagina-aanduiding<<}
vereenigen met de zoodanigen, welke, in spitsvindige bespiegelingen verdiept, begrijpen, dat de geneeskunst naar zekere leerstelsels en fijn uitgedachte verdeelingen der ziekten moet beoefend worden. Nog minder behagen hem de met zoo veel ophef medegedeelde uitkomsten van nieuwe of als specifica aangeprezene geneesmiddelen. Even min schept hij behagen in de te groote schroomvalligheid van hen, die bij elk ziektetoeval een schrikbeeld vinden, voor elk verschijnsel een geneesmiddel voorschrijven, en het wegnemen der oorzaken uit het oog verliezen. Getrouwe en oordeelkundige waarneming, oplettendheid op de gestellen, het jaargetij, de heerschende ziektegesteldheid, de leefwijze, enz. op dat alles heeft hij zich bovenal toegelegd. Ziedaar, dachten wij, een Medicus, zoo als wij dien wenschen; een naauwkeurig waarnemer, afkeerig van nuttelooze bespiegeling; noch Systematicus, noch Dogmaticus, noch louter Empirist, maar getrouw aanhanger en beoefenaar eener Therapeutice rationalis.
Met gretigheid begaven wij ons aan de lectuur van een geschrift, dat door zulk eene inleiding geopend wordt. Dan, hoe groot was niet onze verwondering! Nergens vonden wij de daar opgegevene grondbeginselen toegepast; zoodat deze een zonderling contrast uitmaken met de praktijk des Schrijvers.
In de inleiding spreekt hij, gelijk wij zagen, van het raadplegen van de onderscheidene gestellen der lijders, het jaargetij, de heerschende ziektegesteldheid, de leefwijze, enz. Wij verwachtten derhalve eene beschrijving van de heerschende weêrs- en ziektegesteldheid, eene algemeene beschouwing van den loop der ziekte, naauwkeurige historiae morbi; doch zagen ons in onze verwachting bedrogen.
Een emeticum stibiatum, als het palladium voor elken door deze ziekte aangetasten lijder, aangeprezen, daarna kina met kamfer, - ziedaar de algemeene methode, op allen zonder onderscheid toegepast. 't Is mogelijk, dat gedurende de praktijk van den Heer van den bosch, in de steden, waar zijn Ed. de kunst heeft uitgeoefend,

{==598==} {>>pagina-aanduiding<<}
eene gastrische constitutie stationair geheerscht heeft, of bij alle zijne lijders eene gastrische complicatie aanwezig geweest is; doch dan kan zijne methode niet als algemeen geldend worden aangenomen. Of zou de scarlatina, door eene uitzondering, zoo vreemd als onverklaarbaar, aan den vermogenden invloed van gestel, heerschende constitutie, saizoen en leefwijze onttrokken, altijd en overal aan zichzelve in aard en vorm gelijk zijn? Hiermede strijden de getuigenissen van eenen sydenham, burserius, franck, thuessink en zoo vele andere beroemde mannen, wier schriften in ieders handen zijn. En in onze kunst toch geldt de ondervinding van zoo velen meer dan die van éénen, al berust zij ook op eene praktijk van vijftig jaren. Om deze reden meent Recensent van den Schrijver te moeten verschillen, als hij beweert, dat een beoefenend Geneesheer, met het opmerken en aanteekenen en het lezen van 't geen er van tijd tot tijd wordt medegedeeld, gerekend kan worden te volstaan. Het leven van een' Geneesheer moet eene aanhoudende afwisseling van praktijk en studie wezen. Hij moet bekend zijn met het beste, wat er in vroeger en later tijd over zijne kunst geschreven is, en dus zijne ondervinding toetsen aan die van vroegere eeuwen. Zulk eene kennis kan in den studietijd niet verkregen worden, wanneer het reeds voor een blijk van groote vordering mag worden gehouden, als men goede gronden gelegd heeft. Bij de gewigtige voorregten, welke zulk eene onafgebrokene studie aanbiedt, is dit geen der geringsten, dat men niet te veel bouwt op eigene ondervinding, en vrij blijft zoo wel van eenzijdige beschouwingswijze, als van die beoefening der kunst naar stijve regelen, van welke de Heer van den bosch zelf zegt zoo afkeerig te zijn. In de inleiding verklaart de Schrijver zich, en met regt, tegen den grooten ophef, met welken sommige middelen als specifica worden
aangeprezen. Hoezeer moest het ons dus niet verbazen, door hemzelven het emeticum stibiatum als een specificum, in den sterksten zin des woords, met onbepaalden lof, te zien aanbevolen!

{==599==} {>>pagina-aanduiding<<}

Eindelijk betuigt de Schrijver in de inleiding, dat hij geen vriend is van spitsvindige bespiegelingen, maar getracht heeft, zich altijd op getrouwe en oordeelkundige waarneming toe te leggen; terwijl en zijne theorie van de ziekte, en zijne stelling omtrent het niet critische van den uitslag, en de gronden, waarop, naar zijn oordeel, de geneeswijze moet gevestigd worden, geene resultaten eener wettige inductie, maar vooronderstellingen zijn, reeds vroeger door de geachte Redacteurs van het Geneeskundig Magazijn, in eene Recensie van des Schrijvers waarnemingen in den jare 1808 uitgegeven, op goede gronden bestreden, met wier oordeel Recensent zich gaarne vereenigt.
Het geval van Dr. d., wiens patiënt na het gebruik van een emeticum uit ipecacuanha overleed, ware, onzes bedunkens, beter verzwegen, vooral daar het nog te bewijzen zou zijn, of een emeticum stibiatum denzelven zou behouden hebben.
De werking van het virus scarlatinosum wordt door den Schrijver bij die der narcotica en bij die van het mosselgif vergeleken. Maar, welke analogie bestaat er tusschen de beide laatsten? Recensent betuigt zulks niet te weten, noch te begrijpen, hoe zulk eene vergelijking strekken kan, om den aard van het eerstgenoemde eenigzins op te helderen. Voor 't overige kan dit werkje alleen dàn van eenig praktisch nut zijn, als het de vereeniging van scarlatina met eene febris gastrica of gastrico-putrida betreft, welke in ons vaderland, vooral in den zomer- of herfsttijd, niet zeldzaam wordt waargenomen. En het is alleen onder deze bepaling, dat wij het onzen vaderlandsche kunstoefenaren durven aanbevelen.







{==600==} {>>pagina-aanduiding<<}

Herinnering aan de verdiensten van Johannes Baptista Crol, Med. Dr., Oud-Lector Anat. et Chirurg. enz. enz., voorgedragen in het Genootschap Diversa sed una, den 15 van Grasmaand 1823, door Mr. P.S. Schull. Te Dordrecht, bij Blussé en van Braam. 1823. In gr. 8vo. 76 Bl. f :-80.

Na de lezing dezer Lofrede gevoelen wij hoogachting en eerbied voor den verdienstelijken Echtgenoot, Vader, Burger, Geneesheer, Letterkundige en Geleerde, crol, zoo als wij voor weinigen gevoelen mogen; voor den man, die grootendeels zichzelven gevormd had, en wien het ook aan eere en liefde niet ontbrak. Crol was een uitnemend Geleerde en een uitmuntend Burger, een sieraad van het Gemeenebest der Letteren en van de Maatschappij. In hem verloren de Letteren eenen Geleerde zonder vooroordeelen, het Vaderland eenen Vriend zonder eigenbelang, Dordrecht eenen Geneesheer zonder ijdelheid, en dit Genootschap eenen Bestuurder zonder lusteloosheid; in één woord, een' man van ouderwetsche zeden en wijsheid, van hedendaagsche kennis en verlichting, wiens leven ten leus had: aliis inserviendo consumor. Wij twijfelen niet, of niemand zal zonder die overtuiging deze Herinnering uit de handen leggen. Deze is, meenen wij, de beste en meest voldoende lof voor den steller, die zich daarbij onze aanmerking, dat zijn stijl misschien hier en daar te zwellend, te sierlijk, en misschien ook wel nu en dan een weinig gekunsteld is, gemakkelijk getroosten kan. De Aanteekeningen, achter deze Redevoering gevoegd, leest men met genoegen; zoo ook den Nagalm van den Heer b.f. tijdeman, waarmede dan tevens de werkzaamheden van het bewuste Genootschap voor dat saizoen gesloten werden.








{==601==} {>>pagina-aanduiding<<}

P.C. Hooft's Nederlandsche Historiën. Met Aanteekeningen en Ophelderingen van de Hoogleeraren M. Siegenbeek, te Leyden, A. Simons, te Utrecht, en J.P. van Cappelle, te Amsterdam. II-Vde Deel. Met Platen. Te Amsterdam, bij J. van der Hey. 1821, 22. In gr. 8vo. Te zamen 1782 Bl. f 18-:

Van het eerste deel dezes uitmuntenden boekwerks heeft de steller dezes, zoodra hij konde, verslag gedaan, om de opmerkzaamheid van alle liefhebbers der Vaderlandsche Geschiedenis en Taal en Letterkunde op hetzelve te vestigen. Hij gaf van dat ééne deel een afzonderlijk verslag met dat oogmerk, in de hope, dat hij, de overige deelen ontvangen hebbende, met verzending derwaarts, een berigt van de voltooijing des werks zoude kunnen geven, en het, op den titel genoemde, driemanschap, en het Vaderland, met verwijzing naar zulke mannen, gelukwenschen met die gelukkige voltooijing. Tot heden evenwel wachtte hij te vergeefs naar de drie deelen, die de hier aangekondigde zijn opgevolgd, en - zoude hij langer toeven met zijne aankondiging? Dat duldde noch zijne ingenomenheid met dit werk, noch zijne achting voor die mannen, aan welke hij, die zoo vaak den hooft in folio gebruiken moet, zijne dankbaarheid niet genoeg betuigen kan voor hunne beantwoording aan de verwachting, die hunne namen hem - en hoe velen? - inboezemden.
Heil en eere dan (wij zouden bijna den aanhef van den 78sten Psalm, toepasselijk, ter aanprijzing gebruikt hebben) den arbeideren aan deze nieuwe uitgaaf van de Nederlandsche Historiën van hooft, dien wij niet behoeven te recenseren! Zij hebben aan onze zoo smousachtig bezwaarde Eeuw, en, God geve het! aan ons nageslacht, grooteren dienst gedaan, dan zij misschien zelve vermoedden, bij het opzetten van hun plan.
De uitvoering is wèl. Vier bladzijden, aan het eerste

{==602==} {>>pagina-aanduiding<<}
deel toegevoegd, waar eenige regels verkeerd geplaatst waren, strekken mede ten bewijze der naauwkeurigheid, waarmede dit werk behandeld is.
De platen, die hetzelve versieren, zijn, in het tweede deel, de gevangenneming van Egmond, en Antonis van Borgonje te Vlissingen; in het derde deel, Alkmaar bestormd, en Marten Neijen; in het vierde deel, de verrassing van den Burg van Namen door Don Johan, en mislukte aanslag van Filips van Egmond op Brussel; in het vijfde deel, Kornput stilt eene muiterij onder de burgers van Steenwijk (NB. In dat stedeken zijn geene grachten, zoo als zich - maar hij kon het niet helpen - onlangs een Dichter gemaakt heeft), en bedrijf van den Hoog-Baljuw van Grijze te Brugge.
Uit den tekst verwacht men geene uittreksels tot proeven. De Nederlandsche tacitus is genoeg bekend en geëerd. Zoo blijve het! Daartoe diene deze uitgave zijns werks! De aanteekeningen, of noten onder den tekst, zijn deels geschiedkundig, grootendeels taalkundig, en in beide opzigten belangrijk; de laatsten behelzen ook aanwijzingen, wat men van hooft niet hebbe over te nemen, zoo wel als ophelderingen. Sommigen derzelven oordeelt Recensent onnoodig te zijn, zoo als de opheldering van misdragen door verkeerd gedragen en anderen, die wij de moeite niet nemen willen, om, ter aanwijzing, weder op te zoeken. Men zal eenige aanteekeningen daarentegen te bekrompen vinden, en er had ook hier en daar nog wel iets tot opheldering of bewijs kunnen zijn bijgevoegd; doch wanneer, ten ware men het werk onbezorgd wil doen uitdijen, zoude dit niet het geval geweest zijn? Hoe veel belangrijks doet ons die kleinigheden over het hoofd zien!
Meer dan ééne noot is eene ware verrijking der historie, door hooft behandeld, gelijk b.v., D. II, bl. 140, over den dood van montigni; bl. 157, over den dood van Don karel; bl. 311, over den vrede, door de Koningin van Frankrijk met de Protestanten gemaakt; bl. 368, over den moord te Parijs, op St. Bar-
{==603==} {>>pagina-aanduiding<<}
tholomeus-dag: D. III, bl. 56, over de gezindheid van Rijswijk; bl. 61, over de inneming van Geertruidenberg; bl. 78, over de oorzaken der toenemende minachting voor alva; bl. 82, over een' brief aan de Staten van Braband aangaande requesens; bl. 103, over de wilde Geuzen; bl. 128, over het Noorderlicht, in Utrecht zoo vele verbazing wekkende; bl. 253, over filip willem van nassau; bl. 351, over den voorslag van willem I, toen alles reddeloos scheen: D. IV, bl. 27, over gaspar schets; bl. 156, over het regt van de Paalkist; bl. 196, over den Gentschen vrede; bl. 233, over den Hertog van anjou; bl. 253, over oranje's oordeel over parma; bl. 299, over de Unie: D. V, bl. 100, over den banbrief van filips aan oranje; bl. 164, over de ontdekking van het gevaar voor de Protestanten, door willem I, op de jagt met hendrik II; bl. 313, over het huwelijk tusschen anjou en elizabeth, ezv. Laat de enkele vermelding dezer aanteekeningen genoeg zijn, om onze lezers te doen beseffen, hoe veel de Nederlandsche Historiën van onzen hooft door dezelve nog gewonnen hebben. Met deze vijf deelen hebben wij nu de negentien boeken van hooft. Hadden dezelve ook het twintigste mogen kunnen bevatten, loopende tot
den dood van willem I, om alzoo het eerste deel van hooft's werken met dit vijfde te kunnen geëindigd hebben! De onevenredigheid der octavo-deelen, in dat geval, zal dit denkelijk belet hebben. - Onmogelijk is het ons, de ophelderingen te vermelden, die bewijzen mogen, welken rijkdom dit werk nu voor onze schoone moedertaal bevat.





Kort Overzigt der Algemeene Geschiedenis, voor jonge lieden, gedeeltelijk gevolgd naar het Hoogduitsch van K.H.L. Pölitz, Hoogleeraar te Leipzig, door J.A. Nijhoff. III Stukjes. Te Arnhem, P. Nijhoff. 1823. In kl. 8vo. Te zamen 322 Bl. f 1-10.



{==604==} {>>pagina-aanduiding<<}
Algemeene Wereldgeschiedenis voor de Nederlandsche Jeugd, door P.N. Muyt. Te Zaltboemel, bij J. Noman. 1822. In kl. 8vo. 247 Bl. f :-75.

Wij ontvangen hier weder twee Wereldgeschiedenissen voor de Jeugd, beide aan den Heer van den ende opgedragen, beide in volkomen dezelsde tijdvakken verdeeld, en, hetgeen nog erger is, in vele opzigten genoegzaam woordelijk overeenstemmende. De Lezer oordeele zelf!

nijhoff, bl. 8.	muyt, bl. 11.
‘De eerste grootere Rijken, welke waarschijnlijk uit de zamenvoeging van verschillende kleinere ontstonden, waren die van Ninivé en Babylon, in Azië, en Egypte in Afrika. Want ofschoon waarschijnlijk reeds in de allervroegste tijden ook Indië en China sterk bevolkt waren, gelijk men kan opmaken uit het staatsbestuur en den Godsdienst dier landen, en uit de overoude gewrochten van menschelijke kunst, welke daar worden aangetroffen, zoo ontbreekt het ons echter aan volledige berigten omtrent de oudste. Rijken en Natiën in die streken. Dat echter ook dáár reeds vroeg eene naauwe verbindtenis tusschen de verschillende volken moet plaats gehad hebben, dit blijkt ten deele uit sommige togten van onde Assyrische en Egyptische	‘De eerste groote Rijken, welke waarschijnlijk uit de verbindtenis van verscheidene kleinere ontstaan zijn, waren die van Ninivé en Babel, in Azië, en Egypte in Afrika. Want ofschoon waarschijnlijk reeds in de vroegste tijden ook Indië en Sina sterk bevolkt waren, hebben wij echter geene volledige berigten van de oudste Rijken en Staten in deze gewesten. Maar dat reeds vroegtijdig de menschen aldaar tot eene nadere onderlinge vereeniging moeten gekomen zijn, blijkt uit de ons in de Geschiedenis verhaald wordende togten van zekere Egyptische Koningen naar Indië, waaruit men ten minste den hoogen ouderdom der Rijken, welke oostelijk van den Indus gelegen zijn, kan afleiden, deels ook uit de groote bevolking der landen tusschen den Indus


{==605==} {>>pagina-aanduiding<<}


Vorsten naar Indië, waarvan de Geschiedenis gewaagt, deels ook uit de groote bevolking dier streken, en uit de beschaving, welke daar reeds vóór en in den tijd van alexander den Grooten heerschte. Want men kende er toen niet alleen den akkerbouw, de veeteelt en den handel, maar ook de weelde was er niet ongewoon, en er bestonden verscheidene geenszins onbeduidende Koningrijken.....	en den Ganges, vóór en ten tijde van alexander, alsmede uit de beschaving, die toenmaals aldaar heerschte: want men legde er zich niet slechts reeds op den landbouw, de veeteelt en den handel toe, maar men was er ook reeds aan weelde gewoon, terwijl verscheidene niet van de geringste Koningrijken aldaar werden aangetroffen.....
Nadat nimrod Babel aan zich onderworpen had, trok waarschijnlijk een volksstam uit dit land, het land Sinear, over den Tiger, en gaf aan de streek, waar hij zich nedersloeg, den naam van Assyrië (dat is, het land aan gene zijde van den Tiger.) De Koning- ninus breidde dit Assyrië aanmerkelijk uit; hij was dapper in den krijg, en maakte vele veroveringen. Hij bouwde de groote stad Ninivé, en drong oostwaarts door tot aan de koopstad Bactra, welke hij innam en aan zijn Rijk hechtte.’	Nadat nimrod Babel aan zich onderworpen had, begaf waarschijnlijk de stam van assur uit Sinear zich over de rivier Tigris, en gaf aan dit door hem in bezit genomen land, naar zijnen naam, dien van Assyrië. Van dit Assyrische Rijk hebben de oude Geschiedschrijvers ons velerhande beschrijvingen medegedeeld, welke, zoo niet geheel verdicht, althans aanmerkelijk vergroot zijn. De uitbreiding van hetzelve kennen zij toe aan ninus, die een groot veroveraar moet geweest zijn. Hij is de grondlegger geweest van de vermaarde stad Ninivé, drong in het Oosten tot aan de oude koopstad Bactra voort, welke hij innam en met zijn Rijk vereenigde.’

Het toeval kan onmogelijk deze overeenkomst, niet alleen in denkbeelden, maar ook in uitdrukkingen, welke, meer of minder sterk, door de geheele oude Geschie-
{==606==} {>>pagina-aanduiding<<}
denis voortloopt, hebben voortgebragt; er moet dus overneming hebben plaats gehad. En waar hebben wij die te zoeken? Wanneer wij alleen de jaargetallen van den druk raadpleegden, zou het bij nijhoff moeten schuilen; want zijne boekjes zijn in 1823, dat van muyt in 1822 uitgekomen. Doch de Heer nijhoff geeft zich niet op als oorspronkelijk Schrijver, maar slechts als Vertaler van pölitz. Nu beweert hij in de Voorrede, volgens de bij Boekhandelaars algemeen erkende wijze, het regt tot vertaling te hebben verkregen, en met dezelve reeds bijna gereed te zijn geweest, toen het boekje van muyt verscheen, hetwelk dus blijkbaar eene vertaling van pölitz moet zijn. Het is nu wel den Heere muyt, of zijnen Uitgever, minder kwalijk te nemen, dat zij, misschien onkundig van de aankondiging des Heeren nijhoff, ook eene vertaling van pölitz hebben in 't licht gegeven (schoon deze Schrijver die bijzondere voorkeur, welke hij hier bij sommigen vindt, juist zoo zeer niet schijnt te verdienen); maar het strekt althans den Heere muyt inderdaad tot oneer, dat hij zijnen naam als oorspronkelijk Schrijver op den titel geplaatst heeft niet alleen, maar ook in de Voorrede geen enkel woord van zijn origineel, van pölitz, spreekt, zijne taak ‘geenszins eene der gemakkelijkste ondernemingen’ noemt, en zich vleit, niets van belang te hebben over het hoofd gezien. De Heer muyt moest zich voor eene zoo onkiesche handelwijze vooral wachten, daar hij opvoeder der jeugd is, en aan deze dus
niet alleen lessen, maar ook een voorbeeld van gestrenge waarheidliefde, en ontzag voor de regten van anderen, verschuldigd is. Zijne Opdragt aan den Heer van den ende, wiens goede trouw op deze wijze verschalkt is, kan er ook waarlijk niet door.
Wij zeggen dit geenszins om de verdiensten van den Heer muyt te verkleinen, dien wij, als bekwaam en vlijtig Schoolonderwijzer en Schrijver van verscheidene goede schoolboekjes, hoogachteden. Maar wij zien hier waarlijk geene verschooning voor hem op. Met dat alles is de vertaling (want meer is het niet) met oor-
{==607==} {>>pagina-aanduiding<<}
deel gedaan. Reeds in het door ons overgenomene proefje zien wij daarvan een enkel bewijs. De Heer nijhoff had (waarschijnlijk niet volgens pölitz, of deze moet zich deerlijk hebben vergist) Assyrië overgebragt door ‘het land aan gene zijde van den Tiger;’ muyt schrijft, gelijk het behoort, dat Assyrië naar assur genaamd is. De volgende lotgevallen van het Assyrische Rijk, die nijhoff gaaf overneemt, laat muyt voorafgaan door eene korte voorbehouding van het mythische, het fabelachtige van deze Geschiedenis. Hier en daar heeft hij echter, uit zucht tot bekorting, wel eens iets zeer wetenswaardigs weggelaten. Zoo stapt hij over de korte schets van zoroaster's Geloofsstelsel (bl. 12 bij nijhoff; muyt, bl. 13) luchtig heen, met enkel te zeggen, ‘dat een Godsdienstleeraar en Wetgever, zoroaster genaamd, door de grondstellingen, waarop zijne wetten steunden, hoe onvolkomen en bijgeloovig dan ook, het volk tot vlijt en arbeidzaamheid, alsmede tot gehoorzaamheid aan den wil des Konings aanspoorde.’ Bijgeloof vindt men in de plegtigheden van den Zend-Avesta ongetwijfeld veel, en onvolkomen is de dienst van ormuzd, bij dien van christus vergeleken, zekerlijk; maar het is het meest
consequente, het diepst doordachte en verhevenste Godsdienststelsel der Oudheid, en geeft zeer vele wenken, dat de oudste overlevering den stichter geheel niet vreemd was. Dit stelsel, nog door de Parsis beleden, verdiende eerder vermelding, dan eene menigte Oorlogen. Ook missen wij bij muyt een belangrijk Hoofdstuk over het Leenstelsel, hetwelk men bij nijhoff vindt. (II, bl. 124-129.)
Wat nu de verdeeling van het werk door pölitz betreft, wij kunnen die bezwaarlijk goedkeuren. Hij maakt althans in de Geschiedenis der Middeleeuwen en in de nieuwere te weinig tijdvakken. Dus is het tijdstip, waarmede de bekwaamste hedendaagsche Geschiedonderzoekers de oude Geschiedenis eindigen en die der Middeleeuwen doen beginnen, de val van het Romeinsche Rijk in het Westen (476), hier niet eens een rustpunt; ook moham-
{==608==} {>>pagina-aanduiding<<}
med's leer maakt geen nieuw tijdstip. De lange tijdvakken veroorzaken ook, dat de tijdrekenkunde dikwerf verward is, doordien men de groote massa's het geheele tijdvak door van elkander afgezonderd en achtereen vertoont. Een voorbeeld zal zulks ophelderen. Eerst wordt, zoo bij muyt als bij nijhoff, de Geschiedenis tot aan het begin der Regering van karel den Grooten, 768, (een minder geschikt rustpunt dan zijne Keizerkrooning in 800) voortgezet, en alsdan gaat men anderhalve Eeuw terug, om de leer van mohammed te schetsen. 't Is waar, men kan daarvoor een gezag van den eersten rang, dat van gibbon, aanvoeren, die ook de geheele reeks der Byzantijnsche Keizers tot in het begin der dertiende Eeuw voortzet, en dan zes Eeuwen teruggaat, om het oog op mohammed en zijn Rijk te werpen; maar si duo faciunt idem, non est idem; misschien zou gibbon zelf ook eene betere orde hebben kunnen kiezen, en in allen gevalle is zijn werk eene Geschiedenis voor mannen, die van pölitz is er eene voor de jeugd, wier geheugen men zoo veel doenlijk te gemoet komen, niet verwarren moet. De geheele nieuwere Geschiedenis, van de ontdekking van Amerika tot op onze
tijden, wordt in twee tijdvakken afgehandeld, waarvan het tweede alleen de laatste 35 jaren bevat, en toch bij muyt tweeenzestig bladzijden beslaat, terwijl de groote, gewigtige zestiende, zeventiende en achttiende Eeuwen bij dezen Schrijver niet meer dan achttien bladzijden uitmaken! Nijhoff is dus, zeer oordeelkundig, te rade geworden, zijnen Schrijver in de nieuwere Geschiedenis geheel te verlaten; en alles, wat over de gebeurtenissen na 1492 handelt, is oorspronkelijk van hem. Hier is dan ook wat meer evenredigheid; de geschiedenis der drie laatste Eeuwen bevat 87, die der laatste Decenniën 40 bladzijden. Daarenboven zijn hier de geschiedenissen der vereenigde Nederlanden door de onderscheidene tijdvakken heen verspreid; bij muyt zijn dezelve achteraan geplaatst, zekerlijk omdat pölitz daarvan geen gewag heeft gemaakt; een bewijs, dat die Geleerde het bekrompen voor-
{==609==} {>>pagina-aanduiding<<}
oordeel zijner landgenooten tegen ons nog niet, gelijk schiller en heeren, afgeschud heeft.
Wij kunnen niet zeggen, dat wij naar meer verkortingen der Algemeene Geschiedenis verlangen. Groote werken over dezelve kunnen nog altijd nieuweoogpunten aanbieden; maar compendia van dien aard moeten elkander, na de overgroote menigte, die reeds bestaat, noodzakelijk uitschrijven.




Suriname in deszelfs tegenwoordigen toestand. Door eenen Inwoner aldaar. Te Amsterdam, bij C.G. Sulpke. 1823. In gr. 8vo. 100 Bl. f 1-80.

Voor iemand, die naar Suriname reizen wil of reizen moet, en ook voor iemand, die aldaar zijne betrekkingen heeft, zijn deze korte berigten niet onbelangrijk. Ook zijn zij- het niet voor ieder, die iets weten wil van deze onze overzeesche bezitting. Men heeft over deze Kolonie niet veel; stedman mengde waarheid en onwaarheid dooreen; zijn werk is meer roman, dan geloofwaardig tafereel. Immers zoo oordeelt deze schrijver, die bevoegd schijnt, maar zich niet bevoegd gevoelt, om eene volledige beschrijving te geven; daartoe behoort, zegt hij, meer, dan dat men aldaar eenen geruimen tijd heeft gewoond, slechts weinige weken inmiddels als gast op ettelijke plantaadjen doorbragt, terwijl men zelf noch planter noch natuuronderzoeker is. Eene volledige kennis van dat land en deszelfs natuurlijken rijkdom kan men dan eerst verwachten, wanneer eene opzettelijke reize door mannen van kunde, en door de Regering van het Moederland krachtdadig ondersteund, werd ondernomen. Met deze berigten kunnen wij intusschen nu voorloopig tevreden zijn. Wij krijgen hier een duidelijk denkbeeld van de ligging en de bewoners van het land, en hoofdzakelijk van de geschiedenis. Voorts van het klimaat, de regering, de regtspleging, den koophandel, de producten, de geldmiddelen, den stand van beschaving, en de leefwijze.

{==610==} {>>pagina-aanduiding<<}
Levensregelen tevens, hoe men het best aldaar de gezondheid bewaren kan. Vooral ook leert men de stad Paramaribo kennen, op het titelvignet aardig afgebeeld. De schrijver doet een' uitstap naar het land, en beschrijft zijn verblijf op eene plantaadje, te zijner verlustiging. Over het geheel schijnt het er wel te houden; maar een aardsch paradijs is het echter niet; Suriname heeft, zoo als ieder land, ja zoo als alle dingen in de wereld, zijne voor- en nadeelen. Om spoedig rijk te worden, behoeft men er thans ook niet heen te trekken; en de Duitscher vooral, zonder vrienden of aanbevelingen, zou denkelijk in zijne verwachting, van er eene goudmijn, ja zelfs maar van er een goed bestaan te vinden, doorgaans worden te leur gesteld. Men leze het boekje, dat wij durven aanbevelen; het is beknopt, niet onaangenaam, met zaakkennis en onpartijdig geschreven.







Gedenkschriften wegens het vierde Eeuwgetijde van de uitvinding der Boekdrukkunst door Lourens Janszoon Koster, van stadswege gevierd te Haarlem den 10 en 11 Julij 1823; bijeenverzameld door Vincent Loosjes. Met Platen. Te Haarlem, bij V. Loosjes. 1824. In gr. 8vo. LIV, 462 Bl. Bij Inteekening f 5-86.

Het vierde Eeuwgetijde van de uitvinding der Boekdrukkunst door laurens janszoon koster, op den 10 en 11 Julij des vorigen jaars te Haarlem gevierd, was eene voor ons Vaderland zoo heugelijke en zoo gewigtige plegtigheid, dat wij de Gedenkschriften, daartoe betrekkelijk, niet zonder een streelend genoegen aankondigen, en, na lezing en herlezing van dit boekdeel, wegens de regtmatigheid dier nationale feestvreugde ons meer en meer overtuigd vinden.
Is Nederland, is Haarlem, met langzamen stap en welberaden overleg, tot de beslissende uitspraak gekomen, dat de ontdekking van die gezegende bron, waaruit verlichting en beschaving welt, en over het geheel het menschdom heilrijk afstroomt, aan den beroemden Burger dier stad moet worden dank geweten; - mag de breede en zeer uitvoerige lijst van

{==611==} {>>pagina-aanduiding<<}
ruim 2000 inteekenaren (*) (waarvan wij bij soortgelijk werk in ons Vaderland geen ander voorbeeld weten) getuigenis dragen eener algemeene en vrijwillige belangstelling in dit Eeuwfeest; - is op hetzelve de Gedenksteen in den Hout, onder toejuiching van duizenden, ter eere van koster geheiligd; - sieren de beide Schilderstukken, bewijzen zoo van der burgeren geestdrift, als van de goedkeuring van Neêrlands Koning, de Raadzaal der stad; en vereeuwigt bovendien het Vorstelijk geschenk in de St. Bavo's kerk den lof der gezegende uitvinding: wij verblijden ons des te meer, de uitgave dezer Gedenkschriften te kunnen aanmelden, naardien dezelve een doorslaand blijk zijn van den gelukkigen voortgang der beschaving van kunsten en wetenschappen in ons Vaderland, na de uitvinding der perse vóór een viertal Eeuwen, en tevens een nader en meer aanbindend bewijs geven van Haarlems roem tot verlichting der wereld, naar luid des Eerpennings.
Zulk een werk behoefde gewis van verscheidenheid en pracht van ingelaschte platen, meermaals tot begoocheling en verbijstering der koopers misbruikt, geene bijkomende waarde te ontleenen. Genoeg, dat tegenover den netten titel, met een gepast vignet versierd, de Afbeelding staat van koster, met zorg, en volgens aanwijzing van den Heer koning, naar de schilderij van van campen gekozen, en nu door den bekwamen velijn in koper gebragt. Een gezigt daarenboven van den Achthoek in den Hout vertoont den Gedenksteen, aldaar geplaatst. Voorts maken het tweetal Feestmedailles met hare keerzijden, en twee Vroedschapspenningen der stad, van de uitvinding der drukpers getuigende, benevens een gekleurde Plattegrond der Groote Kerk, zoo als die tot eene Gehoorzaal bij het Feest was ingerigt, te zamen het eenvoudige sieraad uit, wel tot verfraaijing, doch blijkbaar meer bestemd ter toelichting des verhaals en der bijlagen. Inzonderheid, wanneer wij zien op den inhoud en de zamenstelling dezer Gedenkschriften, mogen wij aan den Heer loosjes, den verzamelaar, en aan den Eerw. a. de vries, wiens goede diensten de uitgever in zijn Voorberigt erkent, onzen lof en dank niet weigeren. Immers was het

{==612==} {>>pagina-aanduiding<<}
geene gemakkelijke taak, in geregelde orde, onderhoudend, en zonder vervelende langwijligheid, te beschrijven, wat duizenden met deelneming, onderscheiden smaak en aandoeningen, ja met verrukking hadden gezien en bijgewoond. Met een warm gevoel, en in het vuur der eerste gewaarwording, waren hem reeds anderen, onder dezen de bekwame pen van warnsinck in ons Maandwerk (*), vooruitgesneld. Trouwens een kalmer toon en stijl, die van de Geschiedenis, moest de zijne zijn, en in zijn verslag naar Bijlagen overgewezen worden, omtrent het meer of minder belangrijke, dat den lezer te lang stond op te houden, of van de hoofdzaak ongevallig afleiden zoude. Hierin nu, vertrouwen wij, mogt de Heer loosjes gelukkig slagen, door deze Gedenkschriften in vier Afdeelingen te splitsen, waarvan de eerste en tweede, het eigen werk des verzamelaars, de aanleiding en voorbereiding tot het Feest, en de feestviering op elken dag, benevens de gevolgen, voorstelt; de derde de Redevoering van den Hoogleeraar van der palm, alsmede den Feestzang van tollens en eenige andere Dichtstukken, behelst, tot het Jubel aanhoorig; de vierde, eindelijk, eene verzameling is van Bijlagen van A tot M, met een tweetal Bijvoegselen.
Dewijl men na een verloop van 400 jaren eerst daartoe kwam, om te Haarlem, met meerdere plegtigheid en openbaarheid dan voorheen, het Eeuwfeest der Drukkunst te vieren, ja ook den tijd aanmerkelijk vervroegde, had gewis de Heer loosjes noodig, de redenen daarvoor aan zijn verslag vooruit te zenden. Met uitzondering van het eerste Eeuwgetijde, ingevallen in de bittere dagen van kerkelijken twist en maatschappelijke verdeeldheid, toonde men aanhoudend te dier stede belangstelling in het handhaven van koster's nagedachtenis, werd hij aldaar op meer dan ééne wijze in vorige Eeuwen vereerd, en, behalve het Standbeeld op de markt, zijn er onderscheidene blijken voorhanden, die hiervan getuigenis dragen. Maar dat Mentz en Straatsburg zich de eer der ontdekking toeëigenden, en buitenlanders het verhaal van junius voor een opgeraapt verdichtsel aanzagen, ja ook de Heer meerman onbedoeld den bedenkelijken voorslag deed, om het geschil tusschen gezegde steden bij te leggen, deed de geestdrift tot een vernieuwd onderzoek ont-
{==613==} {>>pagina-aanduiding<<}
waken. Weinig, evenwel, begunstigden zulks de vaderlandsche onlusten omstreeks de vernieuwing der Eeuwe; en lof zij den Franschen Koning lodewijk napoleon, die, als Voorzitter van de Maatschappij der Wetenschappen te Haarlem, in 1808, de vraag hielp uitschrijven, welke vervolgens tot onbepaalden tijd opengehouden, en in 1816, bij uitnemendheid, en beslissende voor de zaak van koster, door den scherpzinnigen j. koning, aan wien Haarlem - neen! ons gansche Vaderland, te dezen de belangrijkste verpligting heeft, beantwoord werd. Men kent, ook door het verslag in ons Tijdschrift (*), beter nog uit een
Berigt en Beoordeeling derzelve van den oudheidkundigen j. scheltema (†), (hoezeer door loosjes niet genoemd) de waarde van dit werk; en den Briefwissel van dezen met den Schrijver, die aanleiding gaf om verderen twijfel op te klaren. Inzonderheid, echter, was het de reeds genoemde Heer a. de vries, wiens ijver voor den roem van Haarlem en koster's nagedachtenis de eerste dadelijke aanleiding gaf tot het Eeuwfeest. Hij trad in een mondgesprek en briefwissel met den Heer koning, waarbij deze van hem werd uitgenoodigd, om, zoo mogelijk, het jaar van de ontdekking der Drukkunst, door junius verhaald, naauwkeuriger op te sporen. Men hield zich, namelijk, overtuigd, dat de tijd, waarin men het Eeuwgetijde zou behooren te vieren, met rassche schreden naderde; ja, alvorens nog het verlangde antwoord van koning (in den Konst- en Letterbode, No. 4 van 1822) openbaar werd gemaakt, had reeds de stedelijke Raad van Haarlem een zevental waardige en welvertrouwde Mannen benoemd, die het gewigtig onderzoek met onderling beraad zouden doen, en voorts de plegtigheden en den geheelen gang regelen van een Feest, dat Nederland, met deelnemend belang, reikhalzend te gemoet zag. De Bijlagen A en B achter de Gedenkschriften getuigen van het licht, welk deze werkzame Commissie, en meer bijzonder de Eerw. de vries, haar Medelid, over gezegd onderwerp, en de geschiedenis van de uitvinding der Drukkunst, heeft mogen verspreiden. In een volgend verslag zullen wij onze Lezers iets wegens den inhoud dier stukken mededeelen. Hier zij het genoeg, aan te teekenen, dat men, alzoo geene be-
{==614==} {>>pagina-aanduiding<<}
paaldere opgave van
het jaar mogelijk bevonden werd, wijsselijk beraamde, den Hoogtijd te stellen op het midden van het geboortetijdperk der uitvinding, die binnen 1820-1825 verjaren zoude. Wij waren hierover uitvoeriger, om thans te meer te bekorten. Geene reden immers is er, waarom wij, ook na hetgene, betrekkelijk het Eeuwfeest, dat nog zoo levendig in het geheugen van menigte onzer Tijd- en Landgenooten staat geprent, in ons Tijdschrift (*) gezegd is, den Heer loosjes op den voet zouden volgen in zijne met smaak en naauwkeurigheid bewerkte beschrijving. Inderdaad, hij heeft zijne taak met getrouwheid volbragt, zijn verhaal in onderhoudenden stijl gekleed, en doormengd met welgeplaatst bijsieraad.
Onder de voorbereidselen gedenkt hij, op hare plaats, de edelmoedige gifte der Directeuren van teyler's Nalatenschap, om den luister van het Feest te verhoogen, teekent de benoeming aan van den vermaarden Leidschen Hoogleeraar van der palm tot Redenaar bij de plegtigheid, die hierdoor, en door andere inrigtingen, als een nationale vierdag gekenschetst werd, waaraan, het is zoo, wel de tegenwoordigheid aan onzen geliefden Koning, door drang van bezigheden verhinderd, ontbroken heeft, dan toch de vereerende blijken der Vorstelijke milddadigheid op hunne beurt medewerkten tot de vrolijke stemming bij het Feest. In de beschrijving ziet men zich gaarne bij al de feestelijke vreugde en volksvermaken door loosjes rondgeleid. Hier worden wij van hem onthaald op de dichtregelen, 's avonds te voren door Mejufvrouw hoedt, in het karakter der Stedemaagd van Haarlem, op het tooneel uitgesproken, nadat zij den laurens koster had bekranst. Daar lezen wij de schoone Cantate van den Heer j. van walré, gelijk dezelve, deels bij den aanvang, deels bij den afloop der feestelijkheid, in de kerk is uitgevoerd. Nog vertegenwoordigen wij ons de aandoening bij het slotkoor:

Juicht dan, stadgenoot en vreemdling! 
Viert, met dankbaar vreugdgeschal, 
't Feest, dat geen geslacht zóó vierde, 
Geen geslacht zóó vieren zal. 


{==615==} {>>pagina-aanduiding<<}

Maar de staatsie trekt reeds van daar met deftigen optogt naar den Achthoek; en het woord van den Burgemeester d. hoeufft, bij het ontdekken van den Gedenksteen en het uitreiken van den Gouden Feestpenning, voor duizenden aanschouwers gesproken in den achtbaren kring, gaat niet voor ons verloren, door den druk in de beschrijving gelascht en vereeuwigd. Wederom bij den luisterrijken maaltijd, ten gevolge der belangstelling van Z.M. den Koning in het Feest, op het Paveljoen Welgelegen aangeregt, vinden zich de Lezers vergast op den deftigen Feestzang, door den Hoogleeraar siegenbeek, Rector der Leidsche Hoogeschool, voorgedragen. Wij zwijgen van de volksspelen, van het voortreffelijk vuurwerk, en van den toevloed van aanschouwers naar de uitvoerige tentoonstelling van echte stukken, die Haarlems regt en koster's eer getuigd hebben bij elken bevoegden oordeelaar. Wij zwijgen almede van de algemeenheid der vreugde, door de weldadigheid der Stad, en der Voogden over Gestichten en Armenkassen aldaar, zoo liefderijk bevorderd; ja noode gaan wij voorbij het aandoenlijk Kinderfeest, op den tweeden vierdag door de plaatselijke Schoolcommissie aangelegd, bestuurd, en gegeven aan ruim duizend leerlingen der stads Armenscholen. Trouwens veel moet van ons achterwege worden gelaten, die alleen wilden aanduiden, hoe loosjes met smaak en welberadene schikking zijn verhaal gesteld, en ook door minbekende stukken verrijkt heeft. Nog minder, dan de verzamelaar zelf, mogen wij uitweiden over de heerlijke verlichting der stad op den laatsten avond. Zelfs zijne uitvoeriger aanduiding is voor ons te breed. Wij ontleenen echter van daar eenen enkelen trek: ‘Wij herdenken nog levendig het geestig uitgevoerd tafereel, zinnebeeldig Haarlems zegepraal op Mentz en
Straatsburg, door koster behaald, voorstellende, 't geen ook elders min uitvoerig, maar even klaar, ons tegenblonk; - wij zien bij dezen beoefenaar der kunst, welker jubelfeest gevierd werd, eene hooge Eerzuil, boven welke koster's borstbeeld, als Uitvinder der Boekdrukkunst, prijkte, en waarlangs afhingen langwerpige gekleurde schilden, met de namen der voornaamste verbeteraars dier kunst beschreven,’ (*) enz.

{==616==} {>>pagina-aanduiding<<}

Trouwens het was niet alleen te Haarlem, in de plaats der uitvinding, dat, te dien eigen dage, in Nederland het Feest der Drukkunst met hartelijkheid gevierd werd. Met alle regt vinden wij in deze Gedenkschriften ook gewaagd van de plegtigheden, optogten en vreugdebedrijven, die te Hoorn, Dordrecht, Rotterdam en Groningen, ja ook, volgens later ontvangen narigt, te Batavia, plaats hadden. Zoo werd het dan overal in ons Vaderland, als door eenen elektrieken schok, die zich aan de geheele keten mededeelt, met nadruk en verrukking gevoeld, wat de bekroonde Feestdichter tollens opwekkend in zijnen aanhef zong:

Op, Neêrland, op! omkrans het hoofd; 
De kroon was u te lang ontroofd, 
Te lang de pronk van vreemde haren; 
De rooverklaauw is ingekort; 
De meêgevoerde lauwer dort, 
En Mentz verneêrt de kruin voor 't Sparen. 
 
Ten feesttogt op! ten hoogtijd op! 
De vlag siert Haarlems torentop, 
De kransen slingren door haar wijken. 
Geen feest zoo hoog, geen dag zoo schoon, 
Geen kroon zoo rijk, als Haarlems kroon, 
Van Neêrlands jubel geen gelijken! 

Dus vangen wij aan met dezen Eeuwzang aan te kondigen, behalve de welsprekende Rede van den Leidschen Hoogleeraar, het andere voorname gedenkstuk der feestviering, dat in dezen bundel prijkt. Beide durven wij, als uitnemend kunstwerk, waarop Nederland roem draagt, nagenoeg gelijkstellen, althans in éénen adem noemen. Het is zoo, een ongeduldig verlangen van velen uit de bloem der Natie bewoog

{==617==} {>>pagina-aanduiding<<}
en drong van der palm, den druk te vervroegen van zijne met kracht van welsprekendheid uitgevoerde Rede, die heel de aanzienlijke vergadering van Feestgenooten had verrukt, met verbazing getroffen, en overmeesterd. Het is zoo, die welverdiende verwondering hield stand bij herhaalde stillere lezing en toets, ja is alreede bevestigd door menige beoordeeling. 's Mans bescheidenheid verbiedt ons, den toegezwaaiden lof in ons Tijdschrift (*) hier te herhalen. Van ons onvermogen overtuigd om hem te kunnen verheffen, zien wij er te eerder van af, en vergenoegen ons met te zeggen:

Wien zoo veel glorie siert, behoeft geen krans te sieren. 

(Het vervolg hierna.)




Vita Danielis Wyttenbachii, auctore Gulielmo Leonardo Mahne. Editio altera. Gandavi, apud M.A. Mahne, et Lugd. Bat. apud S. et J. Luchtmans. 1823. oct. pp. VIII et 255. f 2-70.

Dan. Wyttenbachii Lectiones quinque, nunc primum editae, atque praefatione et annotatione auctae a Gul. Leon. Mahne. Gandavi, apud M.A. Mahne, et Lugd. Bat. apud S. et J. Luchtmans. Oct. pp. XI et 140. f 1-50.

Reeds lang hadden wij een Vita Wyttenbachii van den Hoogleeraar mahne verwacht, en deze verwachting is sedert eenigen tijd voldaan. De Heer mahne, een der oudste leerlingen van wyttenbach, die het Latijn-schrijven van hem geleerd, en in eene naauwe vriendschapsbetrekking tot zijnen leermeester gestaan heeft, was bevoegd om het leven van den grooten Geleerde te schrijven, waardoor wij wyttenbach leerden kennen, even als wij door dezen omtrent het leven van deszelfs leermeester ruhnkenius zijn onderrigt geworden. Het was eene zware taak, die de Heer mahne op zich nam, en waarvan hij zichzelven de moeijelijkheid niet verborgen heeft. Immers stelde hij, vol-
{==618==} {>>pagina-aanduiding<<}
gens zijne eigene getuigenis, zich het gezegde van wyttenbach voor: magnum virum non nisi a magno viro rite laudari posse. - Men zou kunnen vragen, of een leven en eene lofrede dan hetzelfde zijn. Welligt ware eene lofrede op wyttenbach minder noodzakelijk. Ongetwijfeld is zijn werkkring uitgebreider geweest, dan die van hemsterhuis of ruhnkenius. De eerste heeft, helaas! voor zijne onbegrijpelijk diepe geleerdheid en zijn vernuft, te weinig geschreven. Dat vernuft is een waarachtig model geweest, en de schildering daarvan, zoo meesterlijk door ruhnkenius uitgevoerd, was eene noodzakelijke lofrede, omdat, zonder deze, slechts weinigen den geheelen omvang der grootheid van hemsterhuis zouden gekend hebben. Ook ruhnkenius heeft te weinig geschreven; maar wyttenbach wist deszelfs schriften te schatten, en er den waren prijs van aan te toonen; terwijl ruhnkenius zoo groot eenen middellijken en onmiddellijken invloed op de geleerdheid van zijnen tijd had,
dat wyttenbach, deszelfs leven schrijvende, wel allengs eene historia literaria temporum Ruhnkenianorum moest leveren. - Wij zouden van oordeel zijn, dat wyttenbach, door het schrijven van meerdere, schoon daarom geenszins oppervlakkiger werken, en door het vormen eener wezenlijke school, zijne groote voorgangers overtroffen heeft in het oefenen van dien invloed, die hier te lande nog in al zijne kracht gevoeld wordt. Indien wij ons hierin niet bedriegen, en deze wijze van het leven eens Geleerden te beschouwen een der voornaamste gedeelten van deszelfs levensverhaal uitmaakt, dan laat het Vita Wyttenbachia ons wel het een en ander te wenschen over. Mahne zou b.v. hebben kunnen ontwikkelen, waarom, niet de Latijnsche poëzij onder ons in minachting geraakt is, maar de kunst, om Latijnsche verzen te maken, meer voor datgene gehouden wordt, wat zij eigenlijk is; of de denkwijze van wyttenbach omtrent deze kunst haren oorsprong gehad heeft in het onderwijs van zijnen leermeester jaeger, of in zijnen eigenen aanleg. Mahne zou hebben kunnen betoogen, dat door wyttenbach's leerwijze en schriften bij velen de lust bekoeld is tot overneming van uitheemsche metaphysische stelsels; en dit zelfs had kunnen geschieden met inachtneming dier kieschheid en voorzigtigheid, welke niet altijd de historiepen van den tijdgenoot besturen.

{==619==} {>>pagina-aanduiding<<}

Welligt heeft de Heer mahne, uit vergedrevene zedigheid, zich aan zulk eene beschouwing niet willen wagen. Ook lag zij niet in het plan eener levensbeschrijving, zoo als hij zich dezelve voorstelde, ‘in qua (zegt mahne, pag. 3. der praef.) ut recte et ordine procederem, primum wyttenbachii scripta denuo relegi, quaeque ad propositum meum pertinere intellexi, maxima diligentia ex illis excerpsi, et huic scriptioni subinde addidi in gratiam studiosorum juvenum, wyttenbachii scriptis carentium. Deinde, quae ex ore ipsius wyttenbachii audieram, quoad potui, in memoriam mihi revocare studui. Et denique non modo honestissimam magistri viduam, ipsiusque plenum fidei fratrem subinde consului, verum etiam ex aliorum ad wyttenbachium epistolis nonnulla scitu haud injucunda petii. Ex his puris et limpidis fontibus mea hausi. Atque idcirco haud facile quemquam aliquid in hoc libello reperturum esse, quod a veritate alienum sit, prae me ferre audeo.’ Aan dit plan is de Heer mahne getrouw gebleven; en wat hij geleverd heeft, moet welkom zijn aan allen, die wyttenbach als Geleerde uit zijne schriften kennen, maar over de vorming zijner jeugd en eenige levensomstandigheden, waaruit het karakter des mans gekend wordt, iets meer begeeren te weten.
Wij zullen ons echter een paar vragen en aanmerkingen veroorloven, die zich, onder het lezen en herlezen, aan ons opdrongen.
Waarom schrijft mahne (praef. pag. 4.) ‘Quin etiam, si fortasse hoc aliter mihi eveniat, et nonnulli reperiantur, qui vel majoribus ingenii sui viribus ac dicendi facultate ampliori confidentes, vel invidia et partium studio abrepti dictitent, hanc scriptionem meam vix meliorem sortem mereri, nisi ut deferatur

In vicum vendentem thus et odores, 
Et piper, et quicquid chartis amicitur ineptis; 

tamen illa animi mei firma persuasio mihi haud levi solatio erit, me ut vivi wyttenbachii amicitiam semper maximi aestimaverim, sic mortui memoriam pie ac religiose usurpare et nunc voluisse, et semper usurpaturum esse.’ - Waarom toch zou mahne zich vijanden op den hals halen, door een onopgesmukt leven van wyttenbach te schrij-
{==620==} {>>pagina-aanduiding<<}
ven? Hij heeft te veel regtmatig bewustzijn van eigene voldoende krachten, (ligt het niet in die vooronderstelde invidia opgesloten? dan dat hij twijfelen moest aan den bijval van allen, die bevoegd zijn om eenig oordeel te vellen. Het getal van zulke nijdigaards is (den Hemel zij dank!) gering; en een man, die regt door zee gaat, waarvoor mahne bekend is, behoefde zich aan hen met te ergeren. Wij houden het er voor, dat deze uitval een gevolg is van de knorrige luim, waartoe mahne zich, in het begin zijner voorrede, opgewonden had. Daar vallen wij met de deur in het huis bij den Duitschen Professor lindemann. Het was zeker vrij voorbarig gehandeld, dat deze een' nadruk van het Vita Wyttenbachii beloofde, voordat het in ons vaderland verschenen was; maar de schade, die mahne hieruit voorzag, mogt bij hem niet zwaar wegen, die enkel schreef, ut disciplinae necessitudini ac pietati aliqua saltem ex parte satisfaceret. Wij gelooven dit laatste volgaarne, en de toon van het geheele boek getuigt voor deszelfs waarheid; doch de Heer mahnb kon zich dan ook des te meer troosten met de goede verwachting, welke lindemann van zijnen arbeid had, en met de eer, dat zijn Vita Wyttenbachii, in Duitschland ten minste, op ééne rij met het Elogium Hemsterhusii en het
Vita Ruhnkenii zoude gesteld worden. De Duitsche nadruk-fabrijken en de ondankbare lindemann verdienden wel eene nadrukkelijke les; maar zij behoorde hier niet te huis, en de scherpe woorden, waarin zij vervat is, zijn, voor ons gehoor ten minste, een wanklank tegen den toon van het geheele stuk.
De vader van wyttenbach had wel, in sommige opzigten, min voorzigtig gehandeld in de opvoeding van zijnen zoon, aan wien hij, gedurende eenen tijd, voor iedere goed geleerde les, voor ieder bewijs van aandacht en vlijt, eene belooning in geldstukjes gaf, quorum cum numero ipsi cupiditas crescebat; bij drie gelegenheden had hij niet alleen het onderwijs van den huisonderwijzer jaeger afgekeurd, maar zich op eene wijze daarover uitgelaten, die den jongeling minachting voor zijnen leermeester had kunnen inboezemen (zie pag. 26, 28, 30); maar, over het algemeen, was toch de opvoeding, die wyttenbach van zijnen vader ontving, verstandig ingerigt, en het blijkt nergens, dat hij, ofschoon voor de Theologie bestemd, door zijnen vader tot die studie gedwongen werd, die hem integendeel, op de goedhar-
{==621==} {>>pagina-aanduiding<<}
tigste wijze aanmoedigde, om zijnen lust en aanleg in de studiën te volgen; (pag. 68. en de aldaar aangehaalde plaats uit bangius.) Hoe komt nu hiermede de brief overeen, dien ruhnkenius uit Leyden aan wyttenbach schreef, toen deze te Göttingen zijne studiën in de letteren voortzette? Hoe kon ruhnkenius schrijven: ‘Ex literis tuis vidi, idem tibi usu venisse, quod mihi adolescenti. Nam me quoque parentes Theologiae destinabant, et quibus poterant modis, ab elegantiorum literarum studio revocabant. Ego vero, naturam ducem secutus, iis invitis, in Belgium abii, ut me in hemsterhusii disciplinam darem. Eventus postea docuit, me, quamvis adolescentem plus vidisse parentibus meis’ etc. (pag. 88.) - Indien de meening, waarin ruhnkenius verkeerde, dus geheel en al met de waarheid strijdig was, hoe kon wyttenbach deszelfs brief (waarlijk niet streelend voor den
braven en verstandigen vader) aan dezen opzenden, om alzoo het verlof tot de reize naar Leyden van hem te verwerven?
Toen wyttenbach met ernst de Latijnsche Schrijvers ging bestuderen, en, na terentius gelezen te hebben, zich aan cicero zette, meende hij in dezen eene moeijelijkheid en stroefheid gewaar te worden, die hem bijna afschrikte. Bekend zijn de plaatsen uit wyttenbach's schriften, (die ook door mahne gebruikt zijn) waar hij verhaalt, hoe het lezen van muretus hem allengs den weg tot de boeken van cicero gebaand heeft. De Heer mahne zegt, (pag. 83) dat, zoo wij de ware oorzaak zoeken, waarom de filozofische schriften van cicero aan wyttenbach, in het begin, weinig behaagden, die oor zaak gevonden zal worden, niet in eenige moeijelijkheid of duisterheid van den Romeinschen Schrijver, maar in het vooroordeel, dat wyttenbach in de filozofische collegiën opgedaan had. Deze meening wil mahne staven met de bekende plaats uit de Bibl. Crit. III. p. 15. Doch wanneer men deze met aandacht leest, en ze met de voorgaande aanhalingen vergelijkt, dan verliest, onzes inziens, het gevoelen van mahneal deszelfs steun. Wyttenbach had, in zijne jeugd, eenen tegenzin tegen cicero opgevat, omdat men hem uit de boeken de Officiis had doen overzetten, die voor zulkeenen leeftijd niet geschikt zijn. Hierbij kwam, dat hij in de metaphysische collegiën tegen cicero had hooren declaméren, en den Romeinschen Wijsgeer had leeren min-
{==622==} {>>pagina-aanduiding<<}
achten, als bij wien niets gevonden werd, dat naar een' wiskunstigen betoogtrant zweemde: ‘Postea (zegt wyttenbach, pag. 86, bij mahne) ‘factum est, ut in Xenophontem ac Platonem incideremus, quorum scriptis
egregia illa et divina prorsus Socratica ratio consignata est. Hanc deprehendimus pauca quidem affirmare; sed quae semel afsirmasset, eo certius tenere. - Itaque hujus rationis veritate subtilitateque capti, cum Cicerone in gratiam rediimus. At quam diversus, et longe alius atque antea, tum nobis videbatur.’ Wyttenbach bekent wel vervolgens, dat zijn vooroordeel tegen de Officia de diepste wortelen geschoten had, wier uitroeijing hem de meeste moeite kostte; maar hetgeen hij van zijne verzoening met cicero in het algemeen zegt, is stellig. Het blijkt dus hieruit duidelijk genoeg, dat wyttenbach niet met zichzelven in tegenspraak was. Toen hij zijne Epistola Critica schreef, kende hij die zelfde xenophon en plato door en door, en, volgens zijne eigene getuigenis, vatte hij cicero eerst op, nadat de Epistola Critica uitgegeven was. Wat hier ook van zij, het komt ons zoo onnatuurlijk niet voor, dat wyttenbach eenige moeijelijkheid en siroefheid ontmoette. De oorzaak lag in dezelfde ongewoonheid, die hij, bij het lezen van demosthenes, in het begin ondervonden had. Allen, die niet gelijk wyttenbach gestudeerd, maar Grieksche en Latijnsche literatuur tegelijk, van den beginne af, beoefend hebben, zijn ook minder bevoegd, om over die moeijelijkheid en stroefheid te oordeelen.
Over de Latiniteit van het Vita Wyttenbachii willen wij ons geen uitvoerig oordeel veroorloven. Misschien zouden wij huiveren, met mahne te schrijven, gelijk p. 47, patri, cujus calorem noverat; p. 51, solidos fructus; p. 83, locum prolixiorem, voor eene plaats, die te lang is om aangehaald te worden, maar daarom evenwel niet lang, of liever langdradig, in zichzelve is; p. 94, epistolium; p. 149, in se recepturi essent. De consecutio temporum is een punt, waarover altijd kan getwist worden, en men vindt, bij de Latijnsche Schrijvers, hieromtrent voorbeelden, die niet geheel met onze moderne denkbeelden van syntaxis strooken. Wij zouden echter meenen, dat eenige plaatsen, door de Ouden, ondanks hun beter logisch gevoel, onlogisch ter neder gesteld, juist geen' regel ter navolging kunnen maken, en dus niet zoo dikwijls, als de Heer mahne, eene grata negli-
{==623==} {>>pagina-aanduiding<<}
gentia, of wat het dan ook heeten moge, durven begaan. Onder meer andere plaatsen, die wij opgemerkt hebben, behooren: p. 26. wyttenbachius patri enarrabat, quid sibi acciderit, et qua ratione sibi - progrediendum sit. P. 31. wyttenbachius numquam destitit felicem se praedicare, qui - illum juvenem nactus fuerit - praeceptorem. P. 37. Vitae ipsum suae pudebat - utpote sentientem, quod ineptus omnino redditus sit. P. 87. Cum ruhnkenio communicaverat, quis vitae cursus fuerit. P. 107. Sibi tunc nihil magis gratum ac jucundum fuisse, quam quod se - a
discipulis aliquo in pretio haberi viderit. De nomin. absol. op dezelfde pag. 107, sanus et salvus reversus, houden wij liever voor eene verzinning, dan voor de navolging van eenen of anderen bevalligen misslag der Ouden.
Hetgeen wij, tot hiertoe, aangemerkt hebben, was niet gezocht, en misschien ook daarom niet zonder grond. Maar het bewijst, in allen gevalle, dat wij het Vita Wyttenbachit reeds meer dan eens gelezen hebben, om den aangenamen verhaaltrant, soms met geleerdheid versierd, om den toon van hartelijke vriendschap voor den overledenen grooten man, die er in heerscht, en de braafheid van mahne's hart, die overal doorstraalt; en, wat zijnen stijl betreft, rekenen wij allen ver gevorderd, die wyttenbach in het Latijn-schrijven zoo nabij komen, als de beschrijver van zijn leven. - Buitengewoon bevallen ons de denkbeelden van mahne over het onderwijs in de Geschiedenis, (pag. 130 en volgg.) en wij zien, met verlangen, de meerdere ontwikkeling derzelven te gemoet, die mahne aldaar aan de geleerde wereld belooft. - Voorts heeft hij een' grooten dienst bewezen met de inlassching van onbekende brieven van wyttenbach, en vooral met die der voorrede, waarmede deze zijne Logica aan zijnen vader had willen opdragen.

Wij zullen nu nog met een woord melding maken van de vervulling der belofte, die de Heer mahne op pag. 124 gedaan had.
Toen wyttenbach, namelijk, de prijsvraag beantwoordde, door teyler's Genootschap in 1782 voorgesteld: het gevoelen der oude Wijsgeeren, van thales en pythagoras af tot op seneca toe, over het leven en den staat

{==624==} {>>pagina-aanduiding<<}
der zielen na den dood, was hij zoo geheel met dit onderwerp vervuld, dat hij het tegelijk tot grondslag legde voor eenige openbare Lessen in het Athenaeum van Amsterdam. Deze zijn, ten getale van vijf, door den Heer mahne onder de papieren van wyttenbach gevonden, en nu reeds door hem aan het licht gebragt. Mahne heest ze reeds zelf gerecenseerd, t.a. pl. van het Vita Wyttenbachii: Hae acroasses ex eodem sunt genere, quo reliqua viri scripta, ita ut veluti ex Phidiae officina prodiisse videantur, et imprimis doctrinae ubertate, argumentorum delectu, et orationis naturali pulcritudine conspicuae sint. Wie zou zijne toestemming niet geven aan deze beoordeeling; of wie zal het boekje in handen nemen, en het niet, in éénen adem, tot het einde toe uitlezen? Het bevat, in vijf voorlezingen, de geschiedenis van de leer der onsterfelijkheid der zielen, van de oudste tijden af tot op plato. Waarlijk, hier heeft wyttenbach, in duidelijkheid en aangenaamheid van voordragt, zichzelven overtroffen. Zonder omhaal van geleerdheid, lascht hij echter belangrijke plaatsen uit oude Wijsgeeren en Dichters in; en, verre van hierdoor in dorheid te vervallen, brengt hij alle deze plaatsen en argumenten, door zijne eigene aanmerkingen, in een noodzakelijk verband, en eindigt met eene opgave van den inhoud van plato's Phaedon. Aan deze analyse zijn de 4de en 5de voorlezing bijna geheel besteed; eene analyse, hoedanig zij alleen door wyttenbach kon gemaakt worden, en die, door eene gelukkige keuze en voorstelling der hoofdärgumenten, het vraagstuk, zoo als het door socrates en deszelfs leerlingen behandeld wordt, in een helder en bevallig licht
stelt. Ook op deze wijze alleen zal wyttenbach hebben kunnen ontkomen, hetgeen aan plato zelven te beurt gevallen was, die, onder het voorlezen van zijnen Phaedon, allengs zijne toehoorders, op weinigen na, zag wegsluipen.
Wij zouden zelve eene analyse van deze vijf Lectiones hebben kunnen maken; maar het onderwerp is hier zoo weinig onbekend, en het schoone ligt zoo geheel in den fijnen smaak en de keurigheid der behandeling, dat wij ons liever daarvan onthouden. Ook zal het werk van wyttenbach, zonder aanbeveling, zijne lezers wel vinden; voor ons was het genoeg, de werkzaamheid van den Hoogleeraar mahne toe te juichen, die ons dit stukje zoo spoedig geleverd, en

{==625==} {>>pagina-aanduiding<<}
het met eenige aanteekeningen ten behoeve van min geleerden voorzien heeft.
Wij moeten nog aanmerken, dat er voor de twijfeling van den Uitgever (Vita Wyttenbachii, pag. 124) geen grond schijnt te zijn. Mahne, namelijk, is onzeker, of wyttenbach de geschiedenis van de leer der onsterfelijkheid der zielen niet nog verder doorgewerkt hebbe; terwijl hij verklaart, slechts vijf voorlezingen gevonden te hebben. Misschien had mahne, toen hij dit schreef, nog geene gelegenheid gehad, om op te merken, dat wyttenbach zelf, op pag. 5, zijnen toehoorderen aankondigt, dat hij de geschiedenis von dat placitum, in vijf achtereenvolgende lessen, van het begin af tot op plato toe, zal behandelen; terwijl hij de vijfde les met deze woorden elndigt: ‘Itaque A.H. solvi nomen, quod apud vos contraxeram, et quinque lectionibus vobis exhibui Platonis, et qui ante illum fuerunt philosophorum sententias, et omnino historiam placiti de inmortalitate animorum.’ Wij maken bovendien, uit wyttenbach's handelwijze, op, dat de Phaedon het groote punt was, waarop hij te huis wilde komen; dat hij dit schoonste der gedenkstukken van oude wijsbegeerte zich tot eindpaal gekozen, en daarom het meest con amore bewerkt had.





Woordenboek der Nederduitsche Synonimen, door P. Weiland en G.N. Landré. Ifste Deel. in 's Gravenhage, bij de Wed. J. Allart en Comp. 1821. In gr. 8vo. XIV en 430 Bl. f 3-90.

Den lezeren van dit Tijdschrift is een aanprijzend verslag van soortgelijken arbeid des Heeren g. bruining te voren gegeven. Bevreemdt het, dat deze voormalige medeärbeider aan het Taalkundig Woordenboek ook dit werk niet met den Heer weiland ondernam, en deze zoo spoedig met een' anderen helper aan zijne zijde na bruining tot hetzelfde oogmerk optreedt, wij willen daarover geene aanmerkingen maken; doch, dat het ons niet wilde bevallen, dat er door de schrijvers dezes werks zoo geheel van bruining's arbeid gezwegen wordt, als ware er geene letter van in de wereld, dit mogen wij niet ontveinzen.
Het zal intusschen elken beoefeuaar onzer schoone taal ten

{==626==} {>>pagina-aanduiding<<}
genoegen strekken, dat tot bevordering der grondige kennis van dezelve zoo veel en zoo goed geärbeid wordt; en, hoe onderscheiden ook des eenen van der anderen arbeid zij, hun, die zich op de Nederlandsche taalstudie toeleggen, is dat natuurlijk onderscheid zoo weinig hinderlijk, dat het hun veel meer behagen, en der wetenschap voordeelig zijn moet.
De houding, aard en inhoud dezes werks verschillen veel vandat van bruining. Weiland en landré volgen het alphabet, waarvan in dit eerste deel de drie eerste letters voorkomen. Uit hoofde der verwijzingen naar de hier behandelde woorden, die er vervolgens zullen noodzakelijk zijn, verwachte men echter, dat het werk uit niet meer dan drie deelen bestaan zal. Daardoor wordt toch de houding niet zeer bevallig, en die verwijzingen bevorderen althans het gemak en genoegen der lezers niet. Het onderhavige werk is heel wat eenvoudiger, en mist zelfs al dat vertoon van geleerdheid, dat men bij bruining aantreft, die meer taalkundig en etymologisch onderrigt mededeelt, en, daarover redenerende, verscheidene voorbeelden van vroegere en latere schrijvers tot opheldering gebruikt; terwijl weiland en landré slechts aanwijzingen doen van het onderscheid tusschen de Synonimen, en de voorbeelden, die zij nu en dan bijbrengen, uit het gemeene leven nemen. Niettegenstaande het werk van bruining meer dan dit bevat, heeft men echter hier, doch alles zeer kort, verscheidene woorden, die men bij dezen vindt overgeslagen; zoo als men zal kunnen zien, wanneer men het register, dat, zoo wel als eene aanvulling met de ook hier voorbijgegane woorden, beloofd wordt, met het register achter bruining's werk vergelijkt.
Gewis is ook dit werk eene zeer schatbare bijdrage tot een zoo wenschelijk algemeen Woordenboek, en een volledig werk over de Synonimen, tot verzameling van bouwstoffen, waartoe het Koninklijk Nederlandsch Instituut deszelfs leden, en dus ook den Heer weiland, heeft aangespoord.
Ten grondslage wordt gelegd, dat er in onze taal woorden gevonden worden, welker onderscheidene beteekenis niet, althans nog niet, kan worden aangewezen; maar dat woorden van volstrekt dezelfde beteekenis in eene tot volmaaktheid gebragte taal niet behooren gevonden te worden, waaromtrent het ter staving bijgebragte gezegde van eberhard, in het voorberigt, waardig is gelezen te worden; en dat de

{==627==} {>>pagina-aanduiding<<}
woorden, die men synoniem noemt, dikwijls blijken zullen, al is het dan niet altijd terstond in het oog vallend, te verschillen van elkander. Ter aanwijzing nu van dit onderscheid moet dit Woordenboek strekken. Waar dit reeds kan geschieden, wijzen het de schrijvers met weinige aan. Dat het althans nog niet met alle woorden kan, volgt uit de opgegevene stelling van zelve, blijkt, onzes inziens, wel eens uit eene te gedrongene onderscheidsbepaling, en wordt ook wel eens erkend, b.v. ‘Tusschen altoos en altijd is het bijna niet mogelijk eenig onderscheid op te geven, vermits beide de woorden, waarmede al hier zamengesteld is, oulings tijd beteekenden,’ (bl. 159.) Maar dan is het immers niet bijna, maar geheel niet mogelijk? Zoo zal wel met vele synonimen het geval zijn. Wij laten de stelling, waarvan deze schrijvers uitgaan, tegen welke evenwel nog al wat bedenking zoude kunnen vallen, eens gelden, dat, namelijk, woorden van gelijken zin, zoo het schijnt, dikwijls blijken zullen onderscheiden te zijn; maar weten met dezelve niet overeen te brengen, waarom ‘woorden, die, NB, volmaakt dezelfde beteekenis hebben, in een Woordenboek, als dit is, niet kunnen opgenomen worden, maar alleen zinverwante, die een hoofdbegrip gemeen hebben, maar voorts onderscheiden gebruikt worden.’ Het tegendeel, meenen wij; men ontlede alle woorden, en verklare dan: onze taal heeft dit gebrek, dat zij woorden van volmaakt dezelfde beteekenis heeft (zoo dit dan een gebrek
is); of: dit woord heeft niet volmaakt dezelfde beteekenis met dat, hoewel het oppervlakkig zoo schijnt. Maar, daarover hier uit te weiden, gedoogt ons bestek niet, noch achten wij onzen lezeren dienst gedaan, welken wij, zoo velen zij zich op de beoefening onzer schoone en rijke moedertaal toeleggen, dit werk, als waarlijk veelbevattend, belangrijk en onderhoudend geschreven, en algemeen bevattelijk, met al ons hart aanprijzen, zoo wel als dit bruining's arbeid, door ons met vele vrucht gebruikt wordende, verdiende, echter deze meer aan zulke lezers, die dieper onderzoek begeeren.
Wij lieten, dusverre ons verslag geschreven hebbende, het boek eens openvallen, en voegen, uit hetzelve, hier eene proeve in van de manier der behandeling: ‘Aap, Sim. Eigenlijk niet onderscheiden, alzoo het eene de Nederduitsche, en het andere de overgenomene verkorte Latijnsche benaming is van hetzelfde dier. Ook is sim (van simius, of

{==628==} {>>pagina-aanduiding<<}
simia) allengskens buiten gebruik geraakt. Toen het nog in zwang was, kon het verschil in dezer voege opgegeven worden, dat sim alleen in den eigenlijken zin gebruikt werd, om het daarmede genoemde dier te beteekenen; aap, van het oude aben, nabootsen, ook in den figuurlijken zin. Men zeide dus wel: hij is een aap van een vent; maar niet: hij is een sim van een vent. Men heeft ook het afgeleide werkwoord naäpen, niet nasimmen.’ - Gaarne schreven wij nog iets anders af, zoo als hetgeen onder een volgend artikel staat, waarover men zoo min, als van het aangehaalde, bij bruining vindt in zijn register; Aardbodem, Aardbol, Aarde, Aardkloot, Aardrijk, Wereld; maar, wij hebben geene plaats voor meer. Wij wenschen, begeerig naar het vervolg dezes werks, den schrijveren lust, tijd en vele aanmoediging tot hunne moeijelijke, maar belangrijke taak, en - danken hen voor hetgeen wij van hen leerden.

Tafereelen van Landen en Volken, derzelver voortbrengsels en zeden, voor de Jeugd bewerkt naar de berigten van Krusenstern, Langsnorf, Lichtenstein, den Prins van Neuwien en anderen, door Friedrich Heyne. II Deelen. Naar het Hoogduitsch. Te Haarlem, bij de Erven F. Bohn. 1821-22. Te zamen 452 Bl. f 2-80.

De beroemde campe heeft de manier, om reisbeschrijvingen en lotgevallen der ontdekkers van afgelegene landen op eene aangename wijze voor de jeugd te behandelen, het eerst in zwang gebragt; en de Recensent kan bij ondervinding getuigen, hoezeer deze behandeling den leeslust en de zucht voor aardrijks- en geschiedkundige studie bevordert. Van 's mans navolgers kan men dit - gelijk doorgaans het geval is - niet in die mate zeggen. Zóó hebben wij ook robinsons bij dozijnen; maar den ouden, eerlijken Engelschen crusoë zal men nog lezen, wanneer men van de meeste dier robinsons de namen niet eens meer kent. - Met dat alles hebben wij deze twee boekjes met genoegen gerezen. De manier van campe is daarin gelukkiger, dan in vele andere van dien aard, gevolgd. Daarenboven geeft het werkje meer, dan het belooft. Het is geene enkele vertaling, gelijk de titel schijnt aan te duiden, maar eene oordeelkundige bewerking, waarin de personen - een achting-
{==629==} {>>pagina-aanduiding<<}
waardig huisvader, die met de zijnen op het land leeft, en zich met de opvoeding van zijn kroost bezig houdt, benevens zijne vrienden - op vaderlandschen bodem zijn overgebragt, en ons Nederlandsche zeden vertoonen. Hunne woonplaats wordt in Gelderland, en wel omstreeks Nijmegen, geplaatst. Een tafereel der vreesselijke overstrooming van 1809, waarvan zij geacht worden mede te hebben geleden, is, volgens den Vertaler, ‘tot in de minste bijzonderheden toe, volkomen waar, en gegrond op het berigt van eenen achtingwaardigen getuige, die zich toen zeer verdienstelijk had gemaakt.’ Dit is vertalen, zoo als men wenschen mogt, dat meer boeken, vooral voor de jeugd, in onze taal wierden overgebragt. De stijl zelf der vertaling, of liever bewerking, is ook zeer gemakkelijk, vloeijend, en draagt weinig sporen
van een' vreemden oorsprong aan 't voorhoofd, dan alleen het stootende, gedurig herhaalde, eigendommelijk; een dom woord, hetwelk geheel bevreemd moet zijn, zich op Nederlandschen grond te vinden, waar men het vóór dertig jaren niet verstaan zou hebben.
De aanleg en de inhoud van dit werkje zijn onderhoudend en nuttig tevens. De Heer helmbrecht verhaalt, bij zekere gelegenheden, aan zijne kinderen iets nopens vreemde landen en volken. Zoo brengt de beschouwing van den starrenhemel het gesprek op de ruime vlakten van Chaldéa en Woest Arabië; het gezigt van Japansch porselein en verlaktwerk leidt het onderhoud op Japan, en het ijsvermaak doet aan de Noorder Poollanden denken. De vragen der kinderen zijn niet onnatuurlijk, noch ook al te zeer herhaald, en aan nuttige zedelijke aanmerkingen ontbreekt het ook niet, welke doorgaans de Dominé daarin vlecht; immers deze en de Schoolonderwijzer wonen somtijds het onderhoud bij. De onderwerpen der gesprekken zijn: Arabië, (meest volgens niebuhr) Japan, (naar krusenstern en thunberg, doch ook naar den ouden onvergetelijken kämpfer) Hottentotten en Boschjesmannen, (gedeeltelijk naar lichtenstein; maar de Hottentotten zijn op verre na zoo woest en ruw niet meer, als hier gemeld wordt; zij spreken genoegzaam allen onze taal, en zijn grootendeels bedienden der volkplanters, of soldaten) oorspronkelijke Brazilianen, (naar den Prins van neuwied; de reis van dien Vorst wordt hier niet verder behandeld, dan tot zijn onderhoud met de Poeris; van de nog belangrijker Botococdos wordt niets gezegd)

{==630==} {>>pagina-aanduiding<<}
Noordelijke Esquimaux, (volgens de reis van Kapt. ross) Patagoniërs en Vuurlanders, (meerendeels naar cook en forster) en Nukahiwers, bewoners van een der Washingtons of Marquesas-eilanden, (naar krusenstern en langsdorf.) Behalve deze inwoners, vindt men ook schilderingen van het land en deszelfs merkwaardigheden, hoewel aanmerkelijk korter. Wij hebben gevonden, dat alles met veel onpartijdigheids behandeld, en overal de gunstige zijde der volken meest opgezocht is; alleen de Nukahiwers, of liever in 't algemeen de Zuidzee-eilanders, uitgezonderd, als bij welke het blijkbaar overdreven gevoelen van krusenstern, wegens het Cannibalismus van de meesten dier vriendelijke eilanders, wordt aangenomen. Kapt. shillibeer heeft ons de Nukahiwers als minder verfoeijelijk doen kennen, hen zelfs van menschenoffers vrijgepleit, en hunne menschelijke aandoeningen geprezen; en hoe kon zich de verstandige krusenstern door de berigten van twee vreemdelingen (den Engelschman en Franschman op Nukahiwa) toch laten geleiden, die immers bij zulk een afschuwelijk volk, gelijk zij de Nukahiwers afschetsen, reeds voorlang zouden zijn omgebragt geworden? Krusenstern zelf ondervond bij dit volk het minzaamst onthaal; slechts de Franschman en de Engelschman zetteden hem tegen hetzelve op. - De Pescherais op het Vuurland worden als de domste en gevoelloosste wezens geschilderd. Ons dunkt, de Schrijver had hier wel een enkel woord van de Nieuw-Hollanders en
van Diemens-landers, die aan genen in stompheid niets toegeven, kunnen bijvoegen. Over 't algemeen wenschten wij in deze Tafereelen wel een weinig meer orde en systematische rangschikking van het geleverde. Dan, misschien heeft men dit aan de verscheidenheid en afwisseling opgeofferd; en, ook zoo als het daar ligt, ontvangen wij dit boekje als een aangenaam lettergeschenk, en hopen, dat het in den kring der lieve kleinen, gelijk zijn Model, de liefhebberij voor de kennis der Aarde en hare bewoners zal doen toenemen, waartoe wij het allezins geschikt achten.




Bijdragsn tot de Tooneelpoëzij. Door Mr. W. Bilderdijk. Te Leyden, bij L. Herdingh en Zoon. 1823. In gr. 8vo. 206 Bl. f 1-90.

Bilderdijk beantwoordt de vraag, of wij een Neder-
{==631==} {>>pagina-aanduiding<<}
landsch of Hollandsch Tooneel hebben, in dit werkje, in zoo verre ontkennend, als men daardoor meer verstaat dan een tooneelspelen in de landtaal van oorspronkelijk in dezelve opgestelde stukken, en hij beroept zich daartoe op de geschiedenis vóór den brand van den Amsterdamschen Schouwburg 1772, na welken tijd omtrent het ontkennen der vraag bij hem geen twijfel is. Men zal aan zijn betoog hierover, in eene Voorafspraak bl. 1-11 gevoerd, te meerderen bijval schenken, omdat, hetgeen, behoudens hetzelve, ontegenzeggelijk waar blijft, dat het nimmer aan eigenvindingen ontbrak, hier daargelaten, ja toegestemd wordt.
Het eerste stuk, aangaande hetwelk men hier verder eene nasporing vindt, is de Aran en Titus van jan vos, door hemzelven een wonderstuk genoemd, en ‘dat is het ook in zekeren zin,’ zegt bilderdijk. Weinige stukken ontvingen zulk een onthaal als dit, dat zelfs vondel's beste stukken verdoofde, en misschien, hoe ook met erge wanstaltigheden vervuld, niet genoeg om deszelfs groote schoonheden gewaardeerd is. ‘Bij mijnen leeftijd,’ zegt de Schrijver, ‘wist nog geheel Amsterdam tirades en verzen uit hetzelve op te zeggen, of bragt die, zelfs zonder opzet, als gemeene spreuken en spreekwoorden in het dagelijksch onderhoud, bij. De geest, dien het ademt, heeft het mij, van jongs af, en nog altijd, met een waar genoegen en deelneming doen lezen, en weder herlezen, zonder het ooit wederom, dan geheel doorlezen, uit de hand te leggen.’ In het oog loopend is het verschil tusschen dit stuk en de later geschrevene Medea, en even zoo de stoutheid der verdichting van de geschiedenis. Uit de voordragt van den inhoud, alsof vos, ter goeder trouwe, dien voor historie hield, maakte bilderdijk, nog een klein kind zijnde, reeds op, dat de uitvinding niet van hem ware, en, een weinig grooter geworden, erkende hij den Aran en Titus in de beschrijving van een Treurspel in Engeland door den Franschen reiziger le blanc. Eerst op zijn achttiende jaar vond hij onder de Tooneelwerken van shakespeare den Titus Andronicus, en bewijst, dat jan vos dezen voor zich gehad heeft, of veelligt eene verkorte vertaling of uitvoerig exposé gebruikt, en dat hij dit met een gezond oordeel en
dichterlijk genie heeft gedaan. Tot dat bewijs strekt eene doorgaande en aaneengeschakelde vergelijking van den Aran en Titus met den Titus Andronicus, doch welke het te uitvoerig zijn zoude na-
{==632==} {>>pagina-aanduiding<<}
der te doen kennen, en die ook, uit haren aard, voor geene schets of uittreksels vatbaar is.
Het Spaansche Treurspel van Don guillem de castro: de Heldendaden van den Cid, is het onderwerp eener Voorlezing, die nu volgt. De bekende Cid van corneille eene navolging van dat Treurspel zijnde, doet bilderdijk, in plaats van die navolging op zichzelve te ontleden, zoo als men tot dusverre deed, een wel moeijelijker, maar noodiger en belangrijker werk, en hij geeft eene schets van het Spaansche stuk zelve, door corneille overgebragt. Een ander Treurspel, dat denzelfden schrijver en denzelfden titel heeft, met bijvoeging ‘tweede deel,’ naar Spaansche en vervolgens ook Engelsche manier van onderscheiding der historische stukken, in aanmerking van de geschiedenis eens persoons, die daarin bij gedeelten voorkomt, is het onderwerp eener tweede Voorlezing. Deze Voorlezingen komen ook voor in de Mnemosyne van tijdeman en van kampen (IIIde en IVde Deel), maar hier op deze en gene plaats veranderd en vermeerderd.
Eene Voorlezing over een Tooneelstukje van Jonkheer onno zwier van haren doet ons wenschen, dat de bl. 186 ons gegevene hoop op nog eene Verhandeling over een Treurspel van dezen Dichter en Staatsman moge vervuld worden. Het hier bedoelde Tooneelstukje, dat bilderdijk eene tooneelmijmering noemt; heet Pietje en Angenietje, en er wordt hier zoo veel voortreffelijks gezegd van die regt zoete en leerzame mijmering van het gezonde hoofd eens grooten mans, wiens droomen de beste nacht- en dagwaken van duizende Oordeelkundigen op een' grooten afstand te boven gaan, dat het ons, die dat stukje niet kennen, wel zeer speet, in onze verwachting van nader onderrigt aangaande hetzelve teleurgesteld te zijn. Bilderdijk, echter, vermaakt ons, door den oorsprong van dit stukje, dat de doos van Pandora ten onderwerpe heeft, aan te wijzen in een stukje, voor een' Franschen Harlekijn Francisque gediend hebbende, en door van haren gevolgd, dat is zóó bewerkt, dat de eerste ontwerper nooit zoude hebben kunnen vermoeden, dat zijne stof zoo veel bevatte, of tot zoo veel aanleiding geven konde.
Eindelijk heeft men hier eene Voorlezing over Bijzonderheden omtrent het Zinnespel van Nil volentibus arduum, genaamd: Tirannij van Eigenbaat, en wel over de misduiding

{==633==} {>>pagina-aanduiding<<}
van dit Zinnespel, en de staatkundige toespelingen, die men er in vond; als ook over het Treurspel: de Dood van Eigenbaat, door Nil volentibus arduum omgewerkt, waarin dat Genootschap geheel andere toespelingen schijnt te maken, dan men in deszelfs Tirannij van Eigenbaat aan hetzelve had toegeschreven, zonder dat het die bedoelen konde. Recensent, den derden druk van het Zinnespel inziende, vond vóór denzelven eene eenigzins andere toepassing van de personen, dan bilderdijk aangeeft, en laat deze (die van bilderdijk tusschen twee haakjes) hier volgen:
‘Verstand beteekent de Staten van Holland; (bilderdijk, Holland.) Deugd, de Raad van Staten; (bilderdijk, de Stedelijke Regeringen.) Wil, de Staten Generaal; (bilderdijk vermoedt dit ook, en in het overige stemt zijne opgave overeen.) Gemeenebest is jan de wit; Goedaard, cornelis de wit; Kwaadaard, de Heer van odijk; Regtvaardigheid en Opregtheid zijn twee afgedankte Magistraatspersonen; Eigenbaat is willem III; Arglistigheid, de oude Prinses emilia; Bedrog, de Raadpensionaris fagel; Schijnheiligheid beduidt Do. simonides en lautman, (bilderdijk, de Predikanten in massa;) Ondeugd is de Graaf bentinck; de Vleijerij (door bilderdijk vergeten) zijn de Hovelingen; de Zinnen, de Inwoners der VII Provinciën; en het Eiland Vrijekeur (bilderdijk heeft dit ook niet) is 's Gravenhage.’ - Dit maakte men er van; en niets daarvan was toch den Schrijver van dit Zinnespel in den zin gekomen, zoo als wij ook wel met bilderdijk gelooven willen.
Wij hebben deze Bijdragen met genoegen gelezen. Och, had de geleerde man nimmer die wijsheid gehad, van welke de Apostel jacobus schrijft, H. III: 14, 15, 16! Die Apostel staat toch bij hem op hoogeren prijs dan de Recensenten onzer dagen? Of is jacobus hem niet regtzinnig genoeg, dan wijst hem ook elk te vergeefs naar het gansche Evangelie, dat zoo zeer liefde uit een rein hart eischt, dat het elkeen, die met bitteren haat en nijd vervuld is, een doodslager noemt. Hoe dit hier te pas kome? Ja, Lezer! de man kan nergens het schelden laten. Jan vos was Roomsch; dus was het niet vreemd, dat hij, met vondel, deel nam in de Arminiaansche kerkpartij! Die dat kan schrijven, mag die een' ander domheid en koppigheid verwijten, bl. 14? Maar - geen woord meer. Die zijne schriften lezen wil, moet zich dat getroosten, en - men wordt aan alles gewoon!


{==634==} {>>pagina-aanduiding<<}

Verhandeling over de Kleederdragt der Geestelijken op de Hollandsche Zending. Te Amsterdam, bij J.C. van Kesteren. 1823. In gr. 8vo. 102 Bl. f :-60.

Het schijnt, dat er sprake was van eene algemeene wet nopens de burgerlijke kleederdragt der Roomschgezinde Geestelijken hier te lande, alhoewel zulks daarna in raad, bevel of verzoek veranderd is, en dat aan het opvolgen van zoodanig bevel of verzoek het uitzigt op bevordering door den Heer Coädjutor verbonden was. Het komt ons voor, dat de ongenoemde schrijver te regt 1) den Aartspriester het regt betwist tot het geven van zoodanige bevelen; 2) dat hij almede te regt staande houdt, dat het niet aannemen van zoodanig gewaad geenen invloed hebben mag op de zending der Geestelijken; en 3) eindelijk, dat hij insgelijks te regt beweert, dat het invoeren dezer nieuwigheid geenszins te wenschen is. Voorts moeten wij hem almede toegeven, dat de Heer Coädjutor zich wel met het bedenken van meer belangrijke en nuttige verbeteringen mogt bezig houden; waaromtrent wij welligt nog iets naders van dezen schrijver hebben te wachten.
Ons is het, als Protestanten, onverschillig, of de Heeren Roomsche Geestelijken voortaan langs 's heeren straten willen loopen met den burgerlijken staatsiehoed, den geestelijken halskraag, den zwarten jas van Parijs, en schoenen met gespen naar willekeur, of in eenig ander meer zonderling of meer voegzaam gewaad; en wij zijn tolerant genoeg, om niet in den gehorenden hoed een' stormram op onze regten, ja misschien op onzen Godsdienst zelven, te vinden. Dan, wij zijn verontwaardigd over den laster, dat de voorouderlijke Godsdienstijver, hier te lande, in eene onuitputbare twistbron ontaard, en bij zeer velen in de hatelijkste onverdraagzaamheid verkeerd is, welke Nederland, met deszelfs grootschen aanleg en echte liberaliteit, nog verre beneden minder beschaafde volken vernederd houdt. Aan dezen laster maakt zich de ons onbekende schrijver schuldig. Het vae tibi! vae nigrae cet. geldt hier niet; maar het quis tulerit Gracchos cet. vindt hier vooral zijne toepassing.


{==635==} {>>pagina-aanduiding<<}

Het Tempelfeest, na het vijftigjarige bestaan des Amsterdamschen Stads Schouwbnrgs. Te Amsterdam, bij A. Mars. 1824. In kl. 8vo. 35 Bladz. f :-40.


‘Wie heel het luchtgespan met al zijn hemelbollen 
Zag tuimlen door het zwerk; wie, bij het schriklijk rollen 
Des donders door de lucht, bij 't klettrend bliksemslaan, 
Geheel de wentlende aarde in smook en vlam zag staan; 
Wie heel den zouten plas zag duin en dijk vernielen; 
Wie onschuld, deugd en moed wreedaardig zag ontzielen; 
Wie Neêrlands trouw en deugd en kunstmin zag vergaan, 
Kon, Hemel! kon niet meer dan ik bewogen staan,’ - 

dan ik, toen ik dit schitterend Tempelfeest had aanschouwd, dat nog oneindig meer eere doet aan den smaak van Heeren Commissarissen van den Amsterdamschen Stadsschouwburg, dan aan de talenten des makers. De werking, die hetzelve op ons deed, was zoo geweldig, dat wij geene woorden konden vinden om dezelve te schilderen, en dus volgaarne gebruik maakten van eene passage van het schoone dichtstuk zelve, welke zich juist van pas aanbood. Dat luchtgespan, dat door zichzelven heen tuimelt, alle die ijsselijke gebeurtenissen, welke zich in de schoonste orde en den treffendsten klimax opvolgen, en eindigen met het ontzielen der onschuld en het vergaan der kunstmin, geven een flaauw denkbeeld van den chaos van verwarring, in welken zich onze arme ziel bevond. Ja waarlijk, de Verhevelingen, (eene lievelingsuitdrukking, welke de Tempelfeestdichter voor verhevene geesten bezigt, en die ons, om hare naïve dubbelzinnigheid, uitermate bevalt) welke gezorgd hebben, dat de blijde dag, waarop

‘Het kunstaltaar aan 't IJ, op 't wulvend zand gesnoerd, 
Was, met de wentlende Aard', tien vijfmaal rondgevoerd,’ 

zoo plegtig, zoo waardig gevierd werd, verdienen den warmen dank van allen, die belang stellen in den roem van den Nederlandschen naam en van de Nederlandsche poëzij! Hoe vurig wenschen wij, dat vele buitenlanders dit heerlijk spektakel mogen hebben bijgewoond! want

{==636==} {>>pagina-aanduiding<<}


‘Der vreemden wrange toon, verleidend tot verbastren, 
Der vreemden wansmaak moog hun doel en diensten lastren,’ 

hier zouden die vreemden tot zwijgen gebragt zijn, en hebben moeten erkennen, dat, in een land, in hetwelk de Edelachtbare Kunstregters zoo veel smaak, en de jonge Dichters zoo vele verdiensten bezitten, de poëzij haar hoogste bloeipunt bereikt heeft. Doch neen, zoo kwaadaardig en zoo naijverig zijn die vreemde benijders van onzen letterroem, dat zij zich misschien het voorkomen zouden gegeven hebben van onze taal in den grond te verstaan, en, na eene onafzienbare reeks van vergrijpen tegen den aard der taal, tegen de dichterlijke uitdrukking, en tegen de eerste regels van het werktuigelijke der poëzij te hebben opgesomd, eene parodie maakten op de bekende regels, die zoo sierlijk op het scherm verguld staan, en uitriepen:

Der kunsten god aan 't ij is blind en doof meteen, 
En kroont gebrek aan kunst en valsch vernuft alleen! 

Arm Nederland! wat wordt gij toch mishandeld! Maar het is onze eigene schuld. Wij zijn dwaas genoeg, om die vreemden te gelooven, en hunne uitspraken voor orakels aan te nemen; gelijk Recensent dan ook openhartig moet betuigen, dat hij in het onderhavige geval geheel met hen eens is, en dat hij, om dit te toonen, en zijn nationaal aandeel aan het valsch vernuft, dat ons in die parodie zoo gulhartig wordt toegeschreven, te behouden, verscheidene malen, als hij de goede Amsterdammers zich zag verdringen om het groote wonder te aanschouwen, heeft uitgeroepen:

Vermoeit u, vrienden, niet, die daar om d'ingang tobt! 
Het is een veest, geen feest, en de IJstad is geFOPt. 

Toevoegsel tot de Recensie der Proeve van Indische Dichtkunde; zie No. XIII. ‘Van den geheelen Ramayon zal eerlang eene nieuwe kritische uitgave, benevens eene Latijnsche vertaling, door a.w. schlegel bewerkt, te Londen verschijnen, waarvan het Prospectus sedert eenigen tijd het licht ziet.’

No. XIII. Meng. bl. 641, reg. 3 in den tekst v.o. lees: alhakam.





{==637==} {>>pagina-aanduiding<<}

Boekbeschouwing.

Annotatio in loca nonnulla Novi Testamenti. Edidit Wessel Albertus van Hengel. Amstel. apud J. van der Hey et Fil. 1824. VIII et 246 pag. f 3-:

Het is voor eenen Recensent, die eenig werk maakt van geleerdheid, zeer aangenaam, een inlandsch werk te vermelden, waarin gegronde geleerdheid, met een juist oordeel gepaard, uitblinkt; en een' lezer der Vaderlandsche Letteroefeningen, hoezeer hij tot de ongeleerden behoore, kan het desgelijks niet ongevallig zijn, een vaderlandsch geschrift te zien aankondigen, hetwelk als een sieraad der geleerde letterkunde mag beschouwd worden. Zoodanig is, in ons oog, het onderhavige stuk van den Hoogleeraar van hengel, hetwelk zich niet alleen door eene gezonde uitlegkunde der gewijde bladen, en door het verstandig gebruik van de beste, vooral oudere, uitleggers derzelven, aanbeveelt, maar ook door zeer veel kennis der ongewijde en klassieke litteratuur, welker beoefening voor den waren Godgeleerde alleraanbevelenswaardigst is. Het is dus te wenschen, dat de Hoogleeraar tijd en aanmoediging genoeg moge vinden, om zijne geleerde en smaakvolle aanmerkingen over het N.V. te vervolgen.
Ofschoon wij, derhalve, dit werk ten sterkste meenen te kunnen en te moeten aanprijzen, willen wij echter niet zeggen, dat wij alles in hetzelve even zeer goedkeuren. Over de uitlegging van meer dan ééne plaats zijn wij het met den Schrijver niet eens; maar dan zelfs hebben wij ons verwonderd over zijne kunst, om zijn bijzonder gevoelen anderen aannemelijk te maken. Op verre na zijn ook niet alle uitgekozene plaatsen even belangrijk; maar overal is uit de behandeling zelve wat te leeren. De belangrijkste, althans de moeijelijkste, is, misschien, t

{==638==} {>>pagina-aanduiding<<}
Corinth. XI:10, omtrent welke, na alles wèl gewikt en gewogen te hebben, de geleerde en vernuftige Schrijver van gedachte is, dat, daar het Joodsche denkbeeld van Engelen, die bij de schepping van Adam en Eva tegenwoordig waren, tot de Christenen was overgebragt, de Apostel, die zich zoo verwonderlijk van de aangenomene denkbeelden, tot zijn oogmerk, wist te bedienen, de vrouwen heeft willen aanraden, om, uit eerbied voor de Engelen, die getuigen waren der schepping van den man en de vrouw, het hoofd, in de Christenvergaderingen, te dekken, als een teeken, dat zij aan de magt van den man onderworpen waren.




P.J.L. Huët, Specimen Academicum inaugurale, de antiquissimorum Dei cultorum, qui in Epist. ad Hebr. Cap. XI memorantur, fide diversa eademque una. Lugd. Bat. apud H.W. Hazenberg, Jun. 1824. 8vo. pp. 111.

De Heer huët, voordeelig bekend door zijne prijsverhandeling over vondel's Gijsbrecht van Amstel, moest, volgens de wet, in de Theologie promoveren, dewijl hij zijne studiën in dat vak op een Athenaeum volbragt had. Uit die verpligting is deze inaugurele verhandeling ontstaan, over het verschillende, schoon in den grond hetzelfde, geloof der oudste dienaars van God, in het XIde Hoofdstuk van den Brief aan de Hebreërs vermeld.
Deze verhandeling is gesplitst in drie deelen. In het eerste deel wordt het een en ander gezegd over het geloof in het algemeen. In hetzelve heeft de Schrijver het denkbeeld van geloof en gelooven niet zoo zeer uit het gebruik der Grieksche woorden in het N.V., maar veeleer uit den aard der menschelijke natuur willen ontwikkelen, en hierbij te pas brengen zoo wel de Kantiaansche Filozofie, als de gevoelens en verklaringen der oude Grieksche en Latijnsche Wijsgeeren, die, over God, over de Voorzie-
{==639==} {>>pagina-aanduiding<<}
nigheid en over de onsterfelijkheid der zielen sprekende, gedurig toonden, dat zij hieromtrent meer geloof, dan wel zekere kennis hadden. - Het tweede deel is louter exegetisch, en behelst de verklaring van het XIde Hoofdstuk des genoemden briefs. Dit gedeelte draagt de kennelijkste blijken van belezenheid, vlijt en oordeel. - In het laatste deel tracht de Schrijver aan te toonen, dat het geloof dier oudste Godsdienaren, hoe verschillend ook naar het verschil der tijden en omstandigheden, waarin zij verkeerden, in deszelfs aard, echter, steeds hetzelfde was en zichzelve gelijk bleef. Hierin, namelijk, blonken zij allen uit, dat zij de zekerste overtuiging hadden van dingen, die zij met hunne oogen niet zagen, en ten sterkste verwachtten hetgeen hun door God beloofd was. Dit wordt vervolgens in bijzonderheden, met opzigt tot ieder der in gezegde Hoofdstuk vermelde personen, behoorlijk ontwikkeld.
Wij vergenoegen ons met deze eenvoudige en korte opgave van den voornaamsten inhoud der onderhavige verhandeling. Wij weten wel, dat allezins bevoegde regters niet zeer veel, vooral met het eerste deel derzelve, ophebben. Dan, wij, voor ons, weerhouden ons van alle afkeurende aanmerkingen, indachtig, dat wij hier eene jeugdige proeve hebben, welke het des te onbillijker zou zijn streng te beoordeelen, daar de opsteller, alleen om aan de wet te voldoen, dezelve vervaardigd heeft, ten einde den Doctoralen graad te verkrijgen.




Leerredenen over de zeven Brieven aan de Gemcenten van Klein-Azië, Openbar. II en III. Door D.H. Wildschut, Predikant te Amsterdam. Te Amsterdam, bij J. van der Hey en Zoon. 1824. In gr. 8vo. 327 Bl. f 3-60.

Dit allezins nuttig, onderhoudend en gewigtig werk bevat negen uitmuntende leerredenen, alle welbewerkt, en in bevattelijken, eenvoudigen stijl, zonder aangebragte

{==640==} {>>pagina-aanduiding<<}
onnoodige sieraden der kunst, geschreven; en wij twijfelen geenszins, of het zal zoo wel geheel het godsdienstlievend publiek, als der Amsterdamsche gemeente, welkom zijn. Behalve den hoogstgewigtigen en belangrijken inhoud, en het eigendommelijke der bewuste zeven Brieven, als die door Jezus zelven aan joannes zijn in de pen gegeven, trekken de gemeenten van Klein-Azië thans wederom bijzondere aandacht, en moet het tegenwoordige lot der Grieksche Christenen, en hun tegenwoordige worstelstrijd met de belijders van mohammed, op nieuw zeer hooge belangrstelling opwekken. Dit bepaalde dan ook wel voornamelijk den Eerw. wildschut tot dit onderwerp, en de vroegere voortreffelijke arbeid van wijlen den waardigen van den broek, te Rotterdam, hield hem van de uitgave niet terug. Niet alleen dat latere berigten hier gelegenheid geven, om de geschiedenis dier belangrijke gemeenten met nieuwe bijdragen te verijken; maar de behandeling verschilt ook, daar van den broek de brieven bij gedeelten en stukswijze opnam, terwijl wildschut in ééne leerrede telkens eenen geheelen brief afhandelt, waardoor het verklarend gedeelte hier tevens eenigermate als Commentarie dienen kan. Wij zeggen met opzet eenigermate, daar men zeker bij eene eigenlijke Commentarie nog iets meer verwachten kon, hetwelk, als voor den predikstoel niet geschikt, hier wegblijven moest. Vooraf gaat, ter inleiding, de eerste leerrede, over Hoofdst. I:11b. Dezelve geeft de toenmalige godsdienstige geschiedenis dier gemeenten, en daarna een algemeen overzigt van alle deze brieven, welke geenszins als eene geheimzinnige voorspelling, of prosetische schets van den toestand des Christendoms, maar enkel als
vermaanschriften, naar den toenmaligen godsdienstigen staat dier gemeenten, beschouwd worden. De zeven volgende leerredenen behandelen ieder eenen afzonderlijken brief; terwijl wordt opgemerkt, hoe, aan het hoofd van de vijf eersten, de Zaligmaker juist in een of meer bijzondere trekken, ontleend uit het heerlijk beeld, waaronder hij zich Hoofdst. I aan joannes ver-
{==641==} {>>pagina-aanduiding<<}
toond had, hier voorkomt, zoo als die meest gepast zijn voor den toestand dier gemeenten en den inhoud des briefs. Het verklarend gedeelte is telkens duidelijk en doorgaans overtuigend; terwijl de bekwame Redenaar oordeelkundig verklaart, en uit de geschiedenis opheldert; waarbij dan ook de uitwerking, die de brief heeft gehad, wordt nagespoord: de toepassing is telkens gepast, gemoedelijk, verstandig en vol zalving. Ten slotte volgt eene leerrede; welke de verheerlijking van den Verlosser in den hemel en op de aarde voordraagt, en Hoofdst. V:8-14 ten tekst heeft. En gelijk bij alle de leerredenen, hoe gelijksoortig dezelve ook natuurlijk wezen mogen, het eenzelvige in plan en voordragt wordt vermeden, zoo is ook deze laatste wederom in eenen eigenen, eenigzins anderen preektrant. Het eerste deel doet ons jezus, onzen Heer, als het voorwerp van de hulde des Hemels kennen; terwijl het tweede dien Verheerlijkte, als ook onze vereering waardig, voorstelt, en tot die vereering opwekt. - Het volgende strekke ter aanwijzing van den reinen geest, die overal bij deze leerredenen uitkomt: ‘Zelfs het lijden en sterven onzes Heeren tot verzoening der zonde stond met onze verlossing van dezelve in het allernaauwste verband. Naar de eigene en onfeilbare verklaringen zijner Apostelen, heeft christus zich overgegeven voor onze zonden, opdat Hij ons zou trekken uit deze tegenwoordige booze wereld; Heeft hij zich overgegeven, opdat Hij zijne gemeente heiligen, en haar onberispelijk, zonder vlek of rimpel, zichzelven voorstellen
zou; heeft Hij zich voor ons overgegeven, opdat Hij ons van alle ongeregtigheid verlossen, en zichzelven een eigen volk zou reinigen, ijverig in goede werken; ja, onze zonden heeft Hij in zijn ligchaam gedragen op het hout, opdat wij der zonde afgestorven, der geregtigheid leven, en door zijne striemen genezen worden zouden.’ - Wij twijfelen geenszins, of dit boek wordt met graagte ontvangen, en zal veel goeds stichten.







{==642==} {>>pagina-aanduiding<<}

Levensschets van J.C. Metzlar, tot en met zijne vijftigjarige Herinneringsleerrede, den 29 Febr. 1824 te Groningen uitgesproken. Te Groningen, bij W. van Boekeren. 1824. In gr. 8vo. 177 Bl. f 1-80.

Merkwaardig Verhaal aangaande het Leven en de Lotgevallen van M.C. Vos, als Predikant der Hervormde Gemeente in Nederland, Afrika en Azië, van zijne jeugd af tot zijn Emeritusschap, enz. Te Amsterdam, bij A.B. Saakes. 1824. In gr. 8vo. XVI, 213 Bl. f 2-25.

Het opmerkelijkste, dat deze twee boekjes ons doen kennen, is, dat ze bijna te gelijker tijd zijn uitgekomen. Immers, hetgeen broeder vos op den titel uitdrukt, dat kan ook nagenoeg van (nu reeds wijlen) vader metzlar gezegd worden, schoon hij in Afrika geen vast Predikant is geweest. En is het niet opmerkelijk, dat twee zulke witte raven (die echter beide, anders dan die van noach, na veel omzwervens, de arke, wij meenen den lieven geboortegrond, de een hier, de ander aan de Kaap, weêr opzochten) juist te gelijker tijd tot onze kennis komen? Van Dominé metzlar hebben wij trouwens meer gehoord; want hij eindigde, waar de ander, als leeraar, begon, in Nederland; en zelfs in het Mengelwerk onzer Letteroefeningen hebben wij het een en ander gehad, waarvan de schilderij van zijn eerste, op Batavia bijgewoonde, aanzienlijk gezelschap, in borstrok en saapmuts, hier herhaald, Recensent nog levendig voor den geest stond. Het zou hem trouwens tegenwoordig welligt zoo niet getroffen hebben; want hoe menigmaal vindt men nu de heeren..... in hun hemd! Ja, de beschaafdheid onzer landslieden in die verre oorden zou ligt aanmerkelijk in onze schatting geklommen zijn, als die de onze al vooruit was, had de reiziger er niet nog een kluchtje of twee bijgevoegd, die ons weêr in de war brengen, - van zekere als vorstelijke tafel, waar uit eene

{==643==} {>>pagina-aanduiding<<}
pastei een levende Negerkop, en uit twee kleinere een aantal rijstvogeltjes voor den dag kwamen, en ten deele in de kapsels der dames vlogen, - en van een' anderen vogel, aan Dominé vereerd, die, onder sommige woorden en geluiden, ook dat geleerd had na te bootsen, welk de menschen met een meer verwijderd ligchaamsdeel verrigten! Men ziet hieruit tevens, dat metzlar nog al van eene aardigheid houdt; en waarlijk, hij is doorgaans vrolijk en welgemoed, en zou bijna voor democriet kunnen doorgaan tegen zulk een' wonderlijk ernstigen heracliet, als wij in vos aantreffen. Het is waar, zware rampen troffen eerstgemelden; maar zij herstelden zich nog al spoedig weêr: zijne vrouw wordt, op de terugreize naar het vaderland, bij een' oploop van Sinesche matrozen, jammerlijk vermoord; maar, eer hij den togt volbrengt, gedurende een kortstondig verblijf op de Kaap, wordt dit verlies gelukkig geboet: eene ongelukkige effekten-speculatie (!) berooft hem, als Predikant te Harlingen, van rust en al; maar hij vindt ze op het afgelegene Schiermonnikoog spoedig weêr. Trouwens, hoe kon men den onregtvaardigen mammon - dat wij wel eens bedriegelijk geld en ook booze, veranderlijke wereld hebben hooren vertalen - in beide deze (zijn Eerw. zoo wèl geblekene) beteekenissen knaphandiger ontvlieden? In 't kort, metzlar is een aangename keuvelaar, die ons van zijn negenjarig verblijf op Batavia en reizen naar bijgelegene eilanden (want dit is het voornaamste) een aardig tafereeltje levert, dat, dunkt ons, nog al redelijk bemoedigend voor jonge geestelijken is, om mede een togtje naar het andere halfrond te maken. Wij prijzen zijn boekje gulhartig aan; want niemand zal er iets kwaads, maar hier en
daar wel iets opmerkelijks, leerzaams en stichtelijks in aantreffen. Onder de volledige en zaakrijke reisbeschrijvingen of autografiën moet men het slechts niet rangschikken. En de vrienden van warm geschrevene zendelingsberigten mogen ook wel niet geheel voldaan van de lektuur scheiden.
Bij de reeds genoemde punten van overeenkomst met

{==644==} {>>pagina-aanduiding<<}
den Kapenaar vos kunnen wij nog dit voegen, dat ze beide eene vrouw uit het vaderland medebragten, maar er geene kinderen bij kregen, en ze jong verloren - doch allergelukkigst, door een vreempje, schadeloosstelling ontvingen. Anders verschillen ze aanmerkelijk, gelijk wij reeds te kennen gaven. Vos is niet alleen een man vol vromen ijver, maar ook, in vele opzigten, een bitter ongelukskind. Met een ongemak ter wereld gekomen, dat hem altijd bijblijft; in zijn voornemen, om Predikant te worden, vreesselijk gedwarsboomd, en, dit zijnde, wederom, om in die hoedanigheid te repatriéren; daarna weêr door zijne vrouw gedrongen om Europa op te zoeken, en vervolgens van Engeland, over Denemarken, naar Ceylon gereisd, waar, zoo als Jufvrouw zeide, de Heere werk voor hem scheen te hebben, en waar zij hem volstrekt volgen wilde, zoo als van achteren bleek, zeit Dominé, omdat daar haar graf besteld was. In het kort, al dit reizen en trekken is nog al merkwaardig, des mans onvermoeide ijver op zichzelven loffelijk, en, hetgeen van sommige geestelijken en de jammerlijke Christenmakerij in eenige afgelegene oorden gezegd wordt, ligt even zoo waar als behartigenswaardig; maar het overige..... ware beter achterwege gebleven. Och, het leven van een gewoon mensch en eenvoudigen dorpleeraar levert zoo veel bijzonders niet op; de welversnedene pen van den menschenkenner alleen kan daarvan een belangrijk tafereel maken; en wie dit niet vermag, die vervalt ligt tot vertellingjes en bijzonderheden, die voor hem en zijne vrienden, voor jannetje en trijntje misschien ook, maar voor de overige lezende wereld van geen of weinig gewigt zijn. Wij mogen dus lijden, dat men zich met dit boek stichte; maar algemeen aanprijzen durven wij het niet.





{==645==} {>>pagina-aanduiding<<}

De volmaaktheden van den Schepper in zijne schepselen beschouwd, tot verheerlijking van God, en tot bevordering van nuttige natuurkennis, in Redevoeringen, door J.A. Uilkens. IVde Deel. Natuurlijke Geschiedenis. Het Plantenrijk. Te Groningen, bij J. Oomkens. 1822. In gr. 8vo. 440 Bl. f 6-:

Veranderde betrekking des Schrijvers, met daaraan verbondene werkzaamheden en andere toevallige oorzaken, hebben de uitgave van dit vierde deel zijner Redevoeringen vertraagd. Het werk zelf heeft daardoor, vertrouwen wij, in belangrijkheid gewonnen. Niet alleen toch betuigt de Hoogleeraar, in het Voorberigt, over de natuurkunde der planten de voornaamste werken, en vooral de Duitsche, gelezen te hebben, waarvan de uittreksels, in de Redevoeringen ingelascht, en de menigvuldige aanhalingen, aan den voet der bladzijden geplaatst, getuigen, maar ook verscheidene gewassen aan eigen onderzoek onderworpen, en 't geen hem voor zijn oogmerk dienstig scheen aangeteekend te hebben. Schoon dan ook deze Redevoeringen, even weinig als de vorige, bestemd zijn voor hen, die de Natuurkunde grondig beoefend hebben, en niet ten doel hebben, om den plantkundigen iets nieuws te leeren, of deze wetenschap zelve verder uit te breiden, maar om het gewoon lezend publiek met de natuurkunde der planten zoo verre bekend te maken, als die kennis een aangenaam onderhoud verschaffen, en ter verheerlijking van de volmaaktheden des Scheppers verstrekken kan; zoo twijfelen wij geen oogenblik, of de kenners zullen hier een' schat van waarnemingen niet alleen, maar ook van bescheidene beoordeelingen der verschillende gevoelens, door vroegere en latere plantkundigen gekoesterd en verdedigd, met genoegen aantreffen, waardoor zij deze Redevoeringen voor zich niet minder, dan voor het lezend publiek, belangrijk zullen keuren. Klaarheid en orde is in dezelve met eene zaakrijkheid vereenigd, die,

{==646==} {>>pagina-aanduiding<<}
voor oppervlakkige lezers minder gevallig, te meer zal behagen aan allen, die begeerig zijn naar voedsel, geschikt om beide verstand en hart te sterken. Voor liefhebbers der Natuurkunde, die door ijver naar meerder kennis bezield worden, zullen deze Redevoeringen, om het eenvoudige en bondige in de voordragt, gevalliger zijn, dan wanneer dezelve zich over 't geheel meer door fraaiheid van stijl kenmerkten. Intusschen ontbreekt het in dezelve geenszins aan verhevenheid van gedachten en keurigheid van beschrijving, wanneer zich de stijl als van zelf verheft, om, door de ontwikkeling van het wijze en goede, zoo luisterrijk in de huishouding der planten doorstralende, het hart te roeren, en hetzelve te vervullen met den diepsten eerbied voor de volkomenheden des oppersten Formeerders.
De verdienstelijke Schrijver heeft getracht, het doel, 't welk hij zich voorgesteld had, te bereiken - en is daarin, naar het ons voorkomt, gelukkig geslaagd - door de uitgave der twaalf Redevoeringen, welke in dit boekdeel bevat worden. De eerste dient, om de beoefening der plantkunde aan te bevelen, als de nuttigste en aangenaamste voor alle standen. - De tweede behelst eene even naauwkeurige als beknopte geschiedenis van plantkundige kennis, en wordt in dezelve door den Schrijver het plan, door hem gevormd, en de wijze der uitvoering, aldus nader opgegeven: ‘Wij zullen ook wel het plantenrijk in het algemeen opnemen in een ontleed- en natuurkundig onderzoek, opdat de bewerktuiging, de afzonderlijke en onderlinge werking der deelen, de levensverrigtingen en de verschijnselen, die zich in het groeijend rijk opdoen, gekend mogen worden; doch, na deze algemeene beschouwing, zal het meest treffende of nuttige in de afzonderlijke deelen onze keus regelen, als minder ten doel hebbende om de plantkunde te leeren, dan uit dezelve belangrijke bijdragen voor verstand en hart af te leiden. Zoo toch waren onze vorige Redevoeringen ingerigt, en op gelijke wijze wenschen wij van het dierenrijk tot het groeijend en delfstoffelijk rijk

{==647==} {>>pagina-aanduiding<<}
voort te gaan.’ - Aan de beschouwing van de algemeene eigenschappen der gewassen is de derde Redevoering gewijd. - De vierde handelt over het ontstaan en de vermenigvuldiging der gewassen; waarbij gesproken wordt over het gevoelen der Ouden, wegens het ontstaan van levende schepselen, zoo wel dieren als planten, bij verrotting. Bonnet verklaarde zulk eene formering van bewerktuigde schepselen voor onmogelijk, houttuin voor ongerijmd, en blumenbach stelde dezelve gelijk met vliegende heksen en het vermogen der wigchelroede. Thans is zulk eene leer hooge wijsbegeerte, en hij, die anders denkt, zou voor bekrompen van geest gehouden worden. Onze Schrijver meent het in dezen met treviranus, de buffon en ballenstedt te moeten houden; vindt geenen grond, om deze eigene vorming (generatio spontanea) te ontkennen, hoe moeijelijk het zij, derzelver uitgestrektheid te bepalen; maar is er tevens zeer verre af, om dit gevoelen derwijze te verdedigen, dat het de leer eener toevallige wording, welke het scheppend vermogen buitensluit, zoude bevestigen. Dit zou ook geheel strijden met het doel, 't geen zich de Hoogleeraar heeft voorgesteld; en, om te voorkomen, dat men hem niet verkeerd versta, achten wij het dienstig, het volgende, 't geen op bl. 123 gelezen wordt, over te nemen: ‘Hoe dikwijls heeft men gevoelens van Godsdienst aan onzekere, aan onware stellingen verbonden, en veroordeeld hetgeen der waarheid nader kwam, maar niet met de aangenomene stellingen strookte! Geen schimmel- of paddestoelplantje, geen infusie- of raderdiertje moest als door zich zelf kunnen ontstaan; hervey's en haller's uitspraak was der Godgeleerden Godspraak; en zoo niet van dier tot dier, van plant tot plant kon worden opgeklommen tot het eerst gelijksoortig dier of gewas, meende men, dat
de eeuwige waarheid van eene schepping door den Almagtigen wedersproken en geloochend wierd. IJdele gedachte, dwaze gevolgtrekking! Waartoe juist door den vorm van de stof, en niet door de kracht,

{==648==} {>>pagina-aanduiding<<}
die ze voortbrengt, tot de hoogste kracht, tot de Almagt opgeklommen?’ Wat dan anderen denken, wanneer zij beweren, dat, bij verrotting, bewerktuigde schepselen van zelve ontstaan, de Heer uilkens erkent, tot dit ontstaan de hoogere kracht der Almagt te behoeven. Hierdoor wordt de verrotting of gisting der ontbonden wordende deelen geene oorzaak der bewerktuiging van planten of dieren, maar slechts de gelegenheid, bij welke die geheel ongelijksoortige schepselen door de Almagt gevormd worden. In de hoofdzaak stemt dus uilkens met hervey en haller overeen, wier gevoelen, bij het verborgene, waarmede de generatie van planten en dieren is omgeven, daarom boven dat der voorstanders van de generatio spontanea ons verkieslijker voorkomt, dewijl het minder vatbaar is voor misduiding, en geene aanleiding geeft tot het kweeken van gevoelens, welke de Ouden, en op hun voetspoor ballenstedt cum suis, even driest als oneerbiedig beweerd hebben. - De vijfde Redevoering maakt ons bekend met de inwendige deelen en grondvormen der gewassen, en toont het moeijelijke van de ontleedkunde der planten, welker eerste grondvorm getoond wordt uit den vloeibaren staat deszelfs oorsprong te nemen. Hier wordt het celluleus weeffel aangewezen, als de eerste en algemeenste zamenstelling der gewassen; voorts komen in aanmerking de tusschencellige gangen, die met elkander in verband staan; waarop dan volgt eene naauwkeurige beschrijving van de spiraalvaten, als deelen der hooger bewerktuigde gewassen; eindigende deze Redevoering met de aanwijzing van Gods Almagt in deze kunstige zamenstelling. - Aan de beschrijving van de uit- en inwendige deelen der gewassen, wortels, stam, bladeren, bloesems en vruchten, opperhuid, wolachtig vlies, spint, hout en merg, derzelver zamenstelling en doel, heeft de Hoogleeraar de
zesde Redevoering dienstbaar gemaakt, die niet minder belangrijk is in de bijzonderheden dan de zevende, over de voeding en groei der gewassen, waarin de verschillende proeven van sennebier, ingenhousz, saussure en anderen

{==649==} {>>pagina-aanduiding<<}
vermeld worden; en de achtste, over den oorsprong, de zamenstelling en ontwikkeling der knoppen, en bijzonder over den bloei, en derzelver deelen. Hier worden wij, onder anderen, opmerkzaam gemaakt op het onderscheid tusschen bloem en bloesem, op de groote verscheidenheid en rijkdom der kleuren, op derzelver verandering bij sommige bloemen, en op de werktuigen ter bevruchting, die naauwkeurig opgegeven en nagegaan worden in derzelver bestanddeelen en oogmerken. - De negende Redevoering loopt alleen over de bevruchting der gewassen, handhaaft de leer der geslachten bij de planten tegen de bedenkingen van andere waarnemers, en toont, op eene wijze, die het hart ontvonkt in eerbied voor den grooten Formeerder, dat de bloemen voornamelijk aanwezig zijn, zoo ter bereiding van de sappen voor, als ter bewaring van de geslachtsdeelen, en dat de bloembla deren eene tweeledige strekking hebben in de huishouding van het gewas, met de sappen te bereiden, waaruit de hoogst bewerktuigde deelen moeten gevormd worden, en tevens, om die belangrijke deelen, waaraan de Almagtige de voortplanting verbonden heeft, voor elk letsel te beveiligen. - Zeer fraaije waarnemingen worden in de tiende Redevoering medegedeeld over de formering van het zaad en deszelfs ontwikkeling; de stelsels van hervey en haller niet onaangeroerd gelaten; de waarnemingen van linaeus en bridel medegedeeld, en de lezer aangespoord tot bewondering van de zorg des Almagtigen in de bewaring, de verspreiding en den groei der zaden; in de ontwikkeling van de kiem, het nederwaarts schieten van den wortel, en het opwaarts schieten van den stam; een wonder, tot nog toe niet verklaard. (*) ‘De alledaagsche verschijnselen zijn dikwijls de grootste wonderen in de Natuur,’ zegt zeer te regt de beroemde

{==650==} {>>pagina-aanduiding<<}
sprengel (*); ‘en dit wonder heeft tot nog toe, zonder eene voldoende verklaring te erlangen, den navorschenden geest van velen bezig gehouden. Geene gevoelens der eerste wijsgeeren (†), geene latere Natuurfilozofie (‡), geene proeven van knight, die de zwaartekracht als oorzaak schenen aan te geven (§), noch eenige van vroegeren of lateren tijd, verklaren dit verschijnsel, zoo weldadig in de gevolgen, als onbekend in de oorzaak (**). De volgende gedachte mag ik U, T.T.! niet onthouden. Bij het Magnetismus nemen wij, blijkens de kompasnaald, eene zuidelijke en noordelijke rigting waar; bij het Galvanismus, overeenkomstig met de eerste ontdekkingen van oersted en de vervolgens zoo vele malen herhaalde en anders gewijzigde proeven, eene oostelijke en westelijke; terwijl bij het plantenleven eene loodlijnige rigting van Zenith naar Nadir plaats vindt; zoodat deze drie verschijnselen te zamen volkomen aan de
drie afmetingen eener ruimte beantwoorden, en, tot onzen aardbol betrekkelijk gemaakt, Zuid en Noord, Oost en West, en Zenith en Nadir aangeven. Zouden ook deze werkingen in eenig verband met elkander kunnen staan? Zouden zij ook terug kunnen gebragt worden tot ééne oorzaak, waarvan zij wijzigingen zijn? - Dat de wijsgeerige Natuurkunde dit onderzoek eens opneme; en al worden wij er niet verder door gebragt, dan om ook hier bij eene grondkracht te moeten staan blijven, die boven het menschelijk kenvermogen gaat, zoo zullen

{==651==} {>>pagina-aanduiding<<}
er echter onze inzigten in de schepping Gods door winnen (*).’ - Dit voor het oogmerk dezer aankondiging genoeg achtende, en tevens voor eene proeve van de inrigting dezer Redevoeringen en de wijze van aanhalen, vermelden wij nog, dat in de elfde en twaalfde Redevoeringen de strekking der gewassen wordt aangewezen, zoo voor de huishouding der Natuur in het algemeen, als voor den mensch in het bijzonder.
Wij betuigen den Hoogleeraar dank voor hetgeen hij ons geleverd heeft, en zulks te meer, daar hij eene behoefte vervuld heeft, die tot nog toe in ons land bestond. Nu toch hebben wij ook iets in onze taal, hetgeen dienen kan, om het groeijend rijk te leeren kennen, 't welk zoo vele wetenswaardige bijzonderheden, in zamenstelling, leven en levensverschijnselen, bevat, en zoo geschikt is, om den nadenkenden mensch ter verheerlijking des Makers op te voeren. Alwie tot zulk een edel doel met hartelijken ijver werkzaam is, verdient voorzeker lof en dank, dien wij dan ook onzen verdienstelijken landgenoot uilkens welmeenend toebrengen. - In vertrouwen, dat wij meer van dezelfde hand zullen ontvangen, eindigen wij ons verslag met te berigten, dat dit werk praalt met een elftal gekleurde platen, die uitmuntend uitgevoerd zijn, en, ten aanzien van het fraaije en nuttige voor het werk, vergeleken kunnen worden bij kolommen, die een gebouw, terwijl zij het onderstutten, op eene bevallige wijze versieren.






{==652==} {>>pagina-aanduiding<<}

De waarde der Koopokinenting gehandhaafd en op nieuws aanbevolen aan Ouders en Kunstgenooten tegen de bestrijding derzelve van den Med. Dr. A. Capadose, of de Vaccine aan de beginselen van Godsdienst, Rede en ware Geneeskunde getoetst, door C.G. Ontijd, Med. Dr. te 's Gravenhage. Te 's Gravenhage, bij de Wed. J. Allart. 1824. In gr. 8vo. 232 Bl. f 2-:

Niemand onzer lezers kan de twist over de waarde der Koepokinenting, onlangs in ons vaderland gevoerd, onbekend zijn. Het anathema, door Dr. capadose over de Vaccine uitgesproken, gaf aanleiding tot verschillende tegenschriften, onder welke het voor ons liggend werkje van den bekwamen en geleerden ontijd zich allervoordeeligst onderscheidt, tot welks vermelding wij ons daarom bepalen; terwijl wij den overige verdienstelijke bestrijders, in het algemeen, bij dezen onzen warmen dank betuigen voor hunne belangrijke bijdragen. Maar wie was meer bevoegd tot zulk eene taak, dan hij, die, door eigene ervaring geleid, in staat was, den gang dezer uitvinding van hare eerste beginselen te volgen, die reeds, door zijne uitmuntende Akademische verhandeling, bij den aanvang zijner loopbaan zich als voor de praktijk geboren had gekenschetst, en naderhand door verschillende geschriften, maar vooral door zijne doorwrochte monographie over de Longtering, in het Geneeskundig Magazijn uitgegeven, zijnen roem bij voortduring heeft gehandhaafd? Gelijk hij als Geneeskundige voor die taak zoo wèl berekend is, zoo is hij zulks niet minder als Godgeleerde, of liever als grondig kenner der H.S., zoodat hij zijne tegenpartij met hare eigene wapenen bestrijdt, en wel op zulk eene wijze, dat wij het pleit als volkomen voldongen beschouwen mogen. Dank zij dus de bestrijding der Vaccine van Dr. capadose, die ons zulk een' hechten steun voor ons geloof aan die kunstbewerking heeft bezorgd! De waarheid heeft hare eigendommelijke ken-
{==653==} {>>pagina-aanduiding<<}
merken, waardoor zij zich aan ieder' onbevooroordeelden aanprijst. Ieder, zelfs de in het vak der Geneeskunde geheel onervarene, vergelijke de beide schriften, en waar hij bij capadose eene opeenstapeling van sophismen en magtspreuken en eene valsche voorstelling van zaken en gebeurtenissen vindt, (het zij hier genoeg, op de schilderij der Eeuw, welke aan
de Vaccine het aanzijn schonk, te wijzen) daar ontdekt hij bij ontijd die waarheldsliefde, rondheid en gezonde redenering, welke hem niet lang in twijfel zal laten, wie eene goede, wie eene kwade zaak verdedigt.
Dit zij genoeg ter aanprijzing van een werk, dat zichzelve, en door den naam des Schrijvers, en door deszelfs hoogstbelangrijken inhoud, genoegzaam aanprijst. Wat des Schrijvers oordeel betreft omtrent het werkje van jenner over de Braakwijnsteenzalf, hierin houdt Recensent zich aan het in dit Maandschrift over hetzelve uitgebragt gevoelen, en is te wèl overtuigd, dat de geleerde ontijd, die zich in deze verhandeling als rationeel Arts kennen doet, te veel prijs stelt op therapeutische grondregelen, dan dat hij eene Experientia manipularis, als in dit werkje wordt aanbevolen, geheel zou kunnen goedkeuren. Recensent ten minste heeft met werkjes van dezen stempel even weinig op, als met de routine en grove empirie, op welke zij gebaseerd zijn. Echter doet dit niets af tot de zaak in geschil, en is dus ook zeer te onpas door capadose bijgebragt. Immers jenner kan door de grootheid zijner ontdekking zelve tot zulk eene te algemeene toepassing verleid zijn; een voorbeeld, niet zeldzaam in de Geschiedenis aan treffen. Hoe het zij, Recensent wenscht deze verhandeling in aller handen, en dus de eer der Vaccine bij allen gehandhaafd te zien.





{==654==} {>>pagina-aanduiding<<}

Over de Putrefactie van den bezwangerden Uterus. Naar het Hoogduitsch van L.J. Boer, Hoogleeraar in de Verloskunde te Weenen. Met Waarnemingen en Aanteekeningen vermeerderd, door A. Potgieter, Heel- en Verloskundige te Leyden. Te Leyden, bij J.W. van Leeuwen. 1824. In gr. 8vo. VIII, 140 Bl. f 1-40.

Terwijl, gedurende het najaar en den winter van 1823, ook te Leyden, de baring, meer dan gewoonlijk, doodelijke gevolgen voor de vrouwen naar zich sleepte, en het schrikverwekkende en treurige van deze sterfgevallen kundigen en onkundigen uit éénen mond deed vragen naar den aard en de oorzaken dezer ziekte; en nadat eindelijk, door bevoegden en onbevoegden, het oordeel in deze zaak met verschillende stemmen was uitgesproken; zoo vertrouwen wij, dat het ieder' belangstellenden beoefenaar der Genees en Verloskunde met ons aangenaam zijn zal, op vele dezer vragen het antwoord te ontvangen van eenen man, die als ooggetuige spreekt, en uit zijne eigene ondervinding in staat is, de uiteenloopende gevoelens daaromtrent te beslissen. De Heer potgieter, namelijk, die, eerst te Zwolle en thans te Leyden, gedurende eenige jaren de Verloskunde heeft uitgeoefend, nam in zijne praktijk, bijzonder in het laatst van 1823, den ongelukkigen afloop van eenige verlossingen waar. Als leerling van Prof. bakker, te Groningen, opmerkzaam gemaakt op eene ziekte, door Prof. boer, van Weenen, onder den naam van putrefactie van den bezwangerden uterus beschreven, werd hij, door getrouwe waarneming aan het ziek- en doodbed, en vergelijking der gevallen, spoedig overtuigd, dat de aanwezigheid dier ziekte als oorzaak dezes buitengewoon ongunstigen afloops van het kraambed, zelfs na zeer gemakkelijke verlossingen, aangemerkt moest worden. De onkunde, die, in het algemeen, omtrent deze ziekte in ons Vaderland plaats heeft, en het belang der zake spoorden potgieter

{==655==} {>>pagina-aanduiding<<}
aan tot het bekendmaken van datgene, wat zijne ondervinding hem van deze ziekte geleerd had. De inhoud van het werkje bestaat, zoo als wij op den titel zien, ten eerste in eene voorlichtende vertaling van hetgeen Prof. boer over de putrefactio uteri, in zijne naturliche Geburtshülfe und Behandlung der Schwangern, etc. 1 B. 3te vermehrte Auslage, S. 202, Wien 1817, geschreven heeft. Ten tweede in waarnemingen, omtrent deze ziekte door potgieter gedaan en verzameld; waarbij ten derde door hem aanteekeningen gevoegd zijn op het vertaalde stukje en de vermelde waarnemingen. Dit alles wordt besloten met eenige bespiegelingen betrekkelijk de zoogenoemde kraamkoorts, als het resultaat van het voorgaande aan te merken.
De verhandeling van Prof. boer bestaat uit twee afdeelingen en een naberigt. In de eerste zijn vervat eene geschiedkundige voordragt der ziekte, en de gedachten omtrent derzelver vermoedelijke natuur en oorzaken. Boer stelt dezelve voor, niet als eene nieuwe ziekte, maar als eene, slechts minder naauwkeurig dan andere opgemerkt; als eene ziekte, niet te vergelijken met de gangraena en sphacelus van den uterus, noch met de carcinoma uteri, welke gebreken dit orgaan op iederen tijd en in iederen leeftijd aantasten, hetzelve moge bezwangerd of niet bezwangerd zijn, maar als eene ziekte, den zwangeren uterus bij uitsluiting eigen, en bij voorkeur zich tot de binnenste oppervlakte en deszelfs mond bepalende. De verschijnselen, waaronder de ziekte zich voordoet, zijn zeer onstandvastig: vanhier dan ook de moeijelijke herkenning derzelve, en de onmogelijkheid, om eenige pathognomonische kenteekenen van dezelve, als leiddraden ter herkenning, op te geven; terwijl veelal alleen de lijkopening het verborgen kwaad eerst openbaart. Als gelegenheidsen voorbeschikkende oorzaken merkt Prof. boer koud, vochtig, herfst- en winterweder aan, en de zoogenoemde leucophlegmatische ligchaamsgesteldheid. Wat de natuur der ziekte betreft, gelooft hij, dat dezelve niet van ontstekingachtigen oorsprong te houden is, maar veeleer over-
{==656==} {>>pagina-aanduiding<<}
eenkomende met den sphacelus van scheurbuikigen, en de gangraena, die, in boosaardige koortsen, zich op sommige plaatsen vertoonen; eene wezenlijke versterving dus, waarvan de oorsprong en het verloop van een' passiven aard zijn. Wat de behandeling en geneeswijze dezer ziekte aangaat, boer meent te moeten twijfelen aan een gelukkig gebruik in dezen van inwendige, maar stelt geheel zijn vertrouwen
in uitwendige middelen, waarover wij nader deszelfs naberigt en de aanmerkingen van potgieter zien kunnen. - In de tweede afdeeling zijn vier ziektegevallen en lijkopeningen beschreven, waardoor bevestigd wordt hetgeen in de eerste afdeeling gezegd is. - Het naberigt bevat zijn gevoelen over de uitwendige behandeling door middel van een instrument, hetwelk hij Porteplumaceaux wil genoemd hebben, en waarvan wij in de aanmerkingen van potgieter de beschrijving vinden.
De waarnemingen van potgieter zelven maken het tweede gedeelte van het werkje uit. De meeste derzelven zijn in den vorm van een dagverhaal medegedeeld, en hebben eenvoudigheid en duidelijkheid als kenmerken der waarheid voor zich. Daar hem de lijkopening werd toegestaan, verrigtte hij dezelve in tegenwoordigheid van Prof. sandifort, ook in het vak der pathologische anatomie met roem bekend, en van den Geneesheer der lijderesse.
De aanteekeningen van potgieter op het voorgaande dienen nu eens tot bevestiging, dan weder tot opheldering van hetgeen Prof. boer aangaande deze ziekte gezegd heeft. Daartoe zijn b.v. eenige over den ouderdom, de oorzaken en de natuur der ziekte; andere, betreffende een zeker antimoniaal poeder van boer, ter bestrijding der kraamkoorts, benevens deszelfs werktuig, in deze ziekte te gebruiken, zijn van een' afkeurenden en verbeterenden aard. Wat de litteratuur over de putrefactio uteri betreft, hierin misten wij de vermelding van hetgeen Prof. a.e. von siebold, in zijn Journal für Geburtshülfe, etc. 3 B. 1822, S. 381 etc., mededeelt,

{==657==} {>>pagina-aanduiding<<}
en ter bevestiging kan dienen, dat ook anderen, mannen van naam, deze ziekte hebben waargenomen en erkend.
Ten slotte geeft potgieter zijne gedachten op over de kraamkoorts, waarin hij zich vooral heeft voorgesteld het thema te ontwikkelen van Prof. boer, ‘dat het niet onwaarschijnlijk is, dat die ziekte, welke bijvele Autheuren regtstreeks onder den naam van kraamkoorts voorkomt, dikwijls niets anders is, dan een verschijnsel van de door hem beschrevene putrefactie.’ Waarlijk, wanneer wij burserius, die zoo voortreffelijk de geschiedenis der kraamkoorts bearbeid heeft, hierover nalezen, en de uiteenloopende gevoelens deswege onder Practici overwegen; wanneer wij, onder de lateren, vogel, lentin, thilenius, may, in zijnen Stolpertus, en richter, in zijne Medicinische und Chirurgische Bemerkungen, stellig hooren verklaren, dat de kraamkoorts niet als van een' gevaarlijken aard te beschouwen zij, maar meestal tot de morbos gastricos moet gebragt en als zoodanig behandeld worden; terwijl anderen, waaronder van swieten, le roy, fauken, frank, sauvages en froriep, spreken van eene ziekte, die kraamvrouwen overvalt, en welke dikwijls binnen den derden dag doodt, zonder dat er eigenlijk inflammatoire, gastrische of bilieuze symptomata werden opgemerkt; dan vinden wij ons genoodzaakt te gelooven, dat het verschil dezer gevoelens gelegen is in een wezenlijk onderscheid der ziekten, door hen waargenomen, afhangende van eene constitutio epidemica, die eenigen hunner gelegenheid hadden te zien, en waarvan anderen verschoond bleven. Wanneer wij bovendien nagaan, dat deze buitengewone sterfte der kraamvrouwen niet altijd dàn alleen plaats had, als nerveuze of putride koortsen de heerschende waren, maar ook waargenomen werd in tijden,
dat het getal en de aard der ziekten wezenlijk gering en goedaardig was, gelijk dit vooral in den herfst en winter van het voorleden jaar opmerkelijk was; wanneer wij dit alles overwegen, dan gevoelen wij ons gedrongen en verpligt, het daaromtrent uitgebragte gevoe-
{==658==} {>>pagina-aanduiding<<}
len en de vooronderstelling van potgieter, dat namelijk in die gevallen, waarin kraamvrouwen zulk eenen korten tijd na de bevalling overleden, de putrefactie van den uterus zoude plaats gehad hebben, voor hoogstwaarschijnlijk te verklaren en aan te nemen; terwijl deze waarschijnlijkheid ook nog daardoor versterkt wordt, dat, zoo menigmalen dit plaats had, men, bij de lijkopeningen der aan die zoo hevige kraamkoorts overledene vrouwen, steeds gelijke verschijnselen, als bij de putrefactie van den uterus, waarnam, waarvan wij bij burserius, in zijne Institutiones medicinae practicae, Tom. I, pag. 357 et seq., 362 et seq., duidelijke bewijzen vinden. Nadat verder potgieter de meeste verschilpunten omtrent de kraamkoorts, of namelijk dezelve al of niet van een inflammatoir karakter is, en of men bloedontlastingen in dezelve al of niet mag doen, op eene zoodanige wijze behandeld heeft, waarvan niet alleen de beginnende Practicus, maar ook ouderen in de praktijk partij kunnen trekken, merkt zijn Ed. daaromtrent het volgende te regt aan: ‘Men werpe hier niet tegen, dat, om tot eene beslissing in deze zaak te geraken, eene veeljarige praktijk noodig is; neen, deze praktikale toeëigening is geenszins afhankelijk van eene groote hoeveelheid waarnemingen, noch cijnsbaar aan de jaren van iemand, maar gelegen in elks bijzondere wijze van zien, in de opmerkingsgave en het gezond oordeel, en waardoor de rationele Genees-, Heel- of
Verloskundige zich van den werktuigelijken beoefenaar van een dezer vakken zoo zeer onderscheidt; en wanneer men zich dan, voorgelicht door de ondervinding van anderen, gemeenzaam gemaakt heeft met hetgeen door hen is waargenomen en beschreven over het een of ander onderwerp, dat onze aandacht mogt treffen, en men dan eindelijk het resultaat zijner eigene beschouwingen daar nevens stelt, de verschilpunten naauwkeurig gadeslaat, vergelijkingen en gevolgtrekkingen maakt, en overeenkomsten daarstelt; dan zal men niet zelden, door het opgemerkte, en bij weinige waarnemingen, spoediger en nader tot

{==659==} {>>pagina-aanduiding<<}
de waarheid of kennis eener zaak kunnen geraken, dan wel door de slenterpraktijk van een' geheelen leeftijd.’
Op grond van het voorgaande, gelooven wij ook, het voor zeer vermetel en gevaarlijk tevens te moeten verklaren, wanneer sommigen in deze koorts eene vaste geneeswijze voorschrijven en gevolgd willen hebben, overal en altijd geldig, gelijk nog onlangs opzettelijk geschied is, en waarbij men de natuur der kraamkoorts voor eene ontsteking van het buikvlies heeft verklaard, de geneeswijze hoofdzakelijk bij het gebruik van den calomel bepaald, en bloedontlastingen als doodelijk voor de lijderessen beschouwd wil hebben. Het is hier niet de plaats, dit gevoelen nader te toetsen en te wederleggen; anderen hebben hierover ook reeds hun oordeel uitgesproken. Evenwel kunnen wij ons niet onthouden, dit weinige daaromtrent nog aan te merken, dat alleen óf uit onkunde in de geschiedenis der kraamkoorts, óf uit vooringenomene stelselzucht, de meening kan voortgesproten zijn, dat deze koorts altijd van een' ontstekingachtigen aard zijn zoude; terwijl, aan den anderen kant, het algemeen gebruik van kwik in wezenlijke ontsteking, vóór en aleer eene aderlating is voorafgegaan, of plaatselijk het erethismus vasorum is weggenomen, door ieder rationeel Geneesheer moet verworpen worden. Ook in de minder acute, of zoogenaamde inflammationes spiriae, waarin eene acrimonia putrida of biliosa de ziekelijke prikkel tot ontsteking zijn kan, houden wij den mercurius, om zijne bekende dissolverende kracht, voor een gewaagd en gevaarlijk middel.
Ten slotte merken wij nog aan, dat de medegedeelde gevallen voor het gevoel van den genen, die het ongeluk heeft, dat hem dezelve, zoo kort opvolgende, in zijne praktijk voorkomen, niet dan hoogst onaangenaam kunnen zijn, bij het spoedig inzien van het doodsgevaar zijner lijderesse, en ook voor zijne volgende praktijk dikwerf nadeelig, wegens de onheusche en niet zelden zeer partijdige beoordeeling bij den gevreesden afloop. Eene gelukkige en ruime praktijk, welke toch iemand verdient,

{==660==} {>>pagina-aanduiding<<}
die met zulk eenen geest van opmerking bij de sponden van de aan zijne zorge toevertrouwden werkzaam is en waakt, moge des Schrijvers vergoeding zijn, ook voor de uitgave van het beoordeelde werkje; waarmede wij deze beoordeeling eindigen, met hem, bij het slot van zijn werkje, wenschende, ‘dat het der Geneeskunde eenmaal gelukken moge, paal en perk te stellen aan de verraderlijkste vijandin van het leven des vrouwelijken geslachts, de putrefactie van den bezwangerden uterus.’

Reis in Armenië en Perzië, gedaan in de jaren 1805 en 1806, door P. Amedée Jaubert. Uit het Fransch vertaald. Met Platen. Te Amsterdam, bij Visser en Comp. 1823. In gr. 8vo. XV en 492 Bl. f 4-80.

Toen Recensent zich nederzette, om een verslag van jaubert's reize op te maken, was hij voornemens, een kort overzigt daarvan te geven, om derzelver inhoud en belangrijkheid te doen kennen. Dan, naauwelijks had hij de pen hiertoe opgevat, of hij gevoelde, dat zulks niet uitvoerbaar was. Trouwens, deze reis gaat door zoo vele vreemde landen en plaatsen, en is zoo vol van de belangrijkste bijzonderheden van verschillenden aard, dat het niet wel mogelijk is, iets volledigs van dezelve op te geven, zonder of al te uitvoerig te zijn, of door eene schrale schets der groote waarde van het werk te kort te doen. - Ja, waarlijk, deze reisbeschrijving heeft eene zeer groote waarde! De liefhebbers der aardrijks- en natuurkunde kunnen er veel in vinden ter uitbreiding hunner kundigheden; en hij vooral, die begeerte heeft, om vreemde zeden en gewoonten van afgelegene volken, en bij woeste horden van barbaren, zoo wel als aan het schitterend en wellustig hof van Perzië, te leeren kennen, kan hier zijnen weetlust in eene ruime mate voldoen. Allermerkwaardigst zijn ook des Schrijvers lotgevallen, vooral eer hij het doel zijner reize aan het Perzische hof

{==661==} {>>pagina-aanduiding<<}
bereikte, alwaar hij eene geheime zending had van napoleon. Meermalen beeft men, onder het lezen, voor den afgezant, aan de grootste moeijelijkheden, en, meer dan eens, aan het oogenschijnlijkst levensgevaar blootgesteld, en verwondert zich, hoe hij dat alles gelukkig heeft kunnen doorworstelen! De stijl is, over het geheel, onderhoudend, en, in de beschrijvingen van landstreken, personen, zeden en gemoedsaandoeningen, dikwijls zeer levendig. Het is dus geenszins te verwonderen, dat deze reisbeschrijving zeer veel opgang in Frankrijk gemaakt heeft, blijkens de schoone voorrede, voor de Nederduitsche vertaling geplaatst; en dank hebbe derhalve ook de vertaler, die dit werk in onze moedertaal heeft overgebragt! Inderdaad, hoe zeer de Fransche taal onder de beschaafdste inwoners van ons land bekend zij, zijn er echter velen, die in dezelve of in het geheel niet, of gebrekkig geoefend zijn; en het werk verdiende allezins de eer der vertaling boven duizend andere, met welke men ons, door eene als 't ware onverzadelijke zucht naar uitlandsche schriften, overlaadt.
Wat de vertaling betreft, Recensent is niet in de gelegenheid geweest, om dezelve met het oorspronkelijke te vergelijken; doch, voor zoo verre hij uit dezelve alleen kan oordeelen, schijnt zij zeer goed te zijn. De vertaler heeft hier en daar enkele aanteekeningen of noten van hemzelven; maar deze zijn somtijds van weinig belang, zoo als b.v. bl. 134, alwaar in eene noot door den schrijver de reis van niebuhr vermeld wordt, en door den vertaler wordt opgemerkt, hetgeen overbekend is, dat van deze reis eene Nederduitsche overzetting bestaat.
De bijgevoegde platen zijn fraai uitgevoerd; maar jammer is het, dat de kaart, die in de Fransche uitgaaf wordt gevonden, in de Nederduitsche is weggelaten. Het is waar, gelijk in de voorrede althans verzekerd wordt, men kan dezelve afzonderlijk uit Frankrijk bekomen; maar dezelve behoorde toch in een werk als het onderhavige.
Wat, eindelijk, het achteraan gevoegd kort berigt van den Kolonel trezel betreft, wegens Ghilan en Mazenderan, hetzelve is zeer zaakrijk, maar laat zich minder aangenaam lezen dan het werk van jaubert zelf.





{==662==} {>>pagina-aanduiding<<}

Gedenkschriften wegens het vierde Eeuwgetijde van de uitvinding der Boekdrukkunst door Lourens Janszoon Koster, enz. Te Haarlem, bij V. Loosjes. 1824.

(Vervolg van bl. 617.)

Ook het Dichtstuk van tollens, hetwelk, bij de voordragt, op de talrijke schare van Hoorders niet dien indruk verwekken mogt, welken de Rede van van der palm had gemaakt, verschijnt nu in druk, vereerd met de goedkeuring en het goud der Hollandsche Maatschappij van Kunsten en Wetenschappen, die tegen den feesttijd de vaderlandsche Dichters ten wedstrijd had uitgenoodigd. Nog eenmaal, (wij herinneren daaraan met eene treurige aandoening) bij den dood van den jeugdigen borger, liet zich de Heer tollens na den rijkbegaafden van der palm hooren. Maar, zoo wij in dezen zijnen Treurzang het gemis van die verslagenheid en afkeer van kunst, zoo eigenaardig bij zwaren rouw, zouden mogen wraken, het gelukte hem, naar ons oordeel, beter, den grooten Redenaar op zijde te treden bij de plegtigheid van het Jubel der Drukkunst. Hier rollen en vloeijen zijne verzen, en staat het rijm hem vaardig ten dienste, bij elke wisseling en verscheidenheid van maat, waartoe het onderwerp hem henenleidt. Hier bestijgt hij dat toppunt van kunst, die alle kunst te verbergen weet. Hier ademt zijne taal enkel natuur, beschaafdheid en zoetvloeijendheid. Zijne verbeelding schittert, verwarmt en bezielt zijn gedicht met leven. Zonder eenig inmengsel van hetgene hard, of den vijanden der verlichting ten aanstoot zijn konde, heerscht in zijn gezang alleen de blijde toon van feestelijke vreugde. Keurig, daarenboven staat het geheel in ongezocht verband met alle de bijsieraden en onderdeelen: te zamen vormen zij een volkomen, weluitgevoerd Tafereel, waarin de zachte, smeltende, met smaak gekozene kleuren voorzigtig aangebragt, de schaduwen met oordeel gelegd zijn, en de hand des Meesters zich kenschetst. In één woord, aangenaam en met kracht, deftig en welluidend bespeelde tollens zijne lier, en wij althans ontwaren geen' zwakken of gebrekkigen
toon. (*)

{==663==} {>>pagina-aanduiding<<}

Na den aanhef schetst de Dichter den treurigen toestand en duisternis der Middeleeuwen, waarin kunst en wetenschap,

{==664==} {>>pagina-aanduiding<<}
in Griekenland en Rome beoefend, vooral ook de kennis, door jezus' leer der wereld aangebragt, als een verwaarloosde schat, binnen kloosters verscholen lag, het rijk van domheid en bijgeloof zich zetelde, en de mensch, beroofd van zijnen adel, nagenoeg aan het lastdier gelijk werd. Voortreffelijk en met nadruk wordt deze sombere, doch ware schilderij aangedrongen door het beeld der akelig doodsche en onvruchtbare natuur, als zij de zon en haren milden glans ontbeerde. Nu aanschouwt de Godheid het geschetste verval, en aan het slot lezen wij met eene blijde aandoening:

Zij zag het, steeg ten troon, en door den chaos ruischte 
Ten tweeden male: ‘Daar zij licht!’ 

Onmiddellijk hierop vervolgt het lied, dat het herstel van 's menschen waarde aanmeldt:

De afgrond siddert met zijn spoken, 
't Rijk der domheid gruizelt neêr! 
't Woord der Godheid is gesproken; 
Boei en breidel zijn verbroken: 
Aarde, neem uw' koning weêr! 
 
Opwaarts, opwaarts gaat hij treden; 
't Hoofd verheerlijkt uit den hoon, 
Gaat hij weêr zijn' rang bekleeden, 
De oppermagt in 't rijk der zeden, 
Telkens op nog hooger troon. 
 
Zink, onzaligste aller nachten! 
't Uur van licht en luister slaat: 
't Slaat ontwikkling aller krachten, 
Voort- en voortgang van geslachten: 
Welkom, welkom, dageraad! 


En de Engel der aarde (zingt tollens op vrolijker wijze en maat) 
Ontvangt, voor den zetel der Godheid gebogen, 
Het heilig bevel. 

Leed is het ons, dat wij den Dichter in ons verslag niet mogen volgen, die alzoo voortgaat, de ontdekking der Drukkunst in Haarlems Hout te bezingen, en nu koster voorstelt als bestraald door licht uit den hoogen, waardoor de plaats dier gezegende uitvinding van hem als een geheiligde grond wordt geroemd;

{==665==} {>>pagina-aanduiding<<}


't Ander paradijs der aarde, waar Gods gunst is neêrgevloeid. 

Zoo is er aanleiding, om, in tegenstelling van den somberen nacht der Middeleeuwen, waarmede het gedicht, na den feestelijken aanhef, begon, op eenen deftigen toon, den glans der verlichting, de waarde en het nut van den uitgevonden' en algemeen verspreiden schat van wijsheid en kunde, in één woord, om de zegepraal der menschheid te schetsen, bij de ontwikkeling van den vrijen geest, en de daarstelling van het gezag der Rede en Openbaring, door middel van de pers. Kort en zaakrijk, bondig en klaar, is dit voortreffelijk gedeelte van den Feestzang; en het wordt behoefte voor ons, om daaruit althans eenige regelen over te schrijven.

Maar boven alles gij, ten hemel afgezonden 
Tot troost der wereld, Jezus leer! te vuig geschonden, 
Te snood misbruikt door list en heerschzucht, als haar buit, 
Hoe wrong de drukkunst u den klaauw dier monsters uit! 
Zij daalde, en gij verreest, van heerlijkheid omtogen! 
Uw eenvoud werd uw pracht en zeegnen uw vermogen; 
Van uit het schrikkleed en de omwindslen, doodsch en zwart, 
Tradt ge in uw reinheid op, met al uw troost voor 't hart. 
Geen priesters magtwoord schikt van 't vreezen meer en 't hopen: 
De drukkunst sloot de rol van Gods oraaklen open, 
En wees in 't heilig schrift, van beuzelvonden schoon, 
De deugd als eerdienst aan, den hemel als haar loon. 
Dat wetboek deelt zij rond, zoo ver er menschen âmen: 
De Heiden ziet het in, en vouwt de handen zamen; 
Barbaar en wilde, dien zij nadert met die leer, 
Deinst van zijne afgoôn weg en buigt voor God zich neêr. 
Eens - 

Maar wij moeten de Profetische uitweiding over het woord, dat al, wat Mensch heet, zich, als ééne kudde, eerlang verzamelen zal onder den éénen Herder, ter lezing in het werk zelve overlaten, en bidden, dat men ook dien zegen aan koster's uitvinding ééns zal verschuldigd zijn!
Op zulken plegtigen, ernstvollen toon wilde nogtans de Feestdichter niet eindigen. Trouwens, zijn onderwerp doet hem, in gepaste verrukking, nogmaals de lier stemmen, het onverwelkelijke van den lof van koster ophalen, en diens eere, in verband beschouwd met den roem van Haarlem en Nederland, bij het jubel verbreiden; ten slotte zingende:

{==666==} {>>pagina-aanduiding<<}


Alle tongen, alle talen, 
Wereldkoren, heemlenheer, 
Zingt den God des lichts ter eer, 
Die den glans deed nederdalen; 
Al wat ademt, paart uw stem: 
Dankt, aanbidt en huldigt hem. 

Dus het geheel beloop, zamenstel en bewerking van tollens' dichtstuk aan onze Lezers hebbende voorgelegd, gaan wij over ter vermelding der andere feeststukken van vaderlandsche Zangers, in deze verzameling opgenomen, het zij op verzoek der meergedachte stedelijke Commissie, aan welke de Uitgever dezen bundel ook heeft opgedragen, het zij, tot verfraaijing van het geheel, naar keuze van den Heer loosjes. Vooraf, evenwel, vragen wij verschooning, indien men het daarvoor houden mogt, dat wij, betooverd door den welluidenden klank der lier van onzen beroemden tollens, te lang bij hem vertoefd hebbende, nu tot eene onevenredige bekorting ons verpligt vinden. Geen der andere Zangers rekene zich hierdoor beleedigd, of zoeke daarin eenige bedoeling van onze zijde, om hunnen arbeid, als van geringer belang, te willen voorbijzien. Men gevoelt toch, dat gelijksoortigheid van behandeling, beelden en inhoud, welk een verschil men voor het overige ook moge aantreffen, ons tevens tot die bekorting drong bij de vermelding van deze hunne lettervruchten, hoezeer wij ook daarin eenen geur ontwaren mogten, die hare bestemming voor den feestdisch verkondigt.
Dit zij vooral gezegd wegens den Lierzang van den Heer en Mr. r.h. arntzenius, die, bij de plegtigheid aan den Achthoek, den achtbaren kring van feestgenooten, om de zuil der Eere geschaard, na des Burgemeesters deftige rede, op dit zijn stout en mannelijk gedicht onthaald heeft. Wie, terwijl hij deze hulde aan koster leest, in dezelve de kracht, het vuur en de begaafdheden van den vaderlandschen Zanger opmerkt, en zich hem bij het genot eener bloeijende gezondheid vertegenwoordigt, gevoelt geene smartelijke huivering op de gedachte, dat hij, korte weken daarna overleden, alstoen den zwanezang liet hooren? Ons, en velen gewis, des Mans verdiensten hoogstellende, perste dit stuk, met rouwfloers als 't ware omkleed, eenen traan ten oogen uit, aan zijne nagedachtenis geheiligd.

{==667==} {>>pagina-aanduiding<<}

Bij die zelfde gelegenheid zouden, op verzoek der Commissie, de dichtregelen van den Heer c. de koning, lz. door hemzelven almede in het openbaar zijn voorgedragen; dan, de bescheidenheid van den maker, het verloop des tijds en de uitvoerigheid van zijn vers overwegende, wederhield hem, om het toegestaan eerbewijs te genieten; en zulks gaf hem nu te meerder regt, om zijn stuk na het voorgaande in deze verzameling geplaatst te zien. De ruimere leest, waarop dit vers geschoeid is, de zachte, bevallige feesttoon, welken de koning slaat, de bijsieraden, hier welgepast aangebragt, verpligten ons, deze vereering van koster's kunst en nagedachtenis den rang, haar ten deel gevallen, overwaardig te keuren. Want, behalve de welbewerkte tegenstelling tusschen cadmus en den Uitvinder van den Letterdruk, en de beknopte aanwijzing der voorname Mannen, in elk vak van wetenschap, door haren zegen in latere dagen tot heil der Menschheid beroemd geworden, getuigen hier ook andere schoone plaatsen van eene welbedrevene hand en bevallig vernuft.
Hooger gestemd wederom is de lier in handen van den Heer en Mr. a.c.w. staring van den wildenborch. In deszelfs Eeuwzang heerscht de verheven stijl van het Lierdicht. Met de korte, doch kenschetsende trekken van een fiksch penseel vereenigt zich hier een ongemeene rijkdom van stoffe en niet alledaagsche voorraad van zaken. Wij zeggen dus niet te veel, zoo wij als ons gevoelen uiten, dat het gedicht allezins aan den titel beantwoordt van deszelfs Maker, den Directeur van de Hollandsche Maatschappij der Wetenschappen te Haarlem. En hiermede houden wij alle breedere lofspraak voor overtollig.
De Feestzang van den Heer c. loots, bevorens, onder andere kleine stukken, ten tijde van het Eeuwfeest, afzonderlijk uitgegeven, werd reeds door ons vermeld (*). Intusschen verblijdt het ons zeer, dit dichterlijk werk, welks waarde, de kortheid van tijd en het doel des opstels in aanmerking genomen, niet te miskennen valt, in deze Gedenkschriften geplaatst te vinden.
Niet minder aangenaam zoude het ons geweest zijn, hadden de Mededingers van tollens, de Heeren nierstrasz en beeloo, kunnen goedvinden, hunne Prijsver-
{==668==} {>>pagina-aanduiding<<}
zen, door de Maatschappij met Zilver bekroond, op gedane aanvrage des Verzamelaars, aan dezen af te staan. Nu toch vond loosjes zich verpligt, een en ander dichtwerk te kiezen uit stukken, hem gulhartig aangeboden, maar die zich door geenen bijzonderen titel van onderscheiding ter bevoorregte plaatsing aanprezen.
Of er intusschen aan den Heer h. meijer, jun. ongemeene dienst daardoor bewezen zij, dat deszelfs vrij uitgebreide Feestzang eenen rang verworven heeft na de stukken van grootere en eerste Meesters, zouden wij misschien mogen in twijfel trekken. Bij genot van menigerlei feestvreugde gelust het ons echter niet, als strenge Kunstregters op te treden; en, daar veelligt onder de Inteekenaars op deze Gedenkschriften zullen te vinden zijn, die zich aan dit gedicht, welmeenend, ja regt hartelijk als het is, vergasten, betwisten wij, ongenegen om iemand te ergeren, den smaak van dezen niet.
Veel meer behagen nogtans scheppen wij in het kortere, dan toch, met ongemeenen lust en kieschheid van smaak, gelukkig bewerkte stukje, met den zedigen titel van Wenk naar Hooger door den kundigen a. boxman betiteld. Wij twijfelen, of wij hier meer den ongedwongen gang en de klaarheid der verzen, dan wel het eenvoudig schoone en de bevalligheid van voorstelling, of misschien het verhevene en treffende van het dichterlijk betoog, op den titel aangeduid, behooren te prijzen. Trouwens, niet alleen de Heeren boxman en tollens, maar ook de andere Feestdichters, (het zij tot lof van onzen vaderlandschen Zangberg hier met een enkel woord gedacht) erkennen eenparig in koster's uitvinding de hand der Voorzienigheid.
Ter afwisseling verkoos de Heer loosjes aan het einde der Feestgezangen een werk van anderen aard en langeren adem te plaatsen, door den Heer w.h. warnsinck, bz. opgesteld, om, bij of omtrent den tijd der plegtigheid, ten Tooneele gevoerd te worden, en hierdoor aanzienlijk mede te werken tot een redelijk Volksvermaak. Wie juicht een zoo voortreffelijk oogmerk niet van heeler harte toe? Wie deelt niet in de teleurstelling van den Dichter, die, na het leveren van dit Zinnespel, de Uitvinding der Boekdrukkunst betiteld, de hoop verijdeld zag, waarmede hij zich gestreeld had? Gebrek aan ruimte voor den noodigen toestel in den Schouwburg bij Haarlem, en de aanmerkelijke onkosten,

{==669==} {>>pagina-aanduiding<<}
die men te Amsterdam berekende, dat de uitvoering vorderen zoude, veroorzaakten, dat het eerste en daarna het andere verlangen des Schrijvers werd afgewezen. (Te Amsterdam, waar niet zelden aan een enkel jammerlijk Ballet meer dan één duizend, ja voorheen tot 8 en 10,000 gulden werd verkwist!) Te meer reden was er dus, om voor het stuk in dezen bundel eene welverdiende plaats in te ruimen. Daar lazen wij nu hetzelve met uitstekend genoegen, en proefden wij de welbekende dichterlijke bekwaamheid, vinding en voortreffelijke denkwijze, ook het edel hart van warnsinck, kloppende voor menschengeluk en beschaving. Of hij intusschen wel waarlijk zich zeer te beklagen hebbe, dat het stuk niet ten Schouwburge is gevoerd, in den staat vooral, waarin dezelve zich heden ten dage bevindt, hieraan heerscht bij ons nog eenige twijfel. Tot hoe verre schitterende pracht en bijwerk, en geestdrift van Feestgenooten, een gemengd Publiek in staat is weg te slepen, kan, bij mangel van ondervinding, niet met zekerheid beslist worden. Maar de lengte van redenen, bij onderlinge gesprekken aan dezen en genen Genius in den mond gelegd, behaagt den opmerkzamen Lezer gemakkelijker, dan eener ongedurige en luimige menigte. En, hoe veel, uit den aard van het gekozen onderwerp, ten voordeele van des Dichters vinding moge te zeggen zijn, blijft het toch altijd moeijelijk voor Hoorder en Aanschouwer, zich in eene hersenschimmige zinnenwereld te verplaatsen, waar Geniussen spreken, en waar alleen de hoofdpersoon van het stuk, de groote Man, wiens nagedachtenis men viert, sprakeloos optreedt. Doch, gelijk wij zeiden, de werking, die het stuk, dat wij met zoo veel genoegen lazen, op het Tooneel zou gedaan hebben, is bezwaarlijk te bepalen; en zoo men van ons in dezen verschillen mogt, dan gelieve men zoo wel ons uitgebragt oordeel,
als het niet vertoonde stuk van den Heer warnsinck, voor een Zinnespel te houden.

(Het vervolg en slot hierna.)






Feestrede bij de viering der twee honderd vijftigste verjaring van Leydens ontzet, uitgesproken den 4 October 1824, door J.H. van der Palm. Te Leyden, bij D. du Mortier en Zoon. 1824. In gr. 8vo. 42 Bl. f :-50.

Wij hadden Haarlems feest bijgewoond, en konden, ter

{==670==} {>>pagina-aanduiding<<}
gelegenheid der uitgave van van der palm's redevoering, tevens van het geheel eenig verslag geven. Met het tegenwoordige onderwerp staan wij zoo goed niet. Hoezeer gaarne erkennende, dat de stof schoon en rijk niet slechts, maar ook voor den redenaar, als Leydsch burger en Hoogleeraar, dubbel belangrijk en dus dubbel gepast was, meenden wij toch, dat de duizendmalige behandeling, en de geheel veranderde gesteldheid van onzen staat, ten gevolge van niet min treffende rampen en grootsche uitreddingen, een groot deel van het bekoorlijke aan de bewerking moest ontnemen. Doch de ondervinding heeft ons op nieuw geleerd, dat een waarlijk groot redenaar (van een' dichter is dit min vreemd) zulke of dergelijke zwarigheden niet kent, of veeleer die in hulpmiddelen herschept, en inzonderheid het verrassende en meest medeslepende juist vandaar ontleent.
Zoo hebben wij, namelijk, het eerste deel dezer redevoering: de groote herinneringen, die het feest van Leydens verlossing in ons doet oprijzen, met volkomen genoegen gelezen; maar het tweede: de beschouwing van ons tegenwoordig volksbestaan, bij het herdenken dier groote gebeurtenis, plaatst den spreker op een geheel nieuw standpunt, dat hem van den gewonen vierder, jaar op jaar, terstond onderscheidt, en ons met nieuwsgierigheid doet uitzien. wat hij van deze, ons donker voor den geest zwevende, zaak zal maken. En nu komt vooreerst de zegen aan de beurt, dat het gebouw nog staat; vervolgens komt de Hoogeschool aan de orde, het loon der dapperheid en Leydens kroon; dan gedenkt hij aan de godsdiensttwisten, die zelfs de scheuring en afval van het grootste deel der Nederlanden ten gevolge hadden, nu, met het dempen van alle twist, weêr aan ons gehecht en onder Oranje's schepter vereenigd; wederom vertoonen zich rampen en verdrukkingen bij onzen leeftijd, en wel vooreerst Leydens bijzondere ramp, die echter heerlijk bewijs gaf van het hooge belang, door alle Nederlanders, ja door vreemden zelfs, in Leyden gesteld, - daarna de algemeene, uit staatkundig verschil geboren, doch eindelijk in volkomene genezing geëindigd. Overal licht uit duisternis! Overal Gods hand, die ten goede bestuurt! En dus stoffe van dankbaarheid en gejuich, grooter dan vroeger ooit voorhanden was. Wie nu van der palm eenigzins kent, die berekent ligt, hoe zijne pen hier geschilderd, hoe zijn heldere geest hier overal een aanminnig licht gespreid, en zijn gevoel het ge-
{==671==} {>>pagina-aanduiding<<}
voel van allen ontvlamd hebbe. Wij kunnen niet in bijzonderheden gaan, veelmin van ons verkrijgen, aan eenige kritiek toe te geven: waarschijnlijk is het eene vergissing, wanneer op bl. 37 liefde voor het vaderland beider partijen leus en
doel, in plaats van drijfveer, wordt genoemd. Doch bijna konden wij den wensch niet onderdrukken, dat van hall's heerlijke lierzang op van der werf (te vinden in den Almanak voor het Schoone en Goede voor dit jaar 1824) achter deze redevoering gedrukt ware. Hij slaat er zoo uitnemend op, en zou de waarde der poëzij, zelfs op deze hagchelijke plaats, zoo wèl gehandhaafd hebben. Nu, het strekke ter herinnering, opdat elk, die deze redevoering leest, (en wie zou zich het onregt willen doen van ze niet te lezen, het hart bij haren gloed te verwarmen en tot God te verheffen?) teffens naar de gelegenheid uitzie, om de vlam der zuiverste vaderlandsliefde nog hooger te doen opslaan.





Schetsen en Portretten, in Engeland en Amerika naar het leven geteekend door Geoffrey Crayon, (Washington-Irving.) Uit het Engelsch. II Deelen. Te Leeuwarden, bij Steenbergen van Goof. 1823. In gr. 8vo. Te zamen 489 Bl. f 4-80.

Wij stemmen den uitgever gaarne toe, dat de vertaling van dit werk geene verontschuldiging behoeft; integendeel, zij behoort onder die gene, welke ons altijd welkom zijn, en de uitvoering is boven alle berisping. Het verwondert ons niet, dat de schrijver in Amerika zijnen roem heeft gevestigd, en dat dit zijn werk aldaar viermalen in een jaar, en in Engeland nu reeds zesmaal herdrukt is. Hij is een aangenaam, onderhoudend, leerzaam en tevens luimig schrijver. Dat men hem den Amerikaanschen sterne noemt, moge overdreven zijn, en dat dit zijn boek zeer veel van sterne heeft, mogen wij al zoo gaaf niet toestemmen, evenwel hij is een Genie, en wij vonden in deze zijne schetsen treffende schoonheden; zijn geest van opmerking en uitgebreide kennis schitteren overal door; hij leert, op eene aangename en treffende wijze, waarheid; hij is bij uitstekendheid kiesch; en, daar hij nergens verveelt, zal niemand zijn boek zonder tevredenheid uit de handen leggen. Men verwacht reeds, naar den titel, afzonderlijke stukjes van gemengden inhoud, en zij hebben

{==672==} {>>pagina-aanduiding<<}
alle op Engeland of Amerika betrekking; veel is er, dat een Engelschman vooral wel mag behartigen. Daar het, bij onze hedendaagsche reizigers, smaak is geworden, de onderscheidene landen met het penseel in de hand te doorloopen, en vervolgens met hunne portefeuilles vol schetsen en portretten huiswaarts te keeren, heb ik, zegt de schrijver, - misschien vermetel genoeg! - insgelijks besloten, tot vermaak - ook tot leering? - mijner vrienden, eenige schetsen en portretten te vervaardigen. Na een Iets over hemzelven, hebben wij zijne Zeereis; voorts william roscoë, eene waardige hulde aan een waardig man; roel van winkel, eene aardigheid in den smaak van l'An deux mille, enz.; Klein-Brittanje, goed geteekend; Stratford aan den Avon, nopens shakespeare zeer belangrijk en aardig; eenige Karaktertrekken der Indianen, vol waarheid; filip van pokanoket, hulde aan eenen Indiaanschen held; john bull, regt karakteristiek; het Sieraad van het Dorp, een zeer eenvoudig, maar daardoor zeer roerend verhaal; de Hengelaar, waarlijk luimig; dan vier stukjes ter gelegenheid van het Kersfeest in Engeland; daarbij de Postkoets; voorts een' der sekse vereerend, allerliefst stukje: eene gehuwde Vrouw; verder nopens Engelsche Schrijvers over Amerika, bij hetwelk wij voor het Engelsche volk eene nota-bene zetten willen; hierop het Landleven in Engeland, uitlokkend; de kunst om Boeken te schrijven, waarin veel waarheid is; de Slaapvallei,
eene vrij koddige legende; de Weduwe en haar Zoon, eenvoudig aandoenlijk; de Spookbruidegom, eene aardigheid, waarvan wij zeggen: ‘onmogelijk is het niet;’ eindelijk, ten slotte, eene Schrijvers-Apologie, nederig, maar met betamelijk gevoel van waarde geschreven. Kortom, het werk bevalt ons. Wij stemmen met den schrijver in: de lezer, wien het om een schuldeloos vermaak en niet om vitten en bedillen te doen is, zal over hem tevreden zijn; en wij durven hem verzekeren, dat hij zijnen bescheidenen wensch niet zal missen, welken hij, bl. 91 van het IIde deel, in dezervoege heeft geuit: ‘Indien ik in deze rampspoedige dagen slechts eenen rimpel van het voorhoofd van eenen bekommerden doe verdwijnen; indien ik een geprangd hart een oogenblik van het verdriet, dat hetzelve beklemt, ontheffen; indien ik die soort van wolken, waarin de menschenhaat zich hult, nu en dan verstrooijen; indien ik de menschlievendheid hier en daar eenigzins opwekken, en een' mijner le-
{==673==} {>>pagina-aanduiding<<}
zers over zijns gelijken en zichzelven meer voldaan maken kan, - dan zeker zal mijn geschrijf niet geheel nutteloos wezen.’




De Werken en Dagen van Hesiodus, naar het Grieksch in Nederduitsche verzen gevolgd, door D.J. van Lennep. Te Amsterdam, bij P. den Hengst en Zoon. 1823. In gr. 8vo. f 2-:

Hoe verrijkt onze Letterkunde ook zijn moge met zoo menig uitstekend Grieksch dichtstuk, door bekwame handen op Nederduitschen bodem overgebragt, was het toch altijd een wezenlijk gemis, dat wij niets volledigs van hesiodus bezaten, - van hem, wiens geest zoo geheel den Homerischen geest ademt. Of het de moeijelijkheid, om hesiodus in goeden Hollandschen stijl terug te geven, geweest zij, welke onze mannen van die vertaling heeft afgeschrikt, of wel de mindere bekendheid met den Askraeër, weten wij niet. Dit is zeker, dat, al heeft het geslacht der Goden en het schild van Herkules ook minder belangrijks voor lieden van onze tijden, zeden en smaak, de Werken en Dagen, en door den vorm en door den inhoud, eener vertalinge overwaardig zijn. En doen wij wel iemand onzer Letterhelden onregt, wanneer wij zeggen, dat eene dichtmatige behandeling van dit eerwaardig en eenvoudig overblijfsel der grijze oudheid in geene betere handen vallen konde, dan in die van den Heer van lennep? Trouwens, hij is de man, die de Hollandsche lier zoo krachtig als keurig bespeelt, die bij die begaafdheid de grootste kennis der Grieksche letteren voegt, en reeds langen tijd aan het ophelderen en verbeteren van de verzen van hesiodus besteed heeft, van wien wij ook eindelijk eene volledige uitgave van het oorspronkelijke met smart en verlangen wachten, waartoe de goede God hem lust en krachten blijve verleenen!
Wij zullen in het aankondigen van deze vertaling kort zijn; want het kan niet anders, of eene uiteengezette beoordeeling moet de houding eener lofrede aannemen. Bij ieder vers bijna schoot ons het oorspronkelijke in het geheugen, en bij ieder vers bijna herkenden wij eenen smaak, oordeel, gemakkelijkheid en vlugheid, welke aan weinigen gegeven, maar ook door weinigen zoo zijn aangekweekt. Alles dus, wat eene dichterlijke vertaling van een Grieksch stuk met moge-
{==674==} {>>pagina-aanduiding<<}
ijkheid kan aanbevelen, beveelt deze vertaling ten sterkste aan. Wie leest het schoone voorberigt, zonder hesiodus, en den geest van het onderhavige werk, zoo volmaakt te kennen, als deze door ons gekend kunnen worden? Wien treffen de zuivere, eenvoudige en zoetvloeijende toonen van de Hollandsche citer niet? Wie, dien hier of daar iets min verstaanbaar voorkomt, keert onvoldaan en niet geleerder na het raadplegen der aanteekeningen terug? En de edele strekking, welke van lennep ook aan deze vertaling geven wil, om namelijk het gevoel voor regt en deugd, dat hesiodus vóór meer dan zeven-en-twintig eeuwen tot zingen drong, bij onze landgenooten aan te kweeken en op te wekken, verhoogt de waardij van het boek in onze oogen zeer. Het volgende strekke alleen tot eene proeve en bewijs van hetgeen door ons is aangevoerd:

Zalig zij, waar steeds den burger, steeds den vreemden regt geschiedt; 
Waar men nooit in iets de Vorsten van hunn' pligt ontaarden ziet! 
Daar toch bloeijen vest en akker; daar ook breidt de burgerij 
Steeds zich uit in tal van jongren: want de vrede blijft hun bij. 
Nooit zal hen Jupijn doen bukken voor de snerpende oorlogsroe. 
Nimmer zendt hij aan de vromen plaag of pest of honger toe. 
't Is er voorspoed en genoegen, feest en maaltijd, lust en vreugd. 
Aller velden vruchtbre zegen schenkt hun ruimte van geneugt. 
Zelfs de bergeik, die in 't wilde met zijn kruin ten hemel gaat, 
Biedt hun rijkdom, eikels boven, lager zoete honigraat. 
Zwaar van vachten zijn hun schapen, wit van wol hun lamrenteelt. 
Zonen worden hun geboren, juist der vadren evenbeeld. 
Nimmer gaan zij uit behoefte 't ligchaam wagen op den vloed: 
De eigen grond vervult de wenschen van hun onbezorgd gemoed. 
Maar voor hen, die onregt plegen, houdt Jupijn de straf gereed. 
Gansch een volk bezuurt niet zelden, wat een enkel man misdeed. 
Vorsten, weest ook gij opmerkzaam; schuwt dit oordeel van Jupijn; 
Weet, dat zijne onzigtbre wachters altijd bij en om u zijn, 
Die op aard' gedurig rondgaan, dertigduizend in getal, 
's Menschen doen en regt en euvlen scherp doorschouwende overal. 






{==675==} {>>pagina-aanduiding<<}

Abrégé de l'histoire Grecque, traduit de l'Auglais du Docteur Goldsmith, par Musset Pathay. Livre classique, destiné à l'usage de ceux, qui apprennent la langue Française; muni de la traduction des mots et des expressions difficiles; par J. van Wijk, Roelandsz. A Dordrecht, chez J. Pluim de Jaager. 1822. 8vo. 312 pag. f 1-25.

Aan dit schoolboek kunnen wij niet anders dan lof geven; het is in zuiver en gemakkelijk Fransch geschreven, en moet den leerling zeer aangenaam bezig houden. Het geeft in een kort bestek geheel de belangrijke geschiedenis van het altijd belangrijk Griekenland, van het oogenblik af, dat de fabeleeuw ophoudt, en dus van den vroegsten oorsprong, tot den tijd, dat hetzelve in een Romeinsch wingewest werd veranderd. De edele vrijheidsstrijd en de heldendaden der Grieken in onzen tijd geven aan dit boekje een nieuw belang, en het zal den onderwijzer zoo wel, als den leerling, nu vooral, vertrouwen wij, welkom zijn. Gaarne alzoo willen wij het daarom aanbevelen.

Ivanhoe, of de Terugkomst der Kruisvaarders. Door Sir Walter Scott. Uit het Engelsch. III Deelen. Te Groningen, bij W. van Boekeren. 1824. In gr. 8vo. f 7-90.

Na den valerius, omtrent welken getwijfeld wordt, is deze de eerste bij ons vertaalde roman van den, in Engeland en elders, sedert lang algemeen gelezen en bewonderden Sir walter scott, een' Schot, als een der eerste en vruchtbaarste dichters van zijn vaderland mede bekend, en van wien, zoo wij meenen, zekere brieven over den slag of het slagveld van Waterloo vroeger in onze taal zijn overgebragt. Hij onderscheidt zich, als romanschrijver, zeer blijkbaar van alle zijne voorgangers. Wij willen, om de wijze hoe eenigzins te doen kennen, het een en ander uit een Duitsch dagblad overnemen, dat daar gezegd wordt naar het Engelsch bewerkt te zijn:
‘Walter scott heeft bevonden, dat de werkelijkheid meer is dan de verdichting; dat er geene romans zijn, zoo als die des dadelijken levens; en dat, zoo wij slechts opvangen, wat menschen in buitengewone omstandigheden ge-
{==676==} {>>pagina-aanduiding<<}
voelen, doen en spreken, de slotsom levendiger en hartäangrijpender zal zijn, dan het fijnste spinneweefsel van ons eigen brein. Hij roept, als door bezwering, de personen op, met welke hij te maken heeft, en kopijeert ze naar het leven; hij doorsnuffelt de oude kronijken en gedenkschriften; hij vraagt reizende pelgrims, oude Sibillen om raad; hij verkeert met levenden en dooden, en laat hun hunne geschiedenis, op hunne wijze, verhalen; en, van anderen ontleenende, verrijkt hij zijnen eigen', scheppenden geest met gedurige verscheidenheid, waarheid en vrijheid. Hij haalt zijne bouwstoffen uit de eerste, echte bronnen, en bij groote massa's. Hij is slechts de kopijïst der natuur, der geschiedenis. Dat gansche gedeelte der historie van zijn land, hetwelk hij schilderde, herleeft in zijne werken. Er ontbreekt niets aan. De misleiding is volkomen. - Werwaarts wij de oogen bij hem wenden, steeds is hij dezelfde - dezelfde met betrekking tot de stof; maar in den vorm, in de kracht, hoe verscheiden! Het groote geheim van des schrijvers gelukkig slagen is, dat hij zich aan de wetten van het auteurschap ganschelijk ontrukt, en op ééns allen opschik van eenen sierlijken stijl en langwijlige gevoeligheid van zich geworpen heeft. Alles is frisch, als uit de hand der natuur. Wanneer hij eene of twee eeuwen teruggaat, en het tooneel in een verwijderd, onbeschaafd oord plaatst, wordt alles nieuw en wonderbaar levendig. Hooglandsche zeden, karakters, landschappen, Noordsche tongvallen en gebruiken, de oorlogen, de godsdienst en staatkunde der zestiende en zeventiende eeuw verschaffen aan de oververfijnde en uitgedroogde slapheid der hedendaagsche lezers een prikkelend en heilzaam middel ter
opwinding, welks werkzaamheid te vergelijken is met die van een koud bad voor een' herstellenden zenuwkranke.’
Bij deze laatste aanmerkingen schijnen den steller (uit de aan Recensent bekende werken van scott) wel inzonderheid de waverley, eenigermate 's mans hoofdwerk, en de Pirate voor den geest te hebben gezweefd. Ondertusschen roert hij elders ook de ivanhoe aan; en kunnen wij niet zeggen, dat onze uitgever eene kwade keus heeft gedaan, met deze het eerst te geven. De verplaatsing toch in een vroeger, geheel ander tijdperk, waardoor het gansche tooneel, schermen, kostumen, handeling en denkbeelden, nieuw wordt, is hier wel inzonderheid opmerkelijk. Engeland onder richard I, bij zijne terugkeering uit het H. land, op

{==677==} {>>pagina-aanduiding<<}
het laatst der twaalfde eeuw; ziedaar, wat wij hier te beschouwen ontvangen. De scheiding tusschen de oude Saksische bewoners en de Normandische veroveraars is nog zeer kennelijk - de geestelijken en geestelijke ridderordes spelen eene voorname rol - tournooijen worden door inlandsche veeten en kleine oorlogen, door rooverijen en door geweld der edelen afgewisseld - en de Joden, uitsluitenderwijze in het bezit van schatten, de bankiers en de toevlugt van vorsten en grooten, zijn tevens het voorwerp van algemeene verachting, haat en mishandeling. Het oogenblik van 's konings verwachte, hier gevreesde, daar gehoopte, hier geloofde, daar ontkende komst is bovendien vol spanning, en geeft aan het geheel eene levendigheid, die anders uit de avonturen van den hoofdpersoon veelal moet ontleend worden. Zulke alles overschaduwende hoofdpersonen heeft scott dan ook doorgaans niet; zij zijn slechts het punt, waaraan hij zijn weefsel vasthecht; maar de schoonste partijen, de belangrijkste beelden en tooneelen liggen veelal, buiten dat middelpunt, als op ongelijke afstanden, door het gansche tafereel verspreid. Het spreekt van zelve, dat de gelegenheid ter schetsing van vertooningen, aan het gekozen oude tijdperk eigen, als ook van karakters en betrekkingen, voor de kennis dier dagen van belang, vlijtig wordt opgezocht; doch dit geschiedt met vele ongedwongenheid, en lezers, die anders meestal slechts om het onderhoudende, juist niet om het inderdaad belangrijke, veel min leerzame, lezen, schijnen deze bezielde oudheid en geschiedkunde, als lekkere beetjes, te verslinden.
Na dit gezegd te hebben, zal niemand verwachten, dat wij eene schets van het verhaal geven. Stalen van stijl en manier zijn daarenboven reeds elders (in de Euphonia) te vinden. De vertaling is ons zeer goed voorgekomen, enz.
Maar, hebben wij dan geheel geene aanmerkingen? Dit zou ligt te veel gezegd zijn. Zoo ver verwijderde zeden, gebruiken en personen, door behulp van weinige oude en gebrekkige kronijken of overleveringen, met volkomene waarheid of slechts waarschijnlijkheid te schilderen, is wel onmogelijk; en behagen ons, te dezen opzigte, boven genoemde stukken uit lateren tijd dan ook haast nog meer. Als van bloot menschen beschouwd, zijn 's mans karakters altijd met zoo vele verscheidenheid als natuurlijkheid en levendigheid geteekend. Voorts is ons het laatste deel, en de uitkomst, haast niet zoo belangwekkend voorgekomen als de eerste, of

{==678==} {>>pagina-aanduiding<<}
als men verwachtte, te meer misschien verwachtte, wegens het gerekte ongeduld op de verschijning van dit deel En, eindelijk, willen wij wel niets aanmerken op de verraling der motto's; maar het komt ons voor, dat ze, zonder schade, hadden kunnen weggelaten worden, of anders in de eigene taal zijn gegeven. Want, men heeft er niet aan; het is het werk van scott niet; zij toonen alleen zijne belezenheid in Engelsche dichters.
En hiermede genoeg van een werk, dat wij gerust durven aanprijzen.

Nederlandsche Muzen-Almanak. 1825. Zevende Jaar. Te Rotterdam, bij J. Immerzeel, Jun. f 3-50.

Wij zijn geene vrienden van gewone Almanakken. Het zijn niet veel meer dan dagvliegen in de wereld der letteren, en zij zetten, onzes oordeels, aan die schepping weinig waarde en schoonheid bij; terwijl hun aanwezen slechts eene korte poos duurt, om veelal voor altijd vergeten te worden. Intusschen begeert het Publiek zulke boekjes, en de smaak hiervoor is in den laatstverloopen tijd veeleer toe- dan afgenomen. Het behoort in onze dagen tot den goeden toon, dat welopgevoede vrouwen en meisjes, lang vóór den afloop van het oude jaar, een bevallig Almanakje voor het nieuwe in handen hebben; en wie weet, bij hoe velen hetzelve voor een' geruimen tijd de voornaamste lectuur uitmaakt! Bij dit rijk vertier van Almanakken wordt het te meer zaak voor de Uitgevers, om niet alleen voor een uiterlijk te zorgen, waardoor dezelve zich aan het kunstkeurig oog dadelijk aanprijzen, en niets op te nemen, wat goede zeden zou kunnen kwetsen, maar om den inhoud zoo veel mogelijk dienstbaar te maken aan de bevordering van het ware en goede en schoone. Ter bereiking nu van dit oogmerk, door middel van eenen Almanak, komt poëzij ons bijzonder geschikt voor.
Het was daarom eene gelukkige gedachte van den Heer immerzeel, de voornaamste Dichters van ons vaderland tot bijdragen uit te noodigen voor de uitgave van een' Nederlandschen Muzen-Almanak; en men weet, met welk een gelukkig gevolg deze onderneming is bekroond geworden. Trouwens, wanneer wij aan de voortreffelijke verzen denken, welke dit jaarboekje ons sedert zes jaren verschaft heeft,

{==679==} {>>pagina-aanduiding<<}
en ons ook thans wederom aanbiedt, schromen wij niet, de woorden van den Heer wiselius, (voorkomende in eenen brief, door zijn Ed., in naam der tweede klasse van het Koninklijk Instituut, aan den Heer immerzeel, ter dankzegging voor een toegezonden volledig stel van gemelden Almanak, geschreven, en in eene gedrukte kopij hierbij gevoegd) over te nemen: ‘Wat Nederland in het vak der fraaije kunsten uitmuntends bezit,’ zegt hij, ‘in Dicht-, Toon-, Teeken- en Graveerkunst, hebben zich beijverd, om u daarbij ten dienste te staan, en u het voorgestelde doel te doen bereiken. Men mag uw jaarboekje, in zekeren zin, aanmerken als eene beknopte Geschiedenis der Dichtkunst sedert het jaar 1819, niet weinig verfraaid en opgeluisterd door de afbeeldingen van levende Dichters te elken jaargang.’ Zoo vereenigden zich, vóór vele jaren, in Duitschland, goethe, schiller en schlegel, om den Tübinger Muzen-Almanak uit te geven, die nog heden ten dage als eene onmisbare bijdrage tot de letterkundige geschiedenis van dien tijd beschouwd wordt.
Ook de voor ons liggende jaargang (wij durven dit woord, op het voetspoor van den Secretaris der tweede klasse van het Koninklijk Instituut, hier gerustelijk gebruiken) van den Muzen-Almanak is een waardig vervolg op de voorgaanden. Men ontmoet hier weder een aantal proeven, die een allezins gunstig getuigenis geven van den staat der vaderlandsche Dicht-, Teeken- en Graveerkunst; en wij moeten bekennen, dat er onder de buitenlandsche Almanakken weinige gevonden worden, die zich, door rijkheid van inhoud en keurigheid van uitvoering, boven dezen verheffen.
De afbeeldingen van de Heeren staring en kinker openen het bevallig boekje, en maken het Publiek met de gelaatstrekken van deze twee mannen bekend, die, in diepte van geest, in rijkheid van kennis, in overvloeijend dichterlijk vernuft en fijnen smaak, zoo veel overeenkomst met elkander hebben. Bijzonder gelijkend is het portret van den Heer kinker. Bovendien is het boekje versierd met twee landschappen naar schelfhout en een zeestukje naar schotel, welke drie plaatjes, hoe dikwijls ook bezien, telkens nieuw genoegen verschaffen. Inzonderheid munt het landschapje uit, dat bij het vers, Bespiegeling getiteld, is gevoegd. Minder bevielen ons de plaatjes bij jan zoet en de Zegepraal der Waarheid. Het vorige titelvignet is ook

{==680==} {>>pagina-aanduiding<<}
door een ander vervangen, waarbij titel en boekje, onzes oordeels, gewonnen hebben.
Om echter volkomen den lof te verdienen, welken de Heer wiselius aan den Muzen-Almanak geeft, als bevattende eene beknopte Geschiedenis van onze vaderlandsche Dichtkunst, daartoe zou eene nog meer algemeene medewerking vereischt worden, dan waarvan deze jaargang blijken draagt. Dezelve prijkt met de welbekende namen van Mr. w. en k.w. bilderdijk, boxman, bruyn, feith, immerzeel, kinker, loots, lulofs, messchert, meijer, rietberg, spandaw, staring, walré, warnsinck, wiselius, ijntema en meer anderen; maar wij missen, tot ons leedwezen, die van meer dan een' onzer beste Dichters. Noch tollens, noch van hall, noch 's gravenweert, noch da costa, noch de clercq, noch simons, noch een van de Gebroeders klijn hebben dit boekje met hunne bijdragen verrijkt, en men ontmoet aan derzelver plaats stukjes van minbekende en mingeoefende Dichters. Wij zijn bijzonder gesteld op het aanmoedigen van het jeugdig dichterlijk vernuft; maar wij hebben te hooge denkbeelden van de bestemming eens Nederlandschen Muzen-Almanaks, dan dat wij zouden wenschen, dat de Uitgever denzelven daaraan dienstbaar maakte.
Men denke echter niet, dat deze jaargang met de vorigen niet zou kunnen wedijveren. Neen; het is eene verzameling van meestal voortreffelijke verzen, die den lof onzer vaderlandsche poëzij op eene allezins waardige wijze handhaven. Dezelve wordt met regt geopend door twee stukjes van den ontslapen feith in het Album van een' zijner Zonen en van deszelfs beminnelijke Dochter, waarvan men hier twee uitmuntende fac similes vindt. Met een weemoedig genoegen lazen wij deze beide stukjes, die ons het beeld van den gevoeligen, vromen Dichter zoo levendig voor den geest bragten; en wij houden ons overtuigd, dat het Publiek den Uitgever zoo wel, als den Heer p.r. feith, voor deze mededeeling zal dank weten. Van bilderdijk vinden wij Grijsaarts Liefde, het woord van een Meisje, naar motanabbi, (uit het oorspronkelijk Perzisch, of naar de laatste volledige overbrenging van dezen Dichter door hammer?) en een' Bruiloftszang. Waarom moet de groote Dichter ons hier weder bedroeven? Wij bewonderen zijn onvergelijkelijk

{==681==} {>>pagina-aanduiding<<}
talent; maar zijne wulpsche taal vervult ons met eene mengeling van weemoed en verontwaardiging. Is dit de taal van eenen Grijsaard, die, naar zijne eigene verklaring, zijn oog op de eeuwigheid vestigt, en aan de handhaving van het zuiver geloof in den Heiland der wereld zijne laatste krachten wil toewijden? Maar, welligt is het een stukje uit vroegere jaren. In dat geval geldt het Horatiaansche: Quo semel est imbuta etc. Het is inderdaad opmerkelijk, dat de grijze bilderdijk-alleen in den Muzen-Almanak dezen wellustigen en voor goede zeden zoo gevaarlijken toon aanslaat, terwijl de lier van alle andere Dichters, zelfs van de jeugdigste, slechts voor deugd en Godsdienst klinken. - Hoe geheel anders, hoe aandoenlijk zacht is de toon in het lieve vers van zijne Echtgenoote: Het Weesje! - Kinker vergast ons hier op een uitvoerig (voor een' Almanak welligt wat al te uitvoerig) dichtstuk, ate getiteld, dat van luim en geestigheid overvloeit, en in een luchtig kleed ernstige waarheid voorstelt. - Treffend is de Praatzucht door loots geteekend. - Staring doet zich ook nu weder als oorspronkelijk, geleerd en gekuischt Dichter kennen. Men leze vooral zijn zilveren Bruiloftsdicht, dat ons ongemeen behaagt. - Spandaw schetst den Regter in een' krachtigen lierzang. - Nierstrasz heeft, in zijn vers, Jesaïa XL:8b, op eene voortreffelijke wijze, gebruik gemaakt van een geval, naar wij meenen, in gottfried arnold's Kerken Ketterhistorie voorkomende; en de keuze van het onderwerp zoo wel, als de behandeling van hetzelve, strekt den Dichter tot eer. - Wie, die het vers van messchert, de Sneeuwval, reeds gehoord, of daarvan gehoord
heeft, zal zich niet verheugen, hetzelve hier te vinden? - Ook boxman vertoont zich als echt oorspronkelijk Dichter op den weg naar Pindus, en wij hopen, dat hij bestendig langs het door hem aangewezen pad naar den top van den Zangberg streven zal. - De Heer wiselius levert de vertaling van een Perzisch handschrift, (naar het schijnt, uit het oorspronkelijke) over welker getrouwheid wij ons onbevoegd achten te oordeelen, doch welke, in ons oog, veel poëtische verdienste bezit. - Met onderscheiding noemen wij nog: Aandenken, van lulofs (de luimige toon is, naar ons gevoel, minder zijne zaak, blijkens het inwijdingsvers van eene buitenwoning); Herinnering bij het Kasteel te Doornewaard, van schenk; Bespiegeling, van schouten;

{==682==} {>>pagina-aanduiding<<}
gustavus adolphus, van walré; aan Nancy, van meijer; Vaina, van willems; Nederland, van den Uitgever; Maart, van de ko'ning; de fiere Maagd, van ijntema, door kortheid, zinrijkheid en puntigheid inderdaad uitmuntende; aan de Duinen, door sifflé; de Tijd, door withuys, en vooral ook Zij, van den ons onbekenden, doch, naar het ons voorkomt, jeugdigen, g.c. duval slothouwer. Maar - wij moeten eindigen; en waarmede zouden wij dit beter kunnen doen, dan met den wensch, dat de Muzen-Almanak van dit jaar, even als die van vorige jaren, een algemeen gunstig onthaal bij het Nederlandsch Publiek vinden mag!

Almanak voor het Schoone en Goede. 1825. Te Amsterdam, bij G.J.A. Beijerinck. f 1-80.

Ter vijfde male was ook ons de verschijning van dit boeksken welkom. De prentjes (want deze trekken toch allereerst de opmerking, even als het gelaat eener schoone maagd ons boeit en inneemt, eer ons nog iets van haren geest of hart bekend is) doen niet onder voor één' der vorige jaargangen, waarvoor ons ook de naam van velijn voor de gravure, en die van dou, wouwerman, van der kooi, van bree, enz. voor onderwerp of behandeling borg blijven. En wat nu de inwendige waardij betreft: de naam des Verzamelaars zoo wel, als die van eene moens, eenen boxman, van hall, klijn, van loghem, loots, nierstrasz, spandaw, tollens, enz. doen voor hart en geest beide almede een ruim en rijk onthaal verwachten.
De verhalen, (inzonderheid Pierre en Adele) het Stokpaard, en hulswit, maken het proza uit, en worden gewis, om het luimige, het ware, of het belangrijke, met vermaak gelezen, en, in den loop des jaars, door menigeen herlezen. De dichtstukjes, 19 in getal, behalve 9 puntdichten, [dat op kemper zouden wij daaronder niet gerangschikt, dat op bl. 97 uitgemonsterd, en in dat op bl. 4 nooit geen (twee negativen vormen een posltif) niet behouden hebben] de dichtstukjes wilden wij zeggen, zijn meerendeels uitstekend. Trouwens, van wien der reeds genoemde Dichters zijn wij, sinds lang, gewoon, iets middelmatigs te ontvangen? En waar eene moens het edel Genootschap voor Ge-
{==683==} {>>pagina-aanduiding<<}
vangenen, een van hall den Godsdienstleeraar, een swart, St. Nicolaas, een van loghem zijne Kindschheid, een boxman den Weemoed bezingt, daar is wel geene snaar in het welgestemde hart, die niet van het reinst gevoel wederklinkt bij hunne toonen. (Ook de jeugdige ten hagen, wien de eer te beurt viel, om, met eene hulde aan bellamy, den dichthof te ontsluiten, heeft zich wèl gekweten.)
Tot een klein proefje strekke het puntdicht Y of EI:

‘Had ik,’ sprak Kees, ‘den schat, dien 't Ei wel mag besluiten!’ - 
‘Dat waar',’ zei Geert, ‘een schat, naar 'k reken, van drie duiten; 
Ja, 'k slobber heel het Ei in ééne teug ligt uit.’ - 
‘Een oogenblik!’ riep Kees; ‘dan berg ik eerst mijn schuit.’ 

Wij bevelen dit, bovendien niet duur gestelde, Jaarboekje aan allen, wier oog en hart voor het Schoone en Goede openstaan.

Jaarboekje, aan Bevalligheid, Deugd en Kunst gewijd. 1825. Te Amsterdam, bij M. Westerman. f 2-50.

Met een paar Almanakken in de hand, zou men het, door vergelijking, al ver kunnen brengen in het pleit ten voordeele des tegenwoordigen tijds, of wilt gij, Eeuw, ten aanzien van de hoogstbelangrijke punten: zedelijkheid, beschaafdheid, verlichting en smaak. Wij zullen het uitwerken dezer stelling aan het nadenken onzer Lezeren overlaten; daar wij, uit plaatsgebrek tot kortheid gedrongen, ons moeten vergenoegen met te zeggen, dat wij dezelve, ook op dit Jaarboekje, allezins toepasselijk vonden. Nette uitvoering, keurige prentjes, gepaste verscheidenheid van stof, en doorgaans gelukkige bewerking: wat kan men meer van dusdanig boeksken verlangen? - Zonder namen te noemen, of het overige te misprijzen, stippen wij nog even de stukjes aan, die bijzonder onze opmerking tot zich trokken: Nanna; Bij de wieg van een stervend Kindje; Aan van os; Aan mijne Wieg; Lief Lijsje..... Maar, de lijst wierd te breed: wij tellen bij de 200 bladzijden, en zijn nog eerst aan bl. 37. De Kindschheid, Apollo en Dafne, Mijn Kleinzoon, mogen evenwel niet onvermeld blijven. (De kleine Wereldschepper, hoe luimig bewerkt, is al te bekend, om doel te treffen.)
Wij wenschen ook dezen Almanak een ruim vertier.






{==684==} {>>pagina-aanduiding<<}

Een hartig wederwoord op de antikritiek van P.G. Witsen Geysbeek, te vinden in Den Recensent, ook der Recensenten, no. X.

Indien witsen geysbeek niet diegeen ware, waarvoor geheel Amsterdam hem kent, zou zijn geblaf tegen onze Recensie van de door hem vertaalde Reis van kotzebue (Letteroeff. No. XII, bl. 520) misschien eenig antwoord verdienen. Nu zouden het paarlen voor de zwijnen geworpen zijn. Dit ééne slechts: Hij sla het eerste he beste Hoogduitsche Woordenboek op, (dat hij bij zijn vertalen wel wat meer mogt doen) en zie dan, wat keltern, den Wein keltern, is. Hij zal daarin (b.v. in het Dictionnaire de poche, Français-Allemand, Allemand-Français, Strasb. 1809) vinden: Keltern: presser, pressurer les raisins, fouler le vendange. Kelter: pressoir. Zoodat het al rare Vrienden moeten zijn, die hunnen lach niet kunnen inhouden, wanneer men hem beduidt, dat dit de ware beteekenis is. Of liever, elk zal om zijne onkunde lagchen, die van dit wijnpersen kelderen maakt; te meer, daar de knaap daarbij zoo koppig is, dat hij zijne lompe fout nog durft verdedigen. Dat hij voorts ruim gehonoreerd is door den Heer van der hey, (hetgeen zeker ongemeen belangrijk is voor het Publiek!) zal hem in zijnen staat wel te pas gekomen zijn; maar hij had dat honorarium dan wel wat beter mogen verdienen. Misschien deed de honger hem bij het derde Deel meer haast maken, dan bij de eersten. - Hij kent kenilworth niet? Dat is ook geen kost voor iemand als hij. Wij hebben die aanmerking aan hem verspild, en moesten dat begrepen hebben.

De Recensent van Kotzebue's Reize in de Vaderlandsche Letteroefeningen.





{==685==} {>>pagina-aanduiding<<}

De Redakteur van den Almanak voor het Schoone en Goede aan den Redakteur der Vaderlandsche Letteroefeningen.

Mijn Heer!

Indien Gij den volgenden nog in het eerstkomend No. van uw Maandwerk kondt plaatsen, zoudt Gij mij en het waarheidlievend Publiek grootelijks verpligten.
Op gisteren ontving ik een' brief van Heeren Kommissarissen (*) der Maatschappij felix meritis, mij van niets minder beschuldigende, dan dat ik de nagedachtenis eens mans, wiens naam ik zelfs niet weet, heb oneere aangedaan, de Maatschappij Felix Meritis beleedigd, en het kiesch gevoel harer Leden gekwetst; en dit alles in het gebruik, door mij van eene afteekening gemaakt van zekere schilderij, aan de Maatschappij behoorende. Vreemd zeker luidt het, dat ik mijne weldoenster, tot wier bedoelen van beschaafde en letterkundige uitspanning ik sedert jaren het mijne bijdraag; dat ik mijne beste en gemeenzaamste vrienden, daar veelal bijeen, zou beleedigd en gekwetst hebben! Doch, het waarschijnlijke is niet altijd waar. Laat mij derhalve, gelijk ik door het plaatsen van dien brief in een der Maandschriften in het openbaar sta beschuldigd te worden, even zoo in het openbaar onderzoeken, waarin die waarlijk niet geringe schuld, welke men mij aantijgt, mag gelegen zijn.
Vooreerst, er is bij het bewuste plaatje een kleine roman gemaakt, gelijk men anders gewoon is prentjes tot opheldering of versiering van soortgelijke verhalen te doen vervaardigen. Doch dit kan de grond der beschuldiging niet zijn; want de Heer Kommissaris, van wien ik verlof tot het kopijeren verzocht en verkreeg, den Almanak sedert jaren ten geschenke ontvangen hebbende, kende dit gebruik, nog ten verleden jare van een stuk van denzelfden meester gemaakt.

{==686==} {>>pagina-aanduiding<<}

Ten andere, dit romannetje is van lossen, luimigen aard. Maar ook hier kan het kwaad niet schuilen, daar een groot deel der vroeger geplaatsten, Minette, Het oude Vrijers-kransje, ten deele ook Pas op het hondje, voor even genoemde andere schilderij van maes ontworpen, in denzelfden trant waren, en ons nooit eenig verwijt, maar wel alle lof hebben aangebragt.
Dan, hier zal het misschien zitten. De schilderij verbeeldt eene biddende vrouw, waarbij dus het grappige, hoe onschuldig anders, niet te pas komt. Zoo iets krijgt het aanzien eener parodie; en ziedaar zeker het onregt, den schenker, eigenaar enz. enz. der schilderij aangedaan. Hierbij echter moet ik doen opmerken, dat het tafereel zelve van gemengden aard, en dus de eerste schuld bij den schilder te zoeken is, die inderdaad, gelijk velen zijner kunst- en tijdgenooten, meer op de schoonheden van uitvoering, dan op de dichterlijke eenheid lettende, zelf de ernstige gedachten, bij het zien der biddende, stoorde en bijna in gelach deed overgaan, door eene hat daarnevens te plaatsen, bezig, om, terwijl hare meesteres ziet noch hoort, het tafelkleed met de opgezette spijs van boven neêr te trekken. Verbeeld u, dat men hier b.v. een' lierzang op het gebed nevens geplaatst had, en dat iemand (want dit is toch het gewone gebruik) in de gedachte was, dat wij zulk een plaatje voor dergelijk een onderwerp hadden laten vervaardigen: wat zou hij gezegd hebben? - Daar bovendien geene werking in dit schildertafereel is, door welke het een tooneel uit eenig verhaal zou kunnen opleveren, zoo werd een stukje vervaardigd, dat slechts zeer los met de teekening zamenhangt, en hieraan eene vrolijke kleur gegeven, omdat mijn oogmerk is, dit met het meer statige altijd te doen afwisselen, en niet alleen alle de vooraan staande dichtstukken meest van ernstigen aard zijn, maar ook de volgende plaatjes, meer geschikt om met de geschiedenis verbonden te worden, nog minder een' luchtigen trant gedoogden. Heb ik dus te dezen opzigte een' min gelukkigen greep gedaan, en te veel op de toegevendheid der lezers gerekend, zekere drang der omstandigheden was daarvan oorzaak. Maar welk luimig schrijver of dichter mist buitendien den juisten toon niet somtijds, zonder dat hij, of de vriend, dien hij raadpleegde, zulks heeft opgemerkt? Ik althans beken zulk eene onfeilbaarheid niet te bezitten,
en al-
{==687==} {>>pagina-aanduiding<<}
tijd met zeker verlangen naar het openbaar oordeel over dusdanige voortbrengsels uit te zien.
Doch de kwetsing van het kiesch gevoel is misschien van verder uitzigt, en kan ten minste ligt in een' zeer ongunstigen zin worden opgevat. Men verneme dus, dat met deze woorden geene de allerminste strekking tot verleidelijkheid en aankweeking van boozen lust kan bedoeld zijn. Trouwens, de moraal van dit stukje, hoe ongezocht ook misschien aangebragt, loopt van zelve in het oog. Zij is deze: ‘Onvoorzigtig handelt de gehuwde man, die over vrouw en kinderen, in zoo verre, den dwingeland speelt, dat hij zelfs met de eerste nooit vertrouwelijk te rade gaat. Nog onverantwoordelijker handelt de vrouw, die zich hierdoor (wat toch zoo ligt gebeurt) laat verleiden, om hem in alles tegen te werken. De gang van opvoeding, kindertucht enz. verkrijgt dan nooit eenparigheid en vastheid, en knaap of meisje wordt daarvan ligt het slagtoffer. Het laatste hoede zich, hierbij, inzonderheid voor gevaren en aandoeningen, die zelfs het zuiverste hart van den weg kunnen brengen; en dit te meer, daar men nooit buiten het bereik der kwade gevolgen van eenen misstap is, vooral ook, omdat hij ons ligt afhankelijk maakt van onbedachtzame of gewetenlooze menschen.’ Ik vraag: zou het de bidster onteeren, die, dergelijken afloop van haar leven bedenkende, in ootmoed of dankbaarheid tot haren Heer genaakt?
Er kan echter, behoudens dit alles, onkieschheid in gedachten of uitdrukkingen heerschen. Het is zoo. Velen onzer tijdgenooten vinden die in de leerzaamste en stichtelijkste stukken van den Bijbel, van vader cats inzonderheid en de lieden zijner eeuw, zonder dat evenwel de godvruchtige feith daarom zwarigheid heeft gemaakt, om eene nieuwe uitgaaf van alle 's mans werken te bezorgen, en andere achtbare schrijvers, om gedeelten daarvan der jeugd en jufferschap aan te bieden. En ach, waren wij niet misschien even zoo zeer in reinheid van hart en verbeelding achteruit gegaan, als wij in viesheid of kieschheid gevorderd zijn! Doch dezen maatstaf hebben wij geheel niet noodig. Er heerscht geen vrijer, misschien nog minder vrije trant in dit verhaal, dan in vele voorgaanden en in een aantal stukken van onze meest geachte dichters. Ik weet wel: pictoribus atque poëtis quidlibet audendi semper fuit aequa potestas; maar ik beschouw dit verhalen, schoon in proza, als poëzij en schoone kunst, op welken lagen trap dan ook geplaatst.

{==688==} {>>pagina-aanduiding<<}

Niets verder in het corpus delicti wetende op te sporen, zou ik nog van eenen grond des misnoegens kunnen spreken, die mij op eene min officiéle wijze is ter ooren gekomen. En gaarne deed ik dit inderdaad, zoowel omdat het onbekend zondigt niet mij op dit punt dadelijk zou vrijpleiten, als omdat dan meer zou blijken, dat Heeren Kommissarissen volgens geen onnatuurlijk noch berispelijk, maar alleen volgens een kwalijk toegepast beginsel handelen. En ik zoek waarlijk hunne oneer niet. Doch dit door hen voor de regtbank van het Publiek niet gebragt zijnde, verbiedt de bescheidenheid zelve mij, het verder aan te roeren.
Na dit alles zult gij mij misschien vragen: waartoe eene zaak, die zichzelve zoo wèl verdedigt, dan ook maar niet aan haarzelve overgelaten? - Omdat vele menschen wel hooren, maar niet zien, althans uit eigene oogen, en dat noch het jaarboekje, tot hiertoe door de aanzienlijkste en bekwaamste mannen vaak ondersteund en begunstigd, noch de uitgever, die als zoodanig gewis alle lof verdient, noch, zoo ik hope, de Redakteur, wiens naam bij deze en andere verzamelingen, inzonderheid voor de jeugd en het vrouwelijk geslacht, als eene soort van waarborg en aanbeveling, is ingeroepen, onder geene onverdiende blaam, hoe gering ook, schijnen te mogen gelaten worden. Ik betuig echter, deze noodweer tegen mannen, die ik allen een vriendschappelijk hart, en één ten minste van hen eene achtingvolle genegenheid toedroeg, met een bloedend hart te werk te stellen, als vreezende, dat de zegepraal niet min zal verbitteren, dan het te kort schieten mij zoude vernederen.
En hiermede, Mijn Heer, ontvang de betuiging mijner achting, enz. als uwen bestendigen Lezer

De Redakteur boven genoemd.

Amsterdam, 24 Nov. 1824.

P.S. De Heer warnsinck, de missive der Maatschappij als Secretaris teekenende, is niet de bekende dichter en menschenvriend, maar, zoo ik meen, zijn broederszoon.






{==689==} {>>pagina-aanduiding<<}

Boekbeschouwing.

Nicolai Christiani Kist Oratio de progressione ingenii humani in dogmatum historia Christianorum animadvertenda, habita d. 11 Octobr. a. 1823, quum in Academia Lugduno-Batava historiae Ecclesiasticae et dogmatum historiae Christianorum professionem extraordinariam auspicaretur. Lugd. Bat. 4to. pp. 22.

De Heer kist, neef van wijlen den beroemden Kanselredenaar van dien naam, op voordragt van Curatoren der Leid che Hoogeschool, als buitengewoon Hoogleeraar bij de Theologische Faculteit derzelve geplaatst zijnde, en, behalve de kerkelijke historie, ook de geschiedenis der Christelijke leerstukken op zich genomen hebbende, koos uit dit laatste vak de stof tot zijne intreêrede. Die geschiedenis heeft, op zichzelve, een dor en onaangenaam aanzien; dan, de Heer kist beschouwt dezelve uit een belangrijk oogpunt, met voornemen om haar daardoor bevalliger en aanbevelingswaardiger te maken, en wilde dus, bij het aanvaarden van zijnen post, den voortgang van 's menschen verstand in die geschiedenis doen opmerken. - Zie hier eene korte schets dezer redevoering.
Zeer gepast begint de Redenaar met eene korte beschouwing van den voortgang van het verstand in den mensch, bij welken eene vurige verbeelding in de jeugd het sterkste werkt, en langzamerhand plaats maakt voor bedaarde redenering; terwijl deze hem eindelijk brengt tot hetgeen het nuttigste is, en het meest in verband staat met het zedelijk goede. Dit nu wordt toegepast op de geschiedenis der Christelijke leerstukken. De eenvoudige Christelijke leer werd in het Oosten, alwaar dezelve haren oorsprong had, door de verbeelding der Oosterlingen, spoedig misvormd. Dit, trouwens, hadden de ver-
{==690==} {>>pagina-aanduiding<<}
schillende Oostersche sekten onder zich gemeen, dat zij aan de verbeelding botvierden, en veelal in eene denkbeeldige geestenwereld omdoolden.
Voorts, daar de Christelijke Godsdienst, even als de beschaving der menschheid, uit het Oosten naar Griekenland, van daar naar Italië, en vervolgens tot de Germaansche volken is overgegaan, wordt deze weg ook in het verder behandelen van het onderwerp gehouden. De Grieken dan hadden zich, sedert Alexander den Grooten, zoodanig met de Oostersche volken begonnen te vermengen, dat hunne gevoelens van lieverlede eene Oostersche houding gekregen hadden. Vanhier, dat de eerste Christen-sekten, in Griekenland, bijna met de Egyptische en Aziatische Christenen verward werden. Met den tijd, echter, hebben de Grieken op hunne eigene wijze de Christelijke leerstukken begonnen te behandelen, waardoor de Oostersche droomen verbannen werden, om voor fijner onderzoekingen en voor redeneringen plaats te maken: men hield zich niet meer bezig met de hemelen en de geesten, maar voornamelijk met Jezus' Goddelijke en menschelijke natuur, welke men ijverig trachtte te kennen.
Gelijk het, verder, den mensch eigen is, om van subtile redeneringen en haarkloverijen tot datgene over te gaan, hetwelk nuttig is en eene zedelijke strekking heeft, zoo ziet men, in de Latijnsche kerk, de aandacht het meeste bepaald op hetgeen den mensch zelven raakt, op de menschelijke natuur, op derzelver verdorvenheid, op den vrijen wil des menschen. Hierin, echter, ziet men slechts eene poging, om de Christelijke leer ter verbetering van den mensch aan te wenden; maar eene ligte en bijna vergeefsche poging, die, alleen voor het uiterlijke zorgende, den waren aard der Christelijke zedekunde bijna geheel verzuimde.
Bij de Germaansche volken, eindelijk, hoe woest ook en barbaarsch in den beginne, heeft zich toch, met opzigt tot den Christelijken Godsdienst, de voortgang van het menschelijk verstand ten klaarste geopenbaard in de hervorming; en dit gedeelte der redevoering wordt voorts

{==691==} {>>pagina-aanduiding<<}
in bijzonderheden zóó ontwikkeld, dat de geschiedenis, welke door den Redenaar bedoeld is, in eene soort van belangrijk tafereel, verder wordt afgemaald tot op onze dagen toe en in ons vaderland.
Wij hebben met zeer groot genoegen deze schoone redevoering gelezen, en des jeugdigen Redenaars vernuft bewonderd in de uitwerking van zijn onderwerp. Of, echter, de verbeelding, aan de jeugd, volgens zijn eigen gevoelen, toe te schrijven, hem niet, somtijds, in de ontwikkeling van zijne stof, wat te veel gediend hebbe, willen wij niet onderzoeken. Veel waars is er in de toepassing van hetgeen den mensch eigen is op de volken en derzelver denkbeelden, gevoelens en geschiedenis; maar of door velen, in onze dagen en in ons land, deze toepassing niet dikwijls wat al te ver wordt uitgestrekt, betwijfelen wij zeer.




Eenvoudige Verklaring der Geschiedenis van 's Heilands Verzoeking in de Woestijn. In verband beschouwd met de Evangelieleer der Verlossing. Door H. Ilpsema Andreae, Predikant te Warga c.a. Te Leeuwarden, bij J.W. Brouwer. In gr. 8vo. 79 Bl. f :-80.

Te lang lieten wij dit lezenswaardig stukje onaangemeld liggen. Deszelfs inhoud verdient inderdaad opmerking. Het prijst zich vooral ook aan door beknoptheid. Zeer juist is de opmerking, dat andere uitleggers zich meer bepalen bij het onderzoek, hoe, dan wel, waarin de Heiland is verzocht geworden. Dit hoe blijft intusschen altijd moeijelijk, en dit noemde borger eene klip, waarop zoo vele uitleggers schipbreuk hebben geleden. Onze schrijver houdt de verzoeking, die ons verhaald wordt, voor eene daadzaak. Het verhaal, zegt hij, is eenvoudig, maar zinnebeeldig, en de zinnebeelden zijn uit het spraakgebruik des Bijbels en het dagelijksch leven ligt te kennen. Zijne verklaring heeft de meeste overeenkomst

{==692==} {>>pagina-aanduiding<<}
met die van hen, welke aan booze gedachten of begeerten, die in den Heiland opkwamen, denken. Zij verschilt er echter van, daar het van zelve opkomen van zoodanige gedachten hem schijnt te strijden met die Goddelijke heiligheid, die de Bijbel den Zaligmaker toekent. Hij doet dan vooraf onderzoek naar de Bijbelleer aangaande den Duivel of verleider der menschen. De Engelen bewonen den hemel, de menschen de aarde, de Duivelen den afgrond. ‘Wil men nu zeggen: dit zijn beelden; die door den echten geest van het Evangelie verlicht is, behoeft zulke beelden niet meer, enz. Ziet iemand de gevolgen der zonde zoo duidelijk, dat geen Duivel en zijne Engelen - dat geen afgrond hem daarvan behoeve af te schrikken. Goed! maar hij late aan anderen vrij, om die beelden te behouden, en ze volgens den Bijbel te gebruiken. Zij zijn in allen gevalle noch schadelijk, noch ongepast.’ Volgens den Bijbel is dan de Heiland door den Duivel verzocht; hoe, behoeven wij niet angstvallig te onderzoeken; maar waarin, is ons meer belangrijk. Bij de verzoekingen houdt onze schrijver telkens in het oog het aanzoek, en de reden, waarom dit aanzoek gedaan wordt; en tevens, dat de Duivel nergens als een dom, maar overal als een listig wezen wordt voorgesteld. Bij de eerste verzoeking is dan het doel niet maar, dat Jezus nu steenen in brood zou veranderen; maar dat Hij zich bijval verzorgen zou bij de menschen, door hunne zinnelijke begeerten te vervullen. Bij de tweede, dat Hij, tot dat zelfde einde, zich op eene hoogte zou stellen, die ieder verbazen zou. Bij de derde, eindelijk, dat Hij de aardsche verwachtingen van den Messias bij de Joden verwezenlijken zou. Wij erkennen, dat wij hier veel aantroffen, hetwelk ons in den aard der verzoekingen licht gaf. De uitslag der verzoekingen, dat de Engelen zijn toegekomen en Hem dienden,
verdient bijzondere aandacht. De Duivel laat af, en Engelen komen aan. Het booze kan zich met het goede niet vereenigen, en de duisternis wordt teruggedrongen door het licht. ‘Wie zal dan zulken bijvallen, die hier eenen onzinnigen beelden-
{==693==} {>>pagina-aanduiding<<}
storm wagen? wie zal ze laten verbrijzelen met eene strafwaardige stoutheid, terwijl men bespeurt, dat het slechts geschiedt, om daarvoor andere beelden, zoo dor als skeletten, in de plaats te stellen? wie wil den eenvoudigen dat leesboek, 't welk hem van God zelv' gegeven werd, uit de hand rukken? wie wil dit verwisselen met een ander, 't welk zoo vol ijdele harsenschimmen is?’ Voorts wordt deze geschiedenis in verband gebragt met de verlossingsleer. De Duivel wordt aan zijne werken gekend, en de Zoon van God is geopenbaard, om de werken des Duivels te verbreken, en ons daarvan te verlossen. ‘Des Duivels werken hebben bij den mensch hunnen oorsprong, in neiging en begeerten. Jezus moest leeren, de begeerten der menschelijke natuur zoo te matigen, dat zij niet ongelukkig maken; waar zij te ver gaan, moest Hij ze bestrijden en overwinnen; de juiste bakens stellen: tot hiertoe en niet verder.’ - ‘Het Evangelie kent aan den dood (van Jezus) eene bijzondere kracht en waarde toe. Het beschouwt hem, als de grond onzer behoudenis en verzoening met God. Evenwel leert het ons niet, dat die dood eene schuldbetaling zij, waarvan men zich slechts behoeve verzekerd te houden, om van alle zonden volkomen verlost te zijn.’ - ‘De verlossing van zonde bestaat niet slechts in het dragen van straf, - want dit zou den zondaar slechts straffeloos, en niet gelukkig maken, - maar in het wegnemen der zonde, enz. De wereldsche begeerlijkheden, de begeerlijkheid van het vleesch, der oogen, en de grootschheid des levens, deze zijn het
juist, waarin de Heiland is verzocht geworden.’ - Door deze opvatting wordt, zegt eindelijk de schrijver, de waarheid der geschiedenis geslaafd, de waardigheid des Verlossers gehandhaasd, de geschiedenis zelve bijzonder leerzaam, en zij stemt overeen met de Evangelieleer der verlossing.
Wij danken den Eerw. andreae voor dit lezenswaardig geschriftje. Grootendeels geven wij hem bijval. Alleen zijn wij niet overtuigd, dat hij het nedervallen en

{==694==} {>>pagina-aanduiding<<}
aanbidden, bij de derde verzoeking, niet al te zeer verzwakt. Wij verwijzen hem ten dezen, en over het geheel, naar den geleerden l. bertholdt, en diens Commentatio, qua tres priores Evangelistas tentationem Jesu Christi a Diabolo ad merum visum internum distinctis et expressis verbis revocare demonstratur, te vinden in zijne Opuscula Academica, quae colligit et edidit Dr. g.b. winer, Lipsiae, 1824; en wij twijfelen niet, of hij zal gaarne erkennen, dat die verhandeling bijzondere opmerking waardig is.




Aanleiding tot de ligchamelijke en zedelijke Opvoeding van het Vrouwelijk Geslacht, naar E. Darwin, bearbeid en vermeerderd door C.W. Hufeland, in het Nederduitsch vertaald, met Bijvoegselen, door G. Bakker. Te Groningen, bij W. van Boekeren. 1824. In gr. 8vo. Behalve de Voorrede, enz. 323 Bl. f 3-:

Een werk over zulk een onderwerp, door drie beroemde Geneeskundigen bearbeid, boezemt al aanstonds de meeste belangstelling in, en prijst zich als van zelve aan. En hoewel Recensent het niet in alle punten met de geachte Schrijvers eens is, (en hoe zoude dit ook, bij zulk een verschil van zien en denken, als onder de menschen plaats heeft en hebben moet, mogelijk zijn?) zoo las hij 't echter met genoegen, en vond er menigen nuttigen wenk in voor allen, aan wien het moeijelijk en gewigtig werk der vrouwelijke opvoeding en vorming is toevertrouwd. Als zoodanig zij het dezen aanbevolen, en verdient des te meer aanprijzing, daar het, door Geneeskundigen geschreven, zoo wel de ligchamelijke als zedelijke opvoeding betreft, en tevens vrij is gebleven van die eenzijdige wijze van beschouwen, waardoor zoo menig werk over dit onderwerp algemeene bruikbaarheid en nuttigheid mist; terwijl het eindelijk op geen stelsel, maar op datgeen berust, wat

{==695==} {>>pagina-aanduiding<<}
opmerking en ondervinding omtrent den aard en het karakter der vrouwen geleerd hebben.
Alleen kwam het Recensent voor, dat hier en daar wat al te veel de bijzondere toepassing der algemeene voorschriften is uit het oog verloren, daar toch elk karakter zijne opvoeding vereischt; hetgeen vooral de kundigheden betreft, hier aan de vrouw in 't algemeen voorgeschreven, welke, zoo men ze ook alle bij elke vrouw vorderen mogt, maar al te veel aanleiding tot oppervlakkige veelweterij zouden geven.
Mogten deze bladen, met oordeel gelezen en toegepast, bij velen nut stichten, en dus beantwoorden aan het gewigtig oogmerk, waarmede zij geschreven zijn!




Reizen in de Binnenlanden van Australië, in de jaren 1817 en 1818. Door John Oxley. Uit het Engelsch. Met Platen en Kaarten (*). Te Dordrecht, bij Blussé en van Braam. In gr. 8vo. XVI, 260 Bl. f 4-80.

Voorzeker boezemt de titel van dit werk belangstelling in. Behalve andere deelen of landen der wereld, was inzonderheid Australië, zelfs het grootste der eilanden onder dien naam, het voormalige Nieuw-Holland, thans Nieuw-Zuidwales, weinig meer dan rondgezeild geworden, en, de kusten uitgezonderd, geheel onbekend gebleven. Eindelijk dreef de droogte in 1813 de kolonisten bij Jackson-haven, om, van Sydney af, het beklimmen der blaauwe Bergen te ondernemen, of er in de valleijen en aan de westzijde van dat gebergte, langen tijd voor onoverstijgbaar gehouden, goede weide voor het vee te vinden was, en de volkplanting zich eerlang zou mogen

{==696==} {>>pagina-aanduiding<<}
uitbreiden naar dien kant. Die poging gelukte. Vervolgens werd in 1815, op last van den Gouverneur maquarie, een weg over den rug der bergen met groote kosten aangelegd, en drong men door tot Bathurst, eene legerplaats, aangelegd aan eene binnenlandsche rivier, welke, naar den naam van gedachten begunstiger van dezen arbeid, de Maquarie genoemd is. Na het uit den weg ruimen dier eerste hindernissen, wakkerde eigenaardig de lust aan tot verdere ontdekking der binnenlanden, westwaarts aan en benoorden de Maquarie gelegen; ja, onder aanmoediging, zoo wel als bekostiging, van het Gouvernement, leende zich de Heer oxley met zijne reisgezellen tot eenen eersten en tweeden togt, in 1817 en 1818, waarvan nu het dagverhaal het licht ziet, en ons verlangen inboezemt naar het verslag eener derde ontdekkingsreize van dezen kundigen en onverschrokken man, die ook, in weerwil van zijne voorheen doorgeworstelde gevaren, (gelijk getuigd wordt) door hem ondernomen, en welligt alreede volbragt is. Men gevoelt ligtelijk, hoezeer het ons ondoenlijk is, den reiziger op het spoor te volgen, die dagelijks van zijnen toestand, ontmoetingen, gevaren, waarnemingen, hindernissen, of aangename en nuttige ontdekkingen, getrouwe opgave doet. Zonder behulp toch van het tweetal naauwkeurige Reiskaarten, hier bijgevoegd, is het onmogelijk, 's mans togten na te gaan, die, op onbetreden weg en in eenzame woestenijen verkeerende, gedurig zich verpligt vond, rivieren, bergen, valleijen, legerplaatsen, en wat dies meer is, door nieuwe namen te onderscheiden. Van een zoo merkwaardig werk, het eerste wegens Australië geschreven, zijn wij echter gehouden iets te zeggen, en voor het minst eenig overzigt te geven. Met verbazing over de onbezwekene koenheid en het voorzigtig
beleid tevens van oxley en deszelfs togtgenooten, zien wij dan, met behulp van graadboog, kompas en verderen toestel ter waarneming, het gezel chap nagenoeg een zestal graden van de oostelijke zeekust af, of liever aan gene zijde der

{==697==} {>>pagina-aanduiding<<}
blaauwe Bergen, tot tweemalen indringen in dit onbezochte Zuiderland. In 1817 stelde men zich voor, de Lachlan te volgen; eene rivier, die, als de Maquarie, van meergedachte gebergte naar het westen afstroomt, doch geenen toevloed van water uit eenige zijdelings invallende beek te ontvangen schijnt. Aanvankelijk werd dus de voorraad en menige reisbehoefte de Lachlan in booten afgevoerd, en hield zich het gezelschap, op kleinen afstand van den stroom, met waarnemingen onledig. Intusschen het veelvuldig kronkelen der rivier, en menigerlei hinder in het bevaren derzelve, vertraagde eerst niet weinig den voortgang van den moeitevollen togt; ja was men ten laatste verpligt, de vracht der booten op paarden over te laden, toen het wassend water in den stroom, die zich in takken gesplitst had, tot boven de boorden rees, over het omgelegen laag, moerassig land heenvloeide, en alle vaart onmogelijk maakte. Nu nam men eenen zuidwestelijken koers, naar de zeekust gewend, om de rivier weder te vinden, en in haren afloop naar eenen onderstelden mond te snijden. Vol van gevaar bleek deze onderneming te zijn. Moeijelijk was de weg langs moerassigen grond, met heesters digt bewassen; hij eindigde in eene dorre wildernis; de paarden matteden zich gedurig af, en bezweken bij gebrek aan water en goede weide. Men toog alzoo langs eene keten rotsige heuvels (Peel's keten genaamd) wederom meer noordelijk aan, en ontdekte hier op nieuw de Lachlan, haren bogtigen loop vervolgende binnen engere boorden.
Van aanbelang werd het nu voor de aardrijkskunde, om verder de rivier na te sporen. Zulks gelukte ook den Heere oxley, hoezeer hij zich eene andere uitkomst voorspeld had: want, na drie maanden reizens (van 6 April tot 7 Julij), bevond hij zich op den bodem van een uitgebreid stinkend moeras, waarin de Lachlan, na ettelijke honderd mijlen wegs haren bogtigen loop voortgezet, ja ook eene geheele vlakte van bij uitstek laag land overstroomd te hebben, het nu stilstaande water verspreidt, en zich geheel verliest. Voorwaar een verschijnsel in de

{==698==} {>>pagina-aanduiding<<}
Natuur, van hetwelk de vier andere werelddeelen geen bewijs dragen! - Vrees voor rijzend water, gevoegd bij de ijdelheid om dieper te willen doordringen in dit onherbergzaam oord, waar mensch noch dier bestaan kan, dreef de reizigers terug, die, weinige dagen op eigen spoor aftrekkende, daarna meer noordelijk, of hooger op, naar het oosten koers zetteden, en, overeenkomstig hun oogmerk, dan toch met doorworsteling van velerlei gevaar en ongemak, aan de weliger boorden van de Maquarie aankwamen, van waar zij in Augustus op Bathurst over het gebergte tot de hunnen vertrokken, allezins gerust over de juistheid der geometrische waarnemingen, bij den uittogt gedaan en op de terugreis bevestigd.
Naderhand, en wel op 28 Mei des volgenden jaars 1818, ondernam de Heer oxley met zijne togtgenooten de tweede reize, wier oogmerk was, den loop van de rivier Maquarie na te sporen. Het Gouvernement had op nieuw den noodigen toestel bezorgd. Het gezelschap koos aanvankelijk den eigen weg, dien zij in 1817 naar Bathurst waren afgekomen. Echter, door ervarenis geleerd, vermijdde men thans den ruwen en steilen weg in de nabijheid van Wellington's vallei, nam den koers iets westelijker, en vond den 2 Junij de booten volkomen gereed bij het dépôt, om de rivier af te zakken, terwijl men tevens te paard voortreisde langs hare boorden. Onderscheiden van de Lachlan, ontvangt deze hoofdstroom toevoer van ettelijke beken, die van wederzijden in denzelven zich storten: nu eens vloeit hij door het vlakke veld, en tusschen geboomte of weiden; dan weder vernaauwt hij zich, en dringt de vloed tusschen heuvels en rotsen kronkelend voort; ja verderop ontmoette het reisgezelschap eenen niet onaanzienlijken waterval. Eindelijk wordt het land lager en lager; de oevers zijn vlak, door het water nu en dan overstroomd. Alleen op verren afstand naar het oosten ziet men van eenen enkelen heuvel eene bergketen: heesters, acacia pendula en kreupelhout worden allengs menigvuldiger aan de boorden der rivier, en men heeft voor zich een onafzienbaar open veld, waardoor zij vloeit. Dit scheen alweder niets goeds wegens eenen verhoopten mond aan den Oceaan te voorspellen. Dan, mogelijk stort zich de stroom uit in een aanzienlijk meer of binnenzee. Maar ras vervalt ook deze gedachte. Het gewone riet, de arundo phragmites van linnaeus, vervangt ten laatste het houtgewas. Langs den oe-
{==699==} {>>pagina-aanduiding<<}
ver, waarover het water rijkelijk heenvloeit, wordt het reizen weldra onmogelijk. Hierom waagt zich
oxley, om, benevens vier vrijwilligers, in eene groote boot de rivier af te zakken, zoo verre zij bevaarbaar zijn zoude. Reeds des anderen daags (3 Julij) ontdekte hij, schoon onverwacht, dat punt. ‘Daar,’ lezen wij, ‘stelde de rivier in ééns alle verder onderzoek te leur, door zich aan alle zijden, van het noordwesten tot het noordoosten, door een' oceaan van riet, dat ons overal omringde, te storten, schoon met dezelfde snelheid nog stroomende. Er was geen kanaal, hoegenaamd, door dit riet te vinden, en de diepte verschilde van drie tot vijf voet. Deze wonderbare verandering in den loop der rivier (want ik kon het geen eindigen der rivier noemen) liet mij geene andere keuze over, dan om terug te keeren;’ gelijk men, na ruim vier dagen tegen stroom opgeroeid te hebben, bij de overige togtgenooten aankwam, en voet aan wal zette. Daarvoor wil de reiziger het gehouden hebben, dat de Maquarie, even als andere stroomen, die ten noordwesten heenvloeijen, en vervolgens op dezen togt door hem zijn waargenomen, hun water afvoeren van het gebergte en hooger land naar een verbazend uitgestrekt en ondiep binnenlandsch meer. Want waarheid schijnt het te zijn, schoon het zeer zonderling luidt, ‘dat de hooge landen in dit gewest zich tot de zeekust schijnen te bepalen, of zich althans niet ver van dezelve uitstrekken.’
Bij dit merkwaardige toefden wij te langer, om een korter verslag te mogen geven van zijnen verderen terugtogt naar en langs de oostelijke zeekust, van welke hij, volgens de Reiskaart, achter het boek geplaatst, zich nu omtrent de 7 graden in eene regte lijn verwijderd vond. Men besloot nogtans zich derwaarts heen te wenden, en de ontdekkingen, hoe vol gevaars die stoute poging zijn mogt, en ook geworden is, manmoedig voort te zetten. Daar het alzoo noodig was, schikkingen te maken voor het nu veranderd reisbestek, werd tevens de Heer evans, een der togtgenooten, op verkenning van den grond uitgezonden, om veiliger, van uit de laagte en moerassen, koers te mogen zetten naar gindsche bergketen. Belangrijk waren zijne ontdekkingen, en toch ondervond men vele zwarigheden; gelijk men ook vervolgens, bij het aantreffen van dorre zandwoestijnen en onherbergzame oorden, evenzeer als bij de eerste reize, door

{==700==} {>>pagina-aanduiding<<}
afmatting der paarden, bezwijkende onder den last, en kwijnende bij gebrek van water en goede weide, menigerlei en wel de grootste ellenden had door te staan. Intusschen, met hoe veel arbeid, moeite en kommer elk dezer togten in het onbekende hart van Australië eigenaardig vergezeld ging, men vond zich ook meer dan eens op het aangenaamst verrast, en de opmerkzame, weetgierige lezer ziet in dit boekdeel eenen schat van nieuwe kundigheden voor zich geopend, en toeft niet ongaarne bij hetgene nu en dan den reiziger verrukt heeft. Bij al het barre en woeste des lands, waarvan hier gewag is, streelde ons dus, op den eersten togt, de beschrijving van Field's-vlakten, gelijk dezelve zich van Amyot's-berg vertoonen, en wederom niet minder die der bekoorlijke vlakten van Liverpool, van de hoogte gezien; eene hoogte, hierom te regt door oxley met den naam van Gezigtsheuvel betiteld, en aangetroffen in dat gedeelte der reize naar de kust, waarvan wij nu spreken. Beide deze schoone landtooneelen verdienden in zoo keurige platen uitgedrukt te worden, als die ook bij de Nederlandsche vertaling zijn ingevoegd. Voor het overige, en waar de rivieren bekwame diepte hebben, bevatten zij eenen rijken voorraad van smakelijke visschen. Ook gelukte het, bij wijlen, onze reizigers, in de bosschen of heuvelachtige streken, hunnen leeftogt, door het vangen van eenen emu, of ander wild, te verlengen. Inzonderheid evenwel mogten de kruidkundigen, vooral bij het doortrekken van den hoogeren en heuvelachtigen grond en in de valleijen, zich op dezen tweeden togt met nieuwen voorraad van schoone planten verrijken; ook troffen zij aldaar eene enkele reize de acacia pendula aan, hoezeer dezelve anders in moerassen zich zetelt en verspreidt. Maar, hetgeen bovenal den Heer oxley verbaasde, en tot de benoeming van den
Zeilsteenheuvel aanleiding gaf, was het bij uitstek zeldzaam verschijnsel, op deszelfs hoogste gedeelte, en later nogmaals op Tetley-berg, door hem waargenomen. ‘Het kompas’ zegt hij, ‘voor mij op de rots nederzettende, draaide de naald met de grootste snelheid rond, en hield eensklaps stil op de verkeerde punten, het noorden nu het zuiden geworden zijnde.’ Mindere miswijzing, dan toch aanzienlijke afwijking van de streek, had er plaats op andere punten des heuvels, geene aan deszelfs voet. IJzerkleurig vertoonden zich wel de steenen der rots; echter verrieden zij, daarna getoetst, geene metaalstof, of bragten eenige beweging voort in de

{==701==} {>>pagina-aanduiding<<}
magneetnaald. Op het eiland Cannay, een der Hebriden, is, gelijk men weet, ten noorden van de haven, eene bazaltrots, ook Zeilsteenrots genaamd, omdat dezelve eenerlei uitwerksel, als op den berg en op Zeilsteenheuvel, in de naald veroorzaakt, wanneer een schip, de rots voorbijvarende, zich omstreeks het midden bevindt van hare breedte. Verder hunnen togt zeewaarts vervolgende, troffen onze reizigers eene uitgebreide bergketen aan, die eene scheiding te maken schijnt in Australië tusschen den loop der rivieren of beken, waarvan deze, westwaarts stroomende, zich verliezen op lagen, moerassigen bodem, gene, die zich oostwaarts wenden, haar water afvoeren in den Oceaan. Na weinige dagen werden zij in deze hunne meening bevestigd, eerst door eenen zeer schoonen waterval, vervolgens door den zamenvloed van dezen en genen aanzienlijken stroom, die zich met de hoofdrivier vereenigde, welke den naam van Hasting's-rivier ontving. Duidelijk ontdekte men kort hierop haren mond, toen de Heer oxley, op eenen zeer hoogen berg geklommen zijnde, eindelijk, hoezeer nog op ettelijke mijlen afstands, den Oceaan, tot zijne verrukking, wederzag, en nu de algemeene strekking van zijnen weg bepalen mogt. Groote moeijelijkheid nogtans en velerlei hinder bejegende hun, aleer zij dat doel bereikten. Niet vóór de eerste dagen van October naderden zij den zeeboezem, Maquarie-haven, waar zich de Hasting's-rivier ontlast. Van daar had men op geringen afstand van de kusten en naar het zuiden koers te zetten, opdat men die meetkundig waarnemen, en alzoo tevens het einde vinden mogt van den afmattenden en hoogst gevaarlijken togt. Dus liep het nog tot den 5 November aan, aleer oxley, te Newcastle gekomen, de verkwikkingen des levens, maatschappelijken bijstand, en
narigt wegens zijne vrienden te Sydney ontving. Dubbel welkom moet, zoo nu, als bij den eersten togt, na maanden afzijns, het terugkeeren in den gezelligen kring voor het reisgezelschap geweest zijn. Want, gelijk men zeldzaam, op den wijden Oceaan ronddwalende, een enkel schip ontmoeten zal, en dan nog bij beschaafde natiën door hetzelve gepraaid en voorgelicht, of wel geholpen wordt naar eisch van behoeste, alzoo, en erger nog, was de toestand van onze reizigers. Schaars troffen zij in het onherbergzaam en woest Australië den inboorling aan. Beangstigd verborg zich de wilde voor hen; en, overrompeld, scheen hij onvatbaar voor de teeke-
{==702==} {>>pagina-aanduiding<<}
nen, waardoor men het begeerde hem zocht aan te duiden. Elders nam een grooter getal, op zekeren afstand gezien, tegen de karavane eene vijandige houding aan; of, wist men hen eene enkele reis uit te lokken en door kleine weldaden te verpligten, helaas! ook in Australië werden er gevonden, die laaghartig vleiden, maar heimelijk op moord en verraad, uit verregaande roofzucht, toeleiden.
Wij eindigen hiermede ons overzigt van een boekdeel, dat, om het belangrijke van deszelfs inhoud, onze verdere aanprijzing niet behoeft. De Vertaler, die, naar ons inzien, van zijne taak zich wèl gekweten heeft, ontvange des onzen dank. En hoewel wij voorzien, dat het eentoonige, waarvan naauwelijks eenig dagverhaal zich vrijwaart, den lezer vermoeijen zal, die louter vermaak en tijdverdrijf zoekt, anderen zal de nieuwheid, anderen weder het gewigt van zaken en lust tot kennis doen vervolgen; terwijl men meer dan eens, althans dus ging het ons, zal huiveren, bij het stoute en gevaarlijke van de herhaalde onderneming dezer reizigers.




Gedenkschriften wegens het vierde Eeuwgetijde van de uitvinding der Boekdrukkunst door Lourens Janszoon Koster, enz. Te Haarlem, bij V. Loosjes. 1824.

(Vervolg en slot van bl. 669.)

Ons verslag is gevorderd tot de twaalf Bijlagen, achter deze Gedenkschriften gedrukt. Van ééne derzelven, de Lijst of Beschrijving behelzende van het ten toon gestelde bij het Feest, werd vroeger door ons gewaagd (*). Volgens belofte staat ons nog te spreken van de twee eersten. Zij verspreiden meerder licht, en geven deels nieuwe bewijzen, deels andere en bijkomende proeven aan de hand, omtrent de Geschiedenis van de Uitvinding der Boekdrukkunst door koster, ter staving van het reeds betoogde door den Heer koning, en bijzonder van de naauwkeurigheid en geloofwaardigheid des verhaals bij junius. Wij vermeenden, schoon het boek in veler handen is, deze voor de Letteren hoogst aangelegene stukken niet onvermeld te mogen laten. Ook was het ons een streelend genoegen, alzoo gelegenheid aan te treffen, om aan de verdiensten en navorschingen regt te doen

{==703==} {>>pagina-aanduiding<<}
van den Eerw. a. de vries. Deze toch staat op den voorgrond bij dit onderzoek, waartoe hem, als Medelid der Feestcommissie, het Eeuwgetijde aanleiding verschafte. Openlijk ontvange hij deswege onzen dank, en wensche zichzelven geluk met den roem, door dezen zijnen arbeid behaald. Aan hem zijn wij, volgens den Uitgever, de zeer geleerde en keurig bewerkte Nieuwe Bijdragen verschuldigd; en deze toonen niet onduidelijk, dat hij ook een aanzienlijk deel had aan het Rapport, ter bepaling van den Feesttijd door de Commissie ingediend bij het Stadsbestuur van Haarlem. Alleen tot hoofdzaken, en hetgene nieuw is, zullen wij ons bepalen, zonder ons in te laten met den inhoud en het betoog in deze stukken; stukken, die allen laster tegen junius, in de latere jaren, met uitheemschen trots en ligtvaardigheid, uitgeschoten, wederlegd, en den roem van koster, of Haarlems Regt op de uitvinding van haren Burger, nu wel voor altijd beslist hebben.
I. Lang had men in den waan verkeerd, dat het gebruik van houtsneêplaten voor boeken, bij langzamen voortgang van 's menschen geest, zijnen oorsprong had ontleend uit het stempelen en drukken met zegels; terwijl men later begonnen was, zich van losse letteren te bedienen. Bij zulk een vooroordeel vond men zelfs eenige duisterheid in de woorden van junius, welke men, ter plaatse, waar hij spreekt van de letteren, door koster uit beukenschors gesneden, aldus gewoon was op te vatten en te vertalen: ‘Deze letteren op de wijze van zegels omgekeerd zijnde, drukte hij daarmede,’ enz. Te regt, intusschen, worden wij hier herinnerd, (want elk Taalkundige is er niet onkundig van) dat het woord sigillatim, door den geleerden Schrijver gebezigd, niet zegelswijze, maar stuk voor stuk beteekent. Koster drukte dan deze letteren, in omgekeerde orde, (inversa ratione sigillatim) een voor een, vermaakshalve; en, met die bewerking voortgaande, bragt hij een en ander klein versje, of regeltje, op papier. Zoo wordt, door deze letterkundige en zeer gegronde aanmerking, de eer van junius gehandhaafd; en vinden wij dit zijn verhaal letterlijk, mag het heeten, hier bevestigd door de belangrijke getuigenissen, uit le petit, spieghel en van meteren aangehaald. Geen twijfel dus, of deze vier tijdgenooten, uit onderscheidene bronnen, met de meestmogelijke eenparigheid, aan koster toekennende, dat hij de ontdekking deed van de eerste

{==704==} {>>pagina-aanduiding<<}
beginselen der Drukkunst met losse letteren, verdienen alle geloof.
II. Niet minder aangelegen was het voor de naastmogelijke bepaling van den tijd voor het Eeuwgetijde, dat men spoor kreeg en zich verzekeren mogt van de omhakking van den geheelen Hout buiten Haarlem in den jare 1426. De Geschiedschrijver m. vossius, benevens eene oude Hollandsche Kronijk, aangehaald bij ampzing, getuigen van deze daadzaak, ook blijkbaar uit rekeningen, bij de Thesaurie dier stad alsnog voorhanden. Daar nu de Heer koning vroeger, op goede gronden, bewezen had, dat het jaar 1420 het uiterst perk was, waarna de ontdekking door koster moet gesteld worden, en deze niet later dan in 1425 met zijne Kleinkinderen kan gewandeld hebben in den Hout, heeft men te regt den middeltijd genomen voor de viering van het Eeuwfeest.
III. Hoeveel er ook gearbeid en nagespoord was aangaande het leven van den vermaarden koster, junius, te zijnen opzigte de beste vraagbaak, had meer in den stijl der Ouden, dan wel met die naauwkeurigheid, welke men thans wenschte, van zijn afsterven, of liever jongste levensjaar, gesproken in de Batavia; en te moeijelijker was dit jaar te berekenen, omdat men den netten tijd niet wist, wanneer junius hem aangaande geschreven had. Gelukkig nu heeft de ijver van den Heer enschedé, in de rijke en voor de Geschiedenis der Drukkunst hoogstaangelegene Boekverzameling van wijlen deszelfs Vader, het oorspronkelijk, door junius met eigene hand geschreven, opstel van 's mans werk mogen ontdekken. Daaruit, vermits de Opdragt en Voorrede in 1570 (niet in 1575, gelijk men gedrukt heeft) geteekend zijn, laat zich het jaar 1567 met rede aannemen voor het punt, waarvan, tot vinding van het jaar van koster's overlijden, de 128 jaren behooren afgetrokken te worden; weshalve dat in 1439 mag gesteld worden. Zoo had bevorens ook de Heer koning vermoed, het voor waarschijnlijk houdende, dat die vermaarde man, met vele anderen, een slagtoffer geworden was der onzalige pestziekte, die toen en in 1440 te Haarlem heeft gewoed. Maar wat men giste, vindt men daarenboven in deze Bijdragen tot vollere zekerheid gebragt uit aloude Kerkärchiven, of een Rekeningboekje van Kerkmeesters, gelukkig, mag men zeggen, bij al de onheilen en plunderingen, aan Haarlem bejegend, bewaard

{==705==} {>>pagina-aanduiding<<}
gebleven. Daaruit toch blijkt voldoende, dat koster, of lou janssoen, gelijk hij, naar voorvaderlijke eenvoudigheid, op de lijst der begrafenissen voorkomt, zonder geslachtnaam of titel, in eene der twee laatste maanden van 1439, zijn leven eindigde.
IV. Door de Verhandeling van den Heer koning werd, gelijk men weet, de eer van junius, te onregt bij buitenlanders, om zijn verhaal wegens koster en den gepleegden diefstal, verdacht gehouden en beschimpt, met gezag van oude, allezins geloofwaardige, en ook uitheemsche schriften gehandhaafd. De onbezweken ijver van den Heer a. de vries rustte echter niet, en stelde ook hem in staat, boven hetgene men verwachten mogt, zoo bij uitnemendheid te slagen, dat hij het vijftal getuigen, door koning aangevoerd, met een viertal bereids vermeerderd heeft, welke, hoezeer geene Hollanders (*), ook van den diefstal spreken, en over die gebeurtenis zelve nieuw licht, ja opheldering geven aan het geboekte door hunnen tijdgenoot junius. Wij mogen ons niet onthouden van hunne namen hier over te nemen, vermaard gelijk zij allen zijn: abrahamus ortelius, of ortels, een Antwerpenaar, de Ptolomaeus van zijnen tijd betiteld; georgius braunius, een Keulenaar; michaël aitsingerus, of michiel eytzinger, een beroemd Oostenrijksch Edelman; en eindelijk matthias quadus pictor
(juliacus gebijnaamd, naar diens geboortestad Gulik.) Deze, schoon een voorstander van Mentz, erkent nogtans, ‘dat, na den dood van den Uitvinder der Boekdrukkunst te Haarlem, zijn knecht naar Mentz vertrokken is.’ Zoo lichten deze getuigenissen, op hare beurt, het verhaal van junius uitnemend toe, geven regt, om den diefstal, door johan genzevleisch gepleegd, beter dan voormaals, te verklaren uit het minder toezigt en de ontsteltenis ten sterfhuize van koster, en te

{==706==} {>>pagina-aanduiding<<}
bepalen, dat het feit aldaar in den Kersnacht van 1439 begaan is. Want alzoo mag men, ook uit stads oorkonden, opmaken, dat de schuldige, bij zijn oponthoud eerst te Amsterdam, daarna te Keulen, verontrust, en eindelijk naar Mentz is afgereisd, waar hij, volgens junius, in 1442, het Doctrinale van a. gallus, met de gestolene letteren gedrukt, heeft uitgegeven, gelijk hiervan nog voorhanden zijnde Exemplaren die daadzaak voldingen.
V. Veel merkwaardigs behelzen almede deze Nieuwe Bijdragen ter staving van de geloofwaardigheid dergenen, op wier gezag de geleerde junius zich mogt verlaten. Wij voeren hier slechts eene veel afdoende, echter tot heden niet opgemerkte, bijzonderheid aan. Zij betreft quirinus talesius, regerend en voorzittend Burgemeester van Haarlem in 1567-1570. Deszelfs getuigenis rijst hierdoor in waarde, is het niet bij den voorzigtigen Nederlander, die den inhoud toetst, en op de achtbaarheid van zeden den meesten prijs stelt, dan toch bij uitheemschen, gewoon zich aan waardigheid en aanzien te hechten, ja bij elken oppervlakkigen beoordeelaar, gereed zich te vergapen aan narigten, die geheel of ten deele officieel mogen geacht worden. Onkunde, en, wat meer zegt, misleiding, wegens den waren tijd van junius' schrijven, gaf, vermoeden wij, aanleiding, waarom deze bijzonderheid, blijkbaar uit het Naamregister van de Leden der Regering van Haarlem, in 1733 gedrukt, niet vroeger werd opgeteekend. Nu intusschen schijnt het ons toe, dat junius, naar gebruik der Ouden, het jaar van zijn verslag in de Batavia door het Burgemeesterschap van talesius heeft willen aanwijzen, evenzeer als gezag bijzetten aan de opgave van Dr. gaal, door zijn beroepen op den burgemeester.
VI. Na voleindigd betoog, dienden nog de vermoedens ter bane gebragt en getoetst te worden, waarop de steden Mentz en Straatsburg, hoezeer onderling twistende, hare regten tegen die van Haarlem willen doen gelden. Wij vermeenen echter, dat het voor onze Lezers overtollig zijn zoude, hen daarbij te toeven, nu althans hier te lande het pleit is uitgesproken en door het Feest beslist. Liever vermelden wij dus, dat nog een drietal getuigen voor Haarlem en koster, tot hiertoe niet gehoord, door den steller der Bijdragen zijn aangehaald, en deze daarenboven uitzigt geeft op eene vollediger Geschiedenis van koster's Leven en zijne Uitvinding,

{==707==} {>>pagina-aanduiding<<}
waarbij dan eene en andere punten beter en breedvoeriger zullen ontwikkeld worden. Daartoe wenschen wij den geleerden de vries lust en krachten toe, ten einde hij, zich langzaam haastende, eens, met medewerking van den verdienstelijken koning, aan het zoo loffelijk begonnen werh zijn volle beslag mag geven.





Iets ter herinnering aan Jan Esdré, in leven Mester der vrije Kunsten, Doctor in de Wijsbegeerte, Lid van het Provincinal Utrechtsch Genootschap van Kunsten en Wetenschappen, enz. Eene Redevoering, uitgesproken in het Departement Heusden, der Maatschappij: Tot Nut van 't Algemeen, den 27 van Wijnmaand 1824, door C.W. Pape, Predikant te Heusden. Te 's Hertogenbosch, bij H. Palier en Zoon. 1824. In gr. 8vo. 38 Bl. f :-30.

Jan esdré, op den 23 Mei des vorigen jaars, binnen Heusden overleden, behoorde tot die Geleerden, die wel niet in eenen uitgebreiden en aanzienlijken werkkring schitteren, maar toch in dien kring, in welken de Voorzienigheid hen plaatst, hoe eng en bepaald die dan ook mag wezen, veel nuts stichten, en, buiten hunne kundigheden en uitgegevene schriften, om hun hart en hunne deugden, aller achting en liefde verdienen. Wie zou het alzoo den Eerw. pape ten kwade duiden, dat hij, in zijn Departement eene spreekbeurt moetende vervullen, die beurt bestemde, om Iets ter herinnering aan dien verdienstelijken Man te leveren? Even min heeft het verontschuldiging noodig, dat, hetgeen te Heusden met algemeen genoegen was aangehoord, nu, op verzoek van velen, het Publiek wordt aangeboden, daar deze weinige bladen, even gelijk zij den Overledenen naar waarde vereeren, zoo ook het verstand en hart van den Schrijver tot lof verstrekken. Wij hopen daarom van harte, dat deze openlijke hulde mag dienen, om eenen Man, die zich door zijne geschriften zoo verdienstelijk heeft gemaakt bij het Vaderland, en die eene dankbare en eervolle herinnering dubbel waardig is, meer algemeen bekend te maken, en zijnen naam bij velen nog lang in gedachtenis te doen blijven. Daartoe moge dan ook deze onze aankondiging strekken.


{==708==} {>>pagina-aanduiding<<}

Aurelia's Godsdienstige Overdenkingen. Een Handboek voor Jongedochters van den beschaafden stand. Door J. Glatz. Uit het Hoogduitsch. Te Amsterdam, bij P. Meijer Warnars. In gr. 8vo. 377 Bl. f 3-60.

Toevallig was dit boek geraakt onder eenige andere, ons voorlang ter beoordeeling gezonden, maar door telkens nieuwe bezendingen verdrongen; gelukkig, dat de Redacteur ons verzocht, den verouderden voorraad eens na te zien, en dat ons zoo dit werk in handen kwam; want, ofschoon het waar is, hetgeen de Voorredenaar zegt, en op dit werk in den volsten zin toepasselijk, dat goede wijn geen' krans behoeft, zou het weinig eer voor ons Tijdschrift zijn, van een zoo voortreffelijk boek geheel te zwijgen.
Gij ontvangt hier, in den meest beschaafden toon, waardige Nederlandsche Jonkvrouwen! 39 uitmuntende Overdenkingen van godsdienstigen inhoud en bij menigvuldige gelegenheid; terwijl het proza gedurig met een gepast dichtstukje doorweven en afgewisseld wordt. Eene allerbelangrijkste lecture alzoo in uwe eenzaamheid, of in eenen vriendinnenkring, die niet missen kan uw verstand te beschaven en uw hart te veredelen, en op de beste wijze u vormen zal, om dankbaar de wezenlijke genoegens des levens te genieten, en blijmoedig uwe pligten te betrachten. Het mededeelen eener proeve gedoogt onze beperkte ruimte niet, en de opgave van den inhoud, naar de opschriften der onderscheidene stukjes, zou van weinig nuttigheid zijn. Onze algemeene en zeer stellige aanprijzing moge genoeg zijn. Indien u de schriften van ewald, ehrenberg, marezol en soortgelijke behagen, of ook het Godsdienstig Handboek van dezen zelfden glatz, durven wij u van deze zijne Aurelia dezelfde zeer groote voldoening toezeggen.




Vaderlandsche Lettervruchten, voor Jongelingen en Meisjes; bijeenverzameld door N. Swart. In 's Gravenhage, bij S. de Visser. 1823. In kl. 8vo. 278 Bl. f 2-20.

Zoo wel de naam van den verzamelaar, als de naam van vaderlandsch, geven reeds eenen goeden dunk van dit werk, op welks voortzetting het voorberigt ons voor 't minst eenige

{==709==} {>>pagina-aanduiding<<}
hoop geeft. Mejufvrouw moens, de Heeren nierstrasz, van kampen. warnsinck, van heyningen, de jong, robidé van der aa, messchaert, en eenige ongenoemden, leverden hier bijdragen, en eindelijk ook de Heer swart zelf, die voor het overige geenen anderen lof begeert, dan dien, van deze bijdragen, waartoe de uitgever reeds had uitgenoodigd, te hebben bijeengevoegd en gerangschikt. Wij vonden onze verwachting ook niet te leur gesteld; over het geheel zijn de stukjes uitmuntend; alles heeft eene doelmatige zedelijke strekking; voor afwisseling is gezorgd, en ook de dichtstukjes, welke de boven opgegevene namen der vervaardigers genoegzaam zullen kenmerken, hebben waarde. Het werkje is, in één woord, nuttig, leerzaam en onderhoudend. Het stukje, aan de Jongelingen van eene beschaafde opvoeding, door n. messchaert, is het uitvoerigste; doch in eenen zoo goeden, hartelijken toon, en zoo vol leerzame wenken, dat wij niet hopen, dat het 't minst aangename wezen zal, of dat men het bij de lezing zal overslaan. Het laatste: wat is het wenschelijkste op aarde? door den verzamelaar, is geen der minst leerzame en bevallige. Aan alle de overige geven wij insgelijks gaarne eene zeer goede getuigenis; de onderwerpen stippen wij niet aan, want ieder, wien het eenigzins voegt, geeft zeker deze aangename Mengelingen zijnen jongelieden in handen. Ter proeve geven wij de volgende coupletten van Mej. moens:

Veracht geen vaderlandsche zeden; 
Schaamt Neêrlands rijke taal u niet. 
God hebt ge eerst in die taal gebeden; 
In Neêrlands taal klonk 't wiegelied, 
Dat u zoo kalm in sluimring suste. 
Ach! 't woordje, dat voor de eerste maal 
Uw lieve moeder 't hart verlustte, 
Terwijl zij 't van uw lipjes kuste, 
Luidde in die schoone, buigbre taal. 
 
Den mensch, het edelst op deze aarde, 
Den mensch blijft liesde voor het land, 
Dat land, waar hem zijn moeder baarde, 
Door 's Eeuwgen wijsheid ingeplant. 
Het reedloos dier kan wellust vinden, 
Waar 't zich ook baadt in zingenot; 

{==710==} {>>pagina-aanduiding<<}

Maar de eedle mensch voelt zich verbinden 
Aan 't oord, waar dierbren hem beminden, 
Waar 't eerst zijn danktoon steeg tot God. 

Ook het proza, het grootste deel van dit boekje, is in eene nette, zuivere taal.

De verhevene bestemming van het Vrouwelijk Geslacht, als Maagd, Echtgenoote, Huisvrouw en Moeder. Een Geschenk aan de schoone Sekse, ter bevordering van huisselijk geluk. Uit het Hoogduitsch van G.A. Pietzsch, Opziener van een Opvoedings-instituut te Naumburg, enz. Te Franeker, bij G. IJpma. 1823. In kl. 8vo. 209 Bl. f 1-80.

Wij kunnen niet zeggen, dat de krans, aan dit boekje door den Eerw. zwart (lees swart) toegewijd, zijne aanprijzende voorrede namelijk, geheel onnoodig is. Bij het doorloopen der onderscheidene hoofdstukken vond zijn Ed. eene zeer loffelijke strekking, vele goede en schoone denkbeelden, en geschiktheid om tot een verstandig en braaf gedrag op te leiden; den stijl vond hij klaar en niet onbevallig. Over het geheel kunnen wij met deze getuigenis instemmen, en maken even weinig, als hij, zwarigheid, dit boekje onzen kinderen in handen te geven. Maar met dat al vonden wij groote oppervlakkigheid, hier en daar veel onbestemd en niet genoeg ontwikkeld, en dat evenwel alles doorgaans veel korter, en daarom even krachtig, kon gezegd zijn. Ook zouden wij in een werkje, voor meisjes vooral, meer alles door voorbeelden opgehelderd en verlevendigd verlangen. In één woord, het boekje is niet kwaad; maar, bij den grooten en goeden voorraad van zoodanige geschriften in onzen tijd, had de vertaling, dunkt ons, zonder schade kunnen achterblijven. Nu, de Heer swart is ook de Vertaler niet, en hij heeft alleen, door zoo veel goeds van het boekje te zeggen, als hij kon, zoo als het ons voorkomt, den drukker en uitgever, op diens verzoek, dienst willen doen. Na een woord van vaderlijke vermaning, volgt iets over de verhevene bestemming der Sekse. Voorts wordt aan dezelve opregte vroomheid, - schaamte, - zedigheid, - bescheidenheid, - huisselijkheid, - geduld, - het zich vroeg aanwennen van eene verschoonende beoordeeling van anderen, aangepre-
{==711==} {>>pagina-aanduiding<<}
zen, en eindelijk groote omzigtigheid in de keus van eenen echtgenoot. Alles wordt met de teekening van, of raadgevingen voor de vrouw, als eene goede echtgenoote, eene goede huisvrouw en goede moeder, besloten.
Wij wenschen, dat het boekje nut zal doen; kwaad zal het wel niet stichten, dan misschien bij deze of gene te grooten dunk van meerdere waarde dan den man en jongeling. Wij hebben allezins achting voor de Sekse, en houden ons gaarne aan de gewoonte van onschuldige complimenten, en een weinig geoorloosde vleijerij jegens haar, als ik het zoo eens noemen mag. (En waarom niet? De Schrijver spreekt wel, bl. 27, van een zeker vroom bijgeloof en scheinheiligheid, welke hij in de meisjes dulden en haar gaarne vergeven wil!) Dan, in boekjes, opzettelijk voor vrouwen en meisjes geschreven, welke wij dan vertrouwen, dat zij in hare eenzaamheid lezen, zouden wij er ons, zoo veel mogelijk, van onthouden. Deze soort van geschriften wordt misschien wel het best door waardige en verstandige Vrouwen voor Vrouwen geschreven. Het plaatje tegenover den titel geeft eene moeder met tweelingen aan de borst, die zij staande schijnt te zogen, en in geene zeer gemakkelijke houding.

Het Nederlandsch A. B-boek; behelzende in het kort voor de Jeugd alle de voornaamste merkwaardigheden onzes Vaderlands, van deszelfs opkomst af tot heden toe. Met Platen en een Kaartje van het Koningrijk der Nederlanden. In 's Gravenhage, bij de Wed. J. Allart en Comp. 1823. In 8vo. 311 Bl. f 5-25.

Dit boekje, aan de doorluchtige Zonen van onzen Erfprins opgedragen, heeft alles, wat hetzelve aanbevelen kan. Het is keurig uitgevoerd; de plaatjes, bij iedere letter behoorende, zijn wèl gevonden en uitnemend geteekend; de stijl is zuiver en onderhoudend, en de inhoud is zoo als de titel verwachten doet. Misstellingen vonden wij weinig of geene, en wij mogen het geschiedkundig gedeelte roemen, niet alleen wegens naauwkeurigheid, maar ook wegens onpartijdigheid. Behalve de vaderlandsche geschiedenis, worden hier ook het nationaal karakter, kunsten, wetenschappen en nuttige inrigtingen vermeld; voorts de belangrijkste takken van bestaan en behoedmiddelen des lands behandeld. Eindelijk

{==712==} {>>pagina-aanduiding<<}
vindt men ook aardrijkskundige en plaatselijke beschrijvingen van ons Koningrijk; terwijl bij de gewesten en steden derzelver bijzondere geschiedenissen en lotgevallen niet worden over het hoofd gezien. Het kaartje is duidelijk en voldoende. Daar de alphabetische behandeling der onderwerpen, uit hoofde der plaatjes, en omdat het boekje dan toch een A. B-boek wezen moest, het ongelijksoortige bijeenvoegt, wordt dit ongemak, indien men het zoo noemen wil, verholpen door de opgave van den inhoud, die aanwijst, hoe men de verschillende onderwerpen ook in verband en zamenhang lezen kan. Wij wenschen der lieve jeugd met dit fraaije en nuttige werkje geluk, en zeggen tot dezelve, met den schrijver, aan het slot: ‘Gij zult daaruit uw Vaderland, althans eenigzins, leeren kennen; dat Vaderland, boven vele andere zoo ongemeen gezegend, door Gods Almagt zoo dikwerf bewaard, en uit de grootste gevaren verlost, - waar wij nog, boven eene menigte andere landen, de onwaardeerbare zegeningen van verlichten Godsdienst, vrijheid, orde, en eene vaderlijke Regering genieten. O, kinderen! waardeert toch uwe voorregten! Bidt God om het gestadige behoud, de rust, den vrede en bloei van het lieve Vaderland, het lange leven van onzen beminden Koning, en maakt uzelven, door vlijt, leerzaamheid en gehoorzaamheid, meer en meer bekwaam, om ook eens nutte leden van dat Vaderland te worden, waarin Gods gunst u geplaatst heeft, en waaraan gij zulke groote verpligtingen hebt! Immers gij zijt daarin geboren en opgevoed; uwe ouders behooren zelve daartoe, ook uwe broeders, zusters, onderwijzers, vrienden en speelmakkers; alle genoegens, die gij geniet, alle weldaden, die gij ontvangt, geniet en ontvangt gij in dat Vaderland. Leert hetzelve dan ook hoe langs zoo beter kennen, en laat dit boekje, wel verre van u te voldoen, slechts uwe weetgierigheid opwekken, om uit meer uitgebreide werken, of door omgang met kundige menschen, of door eigene aanschouwing, van alle deszelfs
bijzonderheden meerdere kundigheden te erlangen.’

No. XV, Boekbesch., bl. 672, reg. 20, staat een'. lees een, Bl. 684. reg. 3 v.o., moet kenilworth niet als eigennaam, maar als boektitel gelezen worden.






{==1==} {>>pagina-aanduiding<<}

Mengelwerk.

Aan de Lezers der Vaderlandsche Letteroefeningen.

Op verzoek van velen en vriendelijken aandrang van sommigen geef ik dit Dichtstuk ter perse. Vervaardigd ter gelegenheid der uitgeschrevene prijsstoffe door de Hollandsche Maatschappij van fraaije Kunsten en Wetenschappen, en aldaar ingezonden, vermogt het geen' der uitgeloofde eereprijzen te verwerven. Thans, hier ter plaatse, in het licht verschijnende, vermoede men niet, als hadde ik ten oogmerk, mij, van wege de uitspraak mijner beoordeelaren, op het oordeel des publieks te beroepen. Openlijk en opregt betuig ik, dat dusdanig denkbeeld, zelfs niet voor één oogenblik, in mij konde opkomen: integendeel mag ik mij overtuigd houden, dat, bij de uitgave der Dichtstukken van de Heeren tollens, nierstrasz en beeloo, het letterkundig deel des publieks met het oordeel der Maatschappij gereedelijk zal instemmen. - Dit weinige zij genoeg, opdat men de uitgave van mijn werk niet uit een oogpunt beschouwe, veel te laag voor den regtschapen man, die zoo gaarne de hoogere kunstverdiensten van anderen huldigt, en, ofschoon geenszins ongevoelig voor eerbetoon en onderscheiding, de Dichtkunst meer om haar zelfs wille, dan om den roem, dien zij aanbrengt, bemint. Afgescheiden van het oogmerk der vervaardiging dezes Gedichts, en het lot, aan hetzelve te beurt gevallen, stel ik er eene wezenlijke eere in, mijne zangen aan het feest der Drukkunst te hebben mogen toewijden; eene eere, aanmerkelijk verhoogd, sedert het tijdstip, dat men, in het openbaar, de vrijheid der drukpers misbruikte, om Haarlems feestviering en de hulde aan koster's nagedachtenis aan te randen en te lasteren.

w.h. warnsinck, bz.
Amsterdam,
10 Nov. 1823.


{==2==} {>>pagina-aanduiding<<}

Eeuwzang op de uitvinding der drukkunst.


Hef, Neêrland! thans zoo hoog gezeten, 
't Omlauwerd hoofd ten hemel op: 
Zij vroeger leed en smaad vergeten; 
De roem voert u ten glorietop. 
De Faam mag weêr den lof der helden 
Van vroeger eeuw aan 't nakroost melden, 
Zoo lang het zonlicht stralen schiet: 
En huw' de glans van 't schittrend heden, 
Met de eer en grootheid van 't verleden, 
Zich in 't onsterslijk bardenlied! 
 
Ja, klink', waar Ruiter's asch mag rusten, 
En nog zijn tombe heerlijk praalt, 
De roem, aan de Indiaansche kusten 
En aan 't Algiersche strand behaald! 
Laat Waterloo aan Nieuwpoort tuigen, 
Dat Nassau zwichten kon noch buigen, 
De glorie nooit zijn' naam begeeft: 
En doe, bij 't lofgeschal der koren, 
De Viersprong Maurits' neven hooren, 
Dat Maurits weêr in Willem leeft! 
 
Maar, meer dan oorlogsroem en glorie, 
In menig' bangen strijd behaald, 
Maar, Neêrland! meer dan krijgsviktorie 
Heeft u 't eerwaardig hoofd omstraald. 
't Is groot, het strijdperk in te snellen, 
Geweld en Heerschzucht neêr te vellen, 
Te keeren, door den roem omkranst: 
't Is grooter, zich met de eer te sieren, 
Die niet door praal van krijgslaurieren, 
Maar door den dank der menschheid glanst. 

{==3==} {>>pagina-aanduiding<<}

Zie! Romes aadlaar, aangevlogen, 
Snelt voort, en houdt op dit gewest, 
Ten buit van zijn gevreesd vermogen, 
Alreê 't roofgierig oog gevest: 
Hij naakt, de slagwiek uitgeschoten; 
Hij wil zijn algebied vergrooten; 
Maar Bato waakt - Civilis strijdt; 
Het slagveld ligt bedekt met lijken, 
En Rome ziet zijn' aadlaar wijken, 
En Neêrland juicht, van 't juk bevrijd. 
 
Bij 't stroomgeruisch van vloed en baren, 
Bij 't golfgeklots van 't Noorder zout, 
Heeft sinds de Vrijheid hare altaren 
Op Neêrlands eeuwig duin gebouwd. 
Mogt vorstendwang ook kluisters smeden, 
En 't heilig regt des volks vertreden, 
Geen ketenklank werd hier gehoord: 
De Vrijheid, hier ten troon verheven, 
Schonk aan den voorspoed kracht en leven, 
En bragt geluk en welvaart voort. 
 
Maar Neêrland zag Euroop verzonken 
In tastbre duisternis en nacht, 
En wat eens schoon had uitgeblonken 
Vernederd, of ten val gebragt; 
Maar Neêrland zag 't geweld regeren, 
En schrikbren zielsdwang triomferen, 
Ja zelfs den mensch gedoemd tot slaaf; 
En schonk toen, in haar glans en waarde, 
De Drukkunst aan Euroop en de aarde, 
Als de allergrootste hemelgaaf. 
 
Rijst, eeuwen, die voorlang vervlogen, 
Rijst opwaarts voor d' ontroerden geest! 
En maal' de Dichtkunst, voor onze oogen, 
Den tijd, eenmaal zoo bang geweest! 
Ja, 't kan den matten geest verkwikken, 
Als 't dankend oog terug mag blikken 
Op 't wee, door 's winters nacht gebaard, 
Wanneer de lente zeegnend nadert, 
De zomer feest houdt in 't gebladert', 
De herfst een' oogst van vruchten gaart. 

{==4==} {>>pagina-aanduiding<<}

Wat Helgeest dekt de wereldvolken 
In 't hulsel der onwetendheid? 
Zoo dekt het duister 's afgronds kolken, 
Waar middernacht zijn wieken spreidt. 
Eens mogt de menschheid heerlijk pralen, 
Gelijk de zon, bij 't morgenstralen, 
Waar damp en nevel voor verdwijnt; 
En thans - wie ziet een vonkje glimmen 
Van 't vuur, dat eens zoo hoog mogt klimmen, 
Maar nu voor 't oog onmerkbaar schijnt? 
 
Eens mogt Athene Plato hooren, 
En 't koos Minerva tot Godess': 
Eens klonk, in waarheids tempelkoren, 
De orakeltaal van Sokrates: 
Eens dorst de stervling zich vermeten, 
De Schoonheid, op haar' troon gezeten, 
Te naadren, en haar tempeldak 
Weêrklonk van 't lied, dat de aarde stemde, 
Toen Phidias den beitel klemde, 
En, door zijn kunst, het marmer sprak. 
 
Eens mogt, in koele schaauw der palmen, 
Bij 't statig ruischen der Jordaan, 
De leer des heils op de aard' weêrgalmen, 
De stervling 's Hoogsten wil verstaan. 
Neen - 't menschdom, thans zoo diep verstooten, 
Schijnt uit een' bastaardstam gesproten, 
En derft zijn grootheid, waarde en rang; 
Het feestmuzijk der blijde reijen 
Verkeerde in hartversmeltbaar schreijen, 
En 't harpenspel in treurgezang. 
 
Barbaarschheid geeft haar vloekbevelen, 
En moord- en roofzucht kiest haar' buit; 
Waar nog de rust het hart kon streelen, 
Stort wraaklust zijn fiolen uit. 
Geen wijkplaats, hoe eerwaard' en heilig, 
Is voor zoo wreed een' Python veilig, 
Die de aarde met zijn gif besmet, 
De weerlooze onschuld durft ontzielen, 
En wellust vindt in 't woest vernielen, 
Waar hij den gruwbren voetstap zet. 

{==5==} {>>pagina-aanduiding<<}

De Dweepzucht voert, uit duistre holen, 
Haar digtgeschaarde drommen aan. 
't Wordt nacht op aarde, als aan de polen, 
Eer nog de zon is opgegaan. 
Wee! wie, in al die duisternissen, 
Durft denken: wee! wie slechts durft gissen, 
En weigert aan 't gezag geloof: 
Hij ziet alom de vlammen rooken, 
Door schrikbren zieledwang ontstoken, 
Voor menschlijkheid en rede doof. 
 
Diep, grensloos diep zijt gij gezonken, 
o Stervling! Domheid zegepraalt. 
Gij ziet u in haar boei geklonken, 
Door drieste onwetendheid verstaald. 
Het vee moge, in 't verdierlijkt leven, 
Alleen aan 't stof der aarde kleven; 
Een hooger Magt bestemt dit lot: 
De mensch alleen kan zich verlagen; 
De heer der schepping ketens dragen, 
Zijn' aanleg honen en zijn' God. 
 
Gij, voor wier schoonheid, schat en gunsten, 
Het hart van 't reinst genieten zwelt, 
Sieraad der menschheid, eedle kunsten! 
Zijt gij der zuchtende aarde ontsneld? 
Waar klinken Flakkus citersnaren? 
Waar 't lied der Sappho's en Pindaren? 
Waar wordt, Homeer! uw zang gehoord? 
Waar toeven thans de Zanggodinnen? - 
't Geweld rukt vest en poorten binnen, 
En 't veld weêrgalmt van gruwbren moord. 
 
Wat immer angst en siddring baarde, 
Waar 't heil der wereld voor verdween, 
Pakt zich, voor 't zuchtend kroost der aarde, 
Als donderwolken, zwart opeen. 
Wordt niet weêr 't aardrijk, in de plassen 
Eens tweeden zondvloeds, rein gewasschen, 
Dan neigt het al' ten wissen val: 
Of zal een magtig God verschijnen, 
Die vloek en jammer doet verdwijnen, 
En 't zinkend menschdom redden zal? 

{==6==} {>>pagina-aanduiding<<}

Hij komt, die de aarde zal verlichten: 
Hij komt, die Domheids kluister breekt; 
Die Waarheids tempel zal herstichten, 
En op haar outer 't vuur ontsteekt: 
Hij komt, die alles zal herstellen, 
't Geluk herschept uit de eigen wellen, 
Waaraan de Deugd haar heil verpandt. 
Juicht, volken! doet het loflied hooren! 
De nacht verdwijnt voor 't morgengloren; 
De zon gaat op in Nederland! 
 
o Heilig woud, dat Haarlems muren 
't Bekoorlijk schoon van Tempe schenkt! 
o Boschloof, dat, in plegtige uren, 
De ziel tot rein genieten wenkt! 
o Lommer! aan de rust zoo heilig, 
Als zich de geestkracht, vrij en veilig, 
Verheft tot d' Oorsprong van 't heelal; 
Gij zaagt het eerst de heilzon rijzen, 
Die de eeuwen met verrukking prijzen, 
En 't nakroost eeuwig roemen zal. 
 
Dáár, in die stille, zaalge dreven, 
o Spaarne! bij uw stroomgeluid, 
Ontving de Drukkunst 't eerste leven, 
Sprak Koster 't eerst haar wording uit. 
Hij vindt haar; ja, 't mag hem gelukken; 
Zij wordt door hem (wat zoet verrukken!) 
Als door Prometheus aâm bezield: 
Hij vindt haar, voelt haar schoon en waarde, 
En biedt zijn schepping aan heel de aarde, 
Die ze aanstaart en vol eerbied knielt. 
 
Natuur, die, in 't gebied der polen, 
Met eeuwig ijs haar' troon omhult, 
Houdt maanden lang den dag verholen, 
Eer 't ochtendrood de kim verguldt: 
Maar eindlijk doet de zon haar stralen, 
In 't blozend oosten, schittrend pralen, 
En 't licht van maan en ster verschiet; 
De dagtoorts rijst aan 's hemels transen, 
En 't nachtgewest groet Phebus glansen 
Op 't eeuwentartende ijsgraniet. 

{==7==} {>>pagina-aanduiding<<}

Zoo zag Euroop den morgen dagen 
Der Drukkunst, Koster's naam ter eer; 
De nacht van gruwlen, leed en plagen, 
Zonk in den schoot des afgronds neêr. 
Wat ooit die heilzon mogt verduistren, 
En wat haar schijnsel dorst ontluistren, 
Week voor haar' onbezweken gloed. 
Zoo wijken damp en digte neevlen, 
Die, uit moerassen, opwaarts heevlen, 
Als Phebus opstijgt uit den vloed. 
 
Is 't waar, wat Dichters ons doen hooren, 
In 't schoon tafreel, door hen gemaald, 
Dan werd, toen Koster was geboren, 
Zijn wieg door hemelglans omstraald; 
Dan daalden Serafijnen neder, 
En kusten 't lieve wichtje teeder, 
En spelden zijn toekomstig lot, 
En spraken van hetgeen, na dezen, 
Zijn kunst voor 't wereldrond zou wezen, 
En voeren, jublend, op tot God. 
 
Juich, Neêrland! 't was naast uw moerassen, 
Dat de eedle plant haar wortels schoot, 
Die eens, tot vasten stam gewassen, 
Aan de aarde vrucht en schaduw bood. 
Op Nereus vloed, in Mavors velden, 
Weêrklonk de glorie van uw helden; 
De lof der eeuwen werd hun loon: 
Maar, mogt de standaard van die dappren 
Aan kreefts- en steenbokskeerkring wappren, 
Eene enkle parel dersde uw kroon. 
 
Die parel hebt ge uzelv' geschonken; 
En wat ook schittere en verdwijn', 
En wat ook grootsch hebbe uitgeblonken, 
De Drukkunst mogt dat kleinood zijn. 
Vrij kunt gij 't aan uw zegevlechten, 
Als 't schoonste en rijkste siersel, hechten, 
Meer dan Golkonda's schatten waard': 
De glans, die 't vonklen doet en stralen, 
En waar geen luister bij kan halen, 
Heeft, voor Euroop, den dag gebaard. 

{==8==} {>>pagina-aanduiding<<}

Zie! de eikel valt in 't hart der aarde, 
En wordt gekoesterd in haar' schoot; 
Maar eerst naauw merkbaar, klein in waarde, 
Is 't plantje, dat den grond ontsproot: 
Elk jaar doet weêr het stekje ontluiken, 
En 't beurt zich opwaarts uit de struiken, 
En heft zich boven 't veldgebloemt'; 
En, eindlijk, zien wij d' eikstam rijzen, 
Die zich, als vorst van 't woud, hoort prijzen, 
En op den duur van eeuwen roemt. 
 
Zoo, Drukkunst! zaagt ge uw' bloei vergrooten, 
Zoo werd uw lof en roem verbreid, 
En, uit onmerkbre kiem gesproten, 
Uw wasdom over de aard' verspreid. 
Uw lof, dien 't Spaarne reeds deed hooren, 
Kon d' ouden God des Rijns bekoren, 
Gezeteld op zijn' trotschen vloed; 
Hij doet in Maintz de Drukkunst pralen, 
En Straatsburg deelen in de stralen 
Van 't licht, dat leven wekt en voedt. 
 
Maar, wat ook strale en uit moog' blinken, 
En wat in prijs en schatting daalt, 
Nooit, Haarlem! zal de glans verzinken, 
Die van uwe achtbre wallen straalt. 
Ja, eeuw bij eeuw zal 't luid verkonden: 
‘Hier werd de Drukkunst uitgevonden; 
Hier stond haar wieg en bakermat; 
Hier is haar 't aanzijn, hier het leven, 
Door Koster's geestkracht, 't eerst gegeven; 
Hier schonk hij de aard' den grootsten schat.’ 
 
Niets, Haarlem! kan dien roem u rooven; 
Hij tart het schokken van den tijd, 
Het zaamvereend geweld te boven 
Van vreemden trots en waan en nijd. - 
't Is eer, o Volken! u te buigen, 
Waar gij de Waarheid hoort getuigen, 
Ja, uitspraak doen, in 't wigtig pleit. 
De roem, die Koster's beeld omvademt, 
Draagt, als de laatste stervling ademt, 
Nog 't merk der onverganklijkheid. 

{==9==} {>>pagina-aanduiding<<}

Hoort, Volken! hoort hier de eeuwen spreken 
Van 't heil, door Koster's kunst gesticht: 
Zij wist het godlijk licht te ontsteken, 
Waarvoor de nacht der domheid zwicht: 
Niet hel, maar zacht en troostvol stralend', 
En in den koudsten boezem dalend', 
Wekt ze in de ziel de reinste vreugd; 
En, waar de driften 't hevigst blaken, 
Vermag haar kracht die boei te slaken, 
En vormt zij 't hart voor pligt en deugd. 
 
Wie zal die teedre planten schragen, 
Dien bloesemtooi der maatschappij? 
Wie zal haar rijke vrucht doen dragen, 
In 's levens vroegste jaargetij? 
Wie zal, bij 't blozen van dien morgen, 
o Moeders! voor uw telgen zorgen, 
Als aan uw zorg de kracht ontbreekt? 
Wie zal de ontwaakte geestkracht prikklen, 
En, in 't gemoed, de kiem ontwikklen 
Van 't zaad, dat deugd en wijsheid kweekt? 
 
De Drukkunst zal die taak volbrengen; 
Zij schraagt en rigt en leidt uw schreên: 
Ja, vreugdetranen moogt gij plengen; 
Triomf! de aloude nacht verdween: 
Hij week, die bange tijd der smarte, 
Voor 't kroost, zoo waard aan 't ouderharte; 
De Drukkunst voert uw heil in top. 
Neen, niets kan meer uw vreugd verdelgen; 
De Drukkunst voedt uw dierbre telgen 
Voor wijsheid, deugd en kunstmin op. 
 
Zoo schenkt het zonlicht kracht en leven 
Aan 't bloempje, dat zijn' kelk ontsluit; 
Het vond zich door den nacht omgeven, 
En bloei en groeikracht werd gestuit: 
Maar naauwlijks wordt het ochtendgloren 
Begroet door 't lied der vooglenkoren, 
Maar naauwlijks daagt het licht der zon, 
Of 't bloempje spreidt zijn balsemgeuren, 
En schittert met een' gloed van kleuren, 
Zoo schoon als Iris scheppen kon. 

{==10==} {>>pagina-aanduiding<<}

Daar naakt zij, op haar' looden wagen, 
In trage en werkelooze rust, 
Het hulsel achtloos omgeslagen, 
En als in diepen slaap gesust: 
Haar oog, onvatbaar voor den luister 
Van 't licht, bemint het somber duister, 
Waarin zij zorgloos henen dwaalt 
Op 't spoor, waar niets den lust kan wekken: 
'k Herken u, Domheid! aan die trekken, 
Waarin niets groots, niets edels praalt. 
 
Maar 't licht der Drukkunst, doorgeblonken, 
Verspreidt zijn' luister over de aard', 
En 't nachtspook is in 't niet gezonken, 
In 't niet, waaruit het werd gebaard. 
Geen boei kan nu den geest meer drukken, 
Te groot, om weêr gedwee te bukken 
Voor de uitspraak van 't verjaard gezag: 
De nacht der tijden is vervlogen; 
De stervling staart, met smachtende oogen, 
Op de aanbraak van den schoonsten dag. 
 
Ver, over vloed en waterkolken, 
In 't Oosten, Westen, Zuid en Noord, 
Wordt Koster's stem, door wereldvolken, 
Met zielsverrukking aangehoord: 
De kennis breidt zich uit op aarde; 
De stervling kent en voelt haar waarde, 
Verlaat het langbetreden spoor, 
En treedt, langs nooitgekende wegen, 
Het doel van zijn bestemming tegen, 
En dringt, vol moed, den weêrstand door. 
 
Wat, wereldwijzen! ge ooit deedt hooren, 
Maar ook voor 't nakroost weêr verdween, 
Weêrklinkt niet meer, in heilge koren, 
Voor ingewijden slechts alleen. 
Neen: 't digte voorhang is gevallen; 
De Wijsheid schenkt haar' schat aan allen; 
De Waarheid toont zich in haar kracht; 
De volken hooren Plato spreken, 
En twintig eeuwen zijn geweken, 
Gelijk een enkle zomernacht. 

{==11==} {>>pagina-aanduiding<<}

Geen kloostercel verbergt de schatten, 
Door de eeuwen zorglijk zaamvergaard: 
Het menschdom mag al 't goede omvatten, 
Voor 't woeden van den tijd gespaard; 
De geest mag zich, aan al die gaven, 
Verkwikken, sterken, voeden, laven, 
En wint in grootheid en waardij, 
En blijft naar hooger kennis haken, 
En kiest, wat meest hem kan volmaken, 
Maar kiest met waardigheid en vrij. 
 
Slaat, Wereldvolken! slaat uwe oogen, 
Maar treurend, neêr op 't gindsch gewest! 
Daar heeft de Dweepzucht, naast de Logen, 
Den grondslag van haar' troon gevest. 
Ziet gij daar niet die vlammen rooken? 
Alom het martelvuur ontstoken, 
Tot schraging van 't gewaand geloof? 
En, na 't verdelgen en vernielen, 
Die huichelaars voor 't outer knielen, 
Maar voor de stem des Hemels doof? 
 
Maar hoe! wij zien geen zwaard meer blikkren; 
Geen wraakgeschreeuw wordt meer gehoord; 
Wij zien geen mutsaardmijt meer flikkren, 
Wier vuurvlam tot de wolken boort: 
't Heeft uit, dat gruwzaam wreed vervolgen; 
De Godsdiensthaat, zoo fel verbolgen 
Als de opgeruide wereldzee, 
Schijnt, met zijne aangehitste slaven, 
In 's afgronds duistren schoot begraven, 
En 't zwaard der wraak roest in de scheê. 
 
Ziedaar uw zegepraal, Verlichting! 
Gij hebt, voor de aard', dat heil bereid; 
Uw hand voltrok de schoonste stichting, 
Den tempel der Verdraagzaamheid. 
De wereld ziet u zegevieren, 
En vlecht u kransen en laurieren, 
Die ge op Gewetensdwang bevocht. 
Maar al de wondren, die gij werktet, 
Maar 't goede en eedle, dat gij sterktet, 
Hebt gij door Koster's kunst gewrocht. 

{==12==} {>>pagina-aanduiding<<}

Hij sprak; daar brak, in volle klaarheid, 
De blijdste dag voor 't menschdom aan: 
Hij sprak; en de eeuwig reine Waarheid 
Deed aan 't heelal haar stem verstaan. - 
Neen, Dweepzucht! 't is vergeefs gestreden; 
Vergeefs, wat heilig was, vertreden; 
De Drukkunst spreekt, met kracht en klem; 
Geen ijdle weêrstand kan meer baten; 
Gij moet, met schand', den strijd verlaten, 
En siddren voor haar donderstem. 
 
Zoo beeft de booswicht, die, vermetel, 
Op de onschuld woedt en 't regt verbreekt, 
Wanneer, van 's Allerhoogsten zetel, 
De stem der wrekende Almagt spreekt: 
Hij, die, weleer, de deugd dorst honen, 
En 't misdrijf, haar ten spijt, dorst kroonen, 
En, spottend, haar op 't harte trad; 
Hij, nooit gezind naar God te vragen, 
Hoort naauw 't geknal der donderslagen, 
Of siddert als een olmenblad. 
 
Tuigt, eeuwen! rijk in licht en kennis, 
Wat Koster's kunst aan 't menschdom gaf. 
Verzoend, gewroken is de schennis; 
De stervling zwoer het dwangjuk af. 
Wat eens de Hemel heeft gesproken, 
En 't licht, door Jezus leer ontstoken, 
Is geen verborgen heilgoed meer; 
Dat licht blaakt Nova-Zembla's stranden, 
En, in den gloed der Morgenlanden, 
Buigt de Indiaan voor 't kruis zich neêr. 
 
Ja, Drukkunst! dat u 't loflied rijze, 
Waar immer stervling aamt in 't stof! 
Dat u de wereld roeme en prijze, 
En klink' haar omkreits van dien lof! 
Door u gevoelt de mensch zijn waarde, 
Zijn' rang als opperheer der aarde, 
Verheven boven 't wisslend lot; 
Door u treedt hij den Hemel nader, 
Aanbidt de liefde van zijn' Vader, 
En zingt de grootheid van zijn' God. 

{==13==} {>>pagina-aanduiding<<}

Verlichting! Godsdienst! uwe altaren 
Zijn, door de Drukkunst, grootsch hersticht, 
En, wat de nacht des tijds mogt baren, 
't Vereend geweld des afgronds zwicht. 
Daar zinkt de troon van Waan en Logen; 
Geen blinddoek dekt der volken oogen; 
Niets, dat meer 't edelst pogen stuit; 
De stervling durft de waarheid zoeken, 
Al spreekt de godsdiensthaat zijn vloeken, 
De dweepzucht 't ijslijkst vonnis uit. 
 
Ja, eedle Leibnitz! gij durft denken; 
Gij, Newton! spreken tot heel de aard'; 
De Groot! gij moogt der wereld schenken, 
Wat gij der wereld hadt bewaard; 
Hoort Addisson de waarheid roemen; 
Een Gellert siert haar kruin met bloemen, 
Gekweekt in Herman's vaderland: 
Geen enkle lichtstraal gaat verloren; 
De Zuidpool mag naar Nieuwland hooren, 
En 't Westen prijst en huldigt Kant. 
 
Wie durft uw' luister ooit miskennen? 
Wie hoont uw grootheid en waardij? 
Wie, Drukkunst! waagt het, u te schennen? 
Wie scheldt u voor een vloekharpij? 
Wat stervling is zoo diep verbasterd, 
Dat hij uw heilgeschenken lastert, 
En vloekt een' zegen, gaadloos groot? 
Wie durft uw rein gewaad bevlekken, 
En met uw' tooi zijn schande dekken? 
Geen heiligschennis is meer snood. 
 
Wee, die, in 't achtbaar kleed gedoken, 
o Drukkunst! dat uw leden siert, 
Voor de ondeugd d' outerwalm doet rooken, 
En 't driftenheer den teugel viert! 
Wee, die, baldadig, deugd en zeden 
Veracht, ja op den nek durft treden, 
En de inspraak van 't geweten smoort! 
Wee hem, de snoodaard, die, vermetel, 
Gods outers schendt en 's Vorsten zetel, 
En oproer preekt en wraak en moord! 

{==14==} {>>pagina-aanduiding<<}

Nooit, Drukkunst! kan die gruwel kleven 
Op 't heilig hulsel, dat gij draagt; 
Nooit zij die smaad u aangewreven, 
Noch 't leed, waarbij de menschheid klaagt. 
Het nuttig ijzer, dat de voren 
Doorsnijdt, waar eenmaal 't golvend koren 
De halmen buigt op d' akker neêr, 
Wordt, in een schriklijk zwaard herschapen, 
Geweld en bloeddorst tot een wapen 
En alverdelgend moordgeweer. 
 
Wie vloekt den stroom, die door de dreven, 
Zacht murmlend, vloeit en keert en wendt, 
Omdat een booswicht 't wroegend leven, 
Wanhopend, in zijn golven endt? 
Neen, eedle Drukkunst! wat op de aarde 
De dwaasheid van den stervling baarde, 
Wat schouwspel ook de snoodheid bied', 
Wat gruwel 's menschen rang bevlekte, 
Ook waar uw tooi het misdrijf dekte, 
Gij deelt in al die schande niet. 
 
Neen, heil, nooit naar waardij te roemen, 
Biedt gij, weldadig, 't menschdom aan, 
En 's levens rijkste en schoonste bloemen 
Strooit ge op der kunsten gloriebaan. 
Alom, waar gij uw licht doet schijnen, 
Zien wij de bastaardij verdwijnen, 
En woesten overmoed betemd. 
De gordel der Bevalligheden 
Is 't siersel, dat, voor deugd en zeden, 
Door u ten feestdos is bestemd. 
 
Nog was uw dag niet doorgeblonken 
In 't aanzien van 't verbaasd heelal; 
Europa lag in nacht verzonken, 
Bedekt met gruwlen zonder tal: 
Daar kwaamt ge u in uw' luister toonen; 
Daar werd, in hutten en op troonen, 
Uw stem gehoord, uw wil verstaan; 
Daar rezen steden uit moerassen; 
Daar dekten vloten vloed en plassen; 
Daar brak de schoonste heileeuw aan: 

{==15==} {>>pagina-aanduiding<<}

Daar deed de Landbouw de akkers bloeijen; 
Daar steeg de Handel grootsch ten troon; 
Daar deed zijn gunst de welvaart groeijen; 
Daar vond de vlijt het edelst loon. 
Nu kon De Gama 't Oosten vinden; 
Nu trotst Columbus zee en winden, 
Zijn blik naar 't Westen heengestrekt: 
Triomf! daar laat hij de ankers vallen! 
Daar hoort Euroop den juichtoon schallen: 
‘De nieuwe Wereld is ontdekt!’ 
 
Wie, Drukkunst! kan de wondren tellen, 
Door u, door u alleen gewrocht? 
Wie dorst zoo groot een zege spellen, 
Maar zonder strijd en bloed gekocht? 
Al wat bedekt was en verborgen, 
Wordt licht en helder als de morgen, 
Die beemd en veld in glansen hult: 
De stervling treedt, met vaste stappen, 
Naar 't heilig koor der wetenschappen, 
En ziet zijn' hoogsten wensch vervuld. 
 
De Wiskunst voert, op stoute vleuglen, 
Den geest tot aan der starren baan; 
Niets kan hem in zijn vaart beteuglen, 
Geen weêrstand kan zijn magt weêrstaan. 
Hij wil - beveelt - vereent zijn krachten, 
En mag de schoonste zege wachten, 
In 't rustloos kampen met Natuur; 
Hij heeft zijn wet haar voorgeschreven, 
En niets kan 't hoog gebod weêrstreven, 
Onwrikbaar, stout, en vast van duur. 
 
Het boek der schepping, opgeslagen, 
Toont niets dan wondren aan zijn oog; 
Hij durft zich in den afgrond wagen, 
En stijgt, en meet den zonneboog: 
In plant en dier, in zee en aar de 
Schouwt hij 't gewrocht, dat de Almagt baarde, 
En dringt in elks geheimen door: 
Op 't hoogst gebergte, in 't diepst der dalen 
Biedt hem de Drukkunst licht en stralen 
Op 't ongebaand en donker spoor. 

{==16==} {>>pagina-aanduiding<<}

Zij doet voor hem haar sakkel gloren, 
Waar zich Geneeskunst 't hoofd lauriert, 
De priesterschaar, door haar verkoren, 
Haar' roem verheft, haar outer siert. 
Zie haar zichzelv' der menschheid wijden; 
Zie smart en leed door haar bestrijden; 
Reeds blinkt de zege in 't schoon verschiet; 
Zelfs voelt de Dood zijn krachten falen, 
En, waar hij 't hoofd moet onderhalen, 
Waagt hij d' onfeilbren boogscheut niet. 
 
Ja, Drukkunst! gaadloos zijn uw schatten, 
De bron, waar niets dan heil uit welt: 
Die kunst en kennis kan omvatten, 
Hebt gij in 't heerlijkst licht gesteld. 
't Zegt weinig, dat op de Alpentoppen, 
Gedrenkt door dauw en regendroppen, 
Het krachtigst heelkruid tiert en groeit: 
Maar is dat heilgeschenk aan allen, 
Door 't gunstigst lot, te beurt gevallen, 
Dan wordt elks hart in dank ontgloeid. 
 
Hoort, Volken! uw Demosthenessen, 
Uw Cicero's in al hun kracht: 
De Drukkunst schenkt hun' taal en lessen 
Op 't hart eene onweêrstaanbre magt. 
Zij meldt het, wat die eedlen spraken, 
En doet den volksgeest grootsch ontwaken, 
En 't hart verfoeit de dwinglandij; 
De Vrijheid vindt weêr haar aanbiddren, 
En doet de Catilina's siddren, 
En gordt het wrekend zwaard op zij'. 
 
Wat edel, groot is en verheven, 
Biedt gij de geurigste offers aan: 
Gij, Drukkunst! voedt de kiem van 't leven, 
Dat in geen grafkuil kan vergaan. 
Wat op den glans van 't schoon moog' roemen, 
Tooit gij met onverwelkbre bloemen, 
Als tolken van uw liefde en gunst; 
En doet, wat eeuw voor 't oog mag blinken, 
Het eeuwig stijgend loflied klinken, 
Gewijd aan 't gaadloos schoon der kunst. 

{==17==} {>>pagina-aanduiding<<}

De gloriekroon, door haar verworven, 
Blijft in uw heiligdom bewaard. 
Homeren! gij zijt niet gestorven; 
Nog galmt uw lierspel over de aard'. 
Wij hooren Maro's en Pindaren, 
Naast Ossian, de citer snaren; 
En Milton's, Tasso's roeren 't hart: 
Waar Dante 't speeltuig grootsch mag drukken, 
Kan Vondel ziel en zin verrukken, 
Naast Duitschlands Godgewijden Bard. 
 
Wat kunst en kunstmin moet verhoogen, 
Haar' eeuwgen roem verheffen kan, 
Dit, Drukkunst! maalt gij voor onze oogen, 
En 't hart gevoelt de waarde er van. 
Wij zien de tijden weêr herboren, 
Toen, Grieken! in uw tempelkoren, 
Praxiteles de Goden schiep; 
Apelles de eerkroon mogt verwerven, 
Toen hij, door tooverkracht van verwen, 
Zijn wondren, grootsch, tot aanzijn riep. 
 
Zie Toonkunst zich aan Dichtkunst strenglen, 
En scheppen, wat de geest nooit dacht: 
Hoor klank en zang zich zamenmenglen, 
Nu bruisend, dan verteedrend zacht. 
Hoort, Volken! uw' Messias klagen, 
Gedoemd het ijslijk kruis te dragen, 
Daar Hem de nacht des doods omringt. 
Neen: ziet die Englen 't aanschijn buigen, 
Hoort hen Gods liefde en magt getuigen, 
Waar Haydn 's aardrijks wording zingt. 
 
Wie, wie kon al dat schoon gevoelen, 
Zich baden in dien stroom van licht, 
o Drukkunst! hadt ge, in 't grootsch bedoelen, 
Uw heiligdom niet opgerigt? 
Wie deelt in de onwaardeerbre gunsten 
Van kennis, wetenschap en kunsten, 
Die u geen dank en hulde brengt? 
Wie zal, bij 't plegtig jubelvieren, 
Zich niet met bloem en kransen sieren? 
Wie is 't, die u geen' feestwijn plengt? 

{==18==} {>>pagina-aanduiding<<}

Dooft oolt de Tijd, in 't woedend sloopen, 
Den gloed, die Phebus kar omstraalt; 
Wat mag dan 't siddrend menschdom hopen, 
Als de aarde in 't aaklig donker dwaalt? 
Dan troost geen blijde Lente ons weder; 
Dan daalt geen Zomer zeegnend neder; 
Dan stemt geen Herfst het klimmend lied; 
Dan derft Natuur haar schoon en gaven, 
En, in den Winternacht begraven, 
Keert alles weêr in 't grensloos niet! 
 
Maar grooter wee was de aard' beschoren, 
Als 't licht, dat eeuwen helder scheen, 
In tastbaar duister ging verloren, 
o Drukkunst! als uw glans verdween. 
Dan, in dien naren nacht verholen, 
Dan schokte 't aardrijk tot de polen, 
Dan kende 't leed noch maat, noch grens; 
Dan zonk uw aanleg, stand en waarde, 
o Stervling! weêr in 't slijk der aarde; 
Dan werd uw aanzijn vloek, o Mensch! 
 
Maar neen, dat wigt van tegenspoeden 
Treft nooit, wat ramp ook dreigend naakt: 
De Algoedheid zal dat wee verhoeden; 
Haar wijsheid werkt, hare almagt waakt. 
Neen, Drukkunst! nooit ziet ge uwe altaren 
Ter prooije aan 't woeden van barbaren; 
Nooit wordt uw tempeldienst gestoord. 
Gij spreekt: barbaarschheid ligt in banden; 
En, weigert ze u hare offeranden, 
Gij gaat, in 't weldoen, zeegnend voort. 
 
Toon, Drukkunst! bronwel van verlichting, 
Toon u in al uw pracht en praal! 
Vier 't schittrend eeuwfeest van uw stichting, 
Uw hooggetij', ten vierdemaal! 
Wie zwijgt, waar harten vurig danken, 
In jubelzang en vreugdeklanken, 
En 't menschdom van erkentnis gloeit? 
Wie zwijgt, waar volken zich verzaamlen, 
De grijsaard juicht, de kindren staamlen, 
En 't feestlied van elks lippen vloeit? 

{==19==} {>>pagina-aanduiding<<}

Zie! de eeuwen vlechten keur van bloemen 
Der Drukkunst om 't eerwaardig hoofd; 
En op het outer, dat wij roemen, 
Word' nooit de vuurvlam uitgedoofd! 
Mogt Vesta's gloed eens duurzaam pralen, 
Zij moet haar glansen onderhalen 
Voor hooger gloed en schooner glans; 
Een glans, die, als de slonkervieren, 
Die om Orion's gordel zwieren, 
Zijn stralen spreidt van trans tot trans. 
 
Ja, de aard' zal Koster's roem vermelden, 
Waar 't Noorden zich met ijs omkranst, 
En de Oosterzon, in Java's velden, 
In vollen middagluister glanst. 
Ja, eeuw bij eeuw zal zich vereenen, 
En aan dien roem een' luister leenen, 
Zoo als geen glans dien hooger spreidt. 
Wat straalgeflonker weg moog' sterven, 
Nooit, Drukkunst! zult ge uw' luister derven: 
Gij huwt dien aan de onsterflijkheid. 







[Ingezonden.]

Aan den Heer Redacteur der Vaderlandsche Letteroefeningen.
Mijn Heer!

Onlangs doorlas ik, met veel vermaak, eenen zich in mijne verzameling bevindenden bundel van oorspronkelijke brieven, weleer geschreven door maria van reigersberch, beroemde Echtgenoote van den doorluchtigen grotius. Ik vond daarin vele bijzonderheden, dienstig om die schrandere en brave Vrouw nader te leeren kennen, en, voor het overige, op zichzelf, of voor de geschiedenis van haren man, van eenig belang. Ik zend er U hier een proefje van toe, of Gij er uwe Lezers ook op mogt willen onthalen. Ik heb de spelling een weinig geholpen; anders is het afgeschrevene getrouw. Zoo het U gevalt, kom ik welligt nog eens,

{==20==} {>>pagina-aanduiding<<}
met een tweede proefje, weder. Intusschen heb ik de eer met alle achting te zijn

Uw Ed. d.w. Dienaar
R. 29 Sept. 1823.
A.S. (*)




Maria van Reigersberch aan haren broeder Nicolaas van Reigersberch.

Mon Frère!

Den uwen van den XI dezer hebben wy eerst eergisteren ontvangen, ende van dage dien van den XIX. Ik en zoude dus lange niet gewacht hebben met UE. behangsel, ten ware het my aan geld ontbroken hadde. Dingsdag voorleden hebbe ik eerst de zeshonderd gulden, die UE. my overgemaakt heeft, ontvangen. Woensdag, te weten 's anderen daags, ben ik uit geweest, om stoffe daartoe te koopen. Zal, zoo haast het gemaakt is, over Rouaan zenden, met de stoelen, die ik voor UE. gekocht hebbe. Aan de vrouw van Heenvliet (†) en schryve ik niet, als dat men wel mag weten, en weet niet, waarom myn laatste aan de Princesse gelezen is. My is vergeten, wat daarin stond. Zy had my verzocht, dat ik voor haar een rok met mouwen ende borstje zoude doen maken, met zilver geboord. Dan alzoo ik weet, dat men eer ondank, als dank, kan begaan, zoo hebbe ik goedgevonden, haar eerst verscheiden staalkens te zenden, opdat zy zelf zoude kiezen; dan en heeft my zedert

{==21==} {>>pagina-aanduiding<<}
niet geantwoord, en weet niet waarom. Wenschte, ik haar kost dienen, alzoo ik my aan haar geobligeerd houde; en zoude niet gaarne ingraat zyn, gelyk er veel in ons regard zyn, hetwelk uwe twee laatste brieven ons meer ende min confirmeren. Ik hebbe my zeer verwonderd, ziende den inhoud van dien van den elfden: want voor dezen scheen 't, dat, als den Bosch zoude over zyn, (*) alles met volle zeilen zoude gaan. (†) Hoewel ik daar weinig staats op gemaakt heb, zoo verwonder ik my zeere, dat die toon zoo ras neergeslagen is. Ik zie wel, dat wy miserabele menschen waren, ingevalle alle onze hope op zoo trouwelooze Hollanders stond. Wy en zyn zoo miserabel niet, ofte hopen nog wel een goede woonplaatze te vinden. Ik zie wel, dat vyf ofte zes harde vyanden meer doen konnen als twintig flaauwe vrienden. Myn man zal de nakomelingen tot een exempel strekken. Onze dagen gaan alzoowel (§) in den staat, daar wy in zyn; alsof wy in de grootste fortuin van de weereld waren. Houd zeker, dat de eere, die der gallus (**) van heeft, zeer klein is. Weinig dagen geleden was Monsieur Marboudt (††) by myn man, die hem zeide, dat er veel van de religie waren,
die zeiden, dat de Prins van Orange niet veel eer en hadde niet meer voor hem te doen; dat men wel wist, dat er eenige regters met nog eenige anderen waren, die daar tegen zouden zyn; maar dat, byaldien de Prins van Orange

{==22==} {>>pagina-aanduiding<<}
het ernstelyk wilde by de hand nemen, dat er niemand aan en twyfelde, oft zoude het zeer wel te weeg brengen. Ik houde dat ook zeker, als myn Heer de Prins het ernstelyk meende, ende dat hy gesecondeerd waar met de genen, die zeggen, dat ze om myn man denken, ende die willen, dat wy gelooven, dat zy onze vrienden zyn. Houd zeker, dat men zoo vele vyanden niet zou vinden, als men meent. Maar de flaauwheid van die luiden maakt de anderen stout. Voor my, en weet niet, wie ik het wyten zal, myn Heer den Prins, ofte die dagelyks met hem omgaan, vermits zy hem niet resoluut en zeggen, waar het op aankomt. Elk wil wèl met de Prinsen staan, en daarom worden er veel zaken bedorven. Dat en is de Prinsen niet beminnen, hen in alles in te volgen. Men moet hun somtyds zeggen, waar het op staat: anders zoo gelooven zy, dat het zoo behoort, en dat men daar wel mede te vreden is. (*) De minste moeite zyn zy wel mede gepast. En is ook niet kwaad, een man te hebben, die hier (†) alles doet, dat hy kan, voor het land, alsmede voor myn Heer den Prins, dagelyks goede advisen geeft, de Neerlanders, die hier te doene hebben, helpt, (§) ende daarenboven schryft het lof van myn Heer den Prins ende van het land. (**) Waarom zoude men zulken man van daar doen komen? Die
hem zoo wel den ezel kan maken, moet men laten dragen; maar voor my: dat ik in myn mans plaatze waar, zoude, in plaatze van het lof van Holland te beschryven, myn penne gebrui-
{==23==} {>>pagina-aanduiding<<}
ken, om de trouweloosheid van de Hollanders te beschryven. Wie kan het beter beschryven, als die gene, die het zoo wel geproefd heeft? Ik en kan niet zeggen, hoe zeer het my gedaan heeft, dat UE. in uwen (van den) elfden schryft, dat ik van Vosberge (*) zoo kwalyk genomen hebbe: dat is, dat hy my zeide, dat hy meende, dat als wy zouden verzoeken in het land te komen, dat hy geloofde, dat het al vele moeite zou hebben, eer wy het zouden obtineren. UE. zeidt nu hetzelfde. Doch UE. zal zeggen, dat het daarin scheelt, dat Vosberge meende met submissie, en misschien dat UE. nog zoo kwaad niet en meent. Maar als wy wat inwilligen, het zal wel voortgaan. (†) Zoude UE. konnen gelooven, dat wy minder van courage zyn, als wy over tien ofte elf jaren geweest zyn? Ik bidde UE. nooit die gedachte in UE. te laten komen. Waarom zouden wy een andere maxime volgen? Byaldien wy geldgierig waren, zouden daartoe wel komen kunnen, zonder dien weg te volgen. (§) Zoeken wy eere, zoo en is dat de weg niet. Wy zullen de nakomelingen laten oordeelen, ende ondertusschen zien eene goede resolutie te nemen, om in stilheid onze dagen te eindigen. Ingevalle wy geen
conscientie en hadden, en zouden niet behoeven van hier te gaan: want, byaldien wy te misse wilden gaan, ware wel fortuin te maken: want myn man wordt daar daaglyks van gesproken. (**)

{==24==} {>>pagina-aanduiding<<}
Houde zeker, dat de betaling daarom achterblyft, om te zien, of dat niet en zoude konnen doen: maar zy en hebben die luiden niet voor. Ik zoude nog wel wat meer zeggen; maar is laat. Zal het voor dees tyd daar by laten, ende te bedde gaan, biddende om myne gebiedenisse aan de goe bekenden.
UE. dienstwillige Zuster

marie v. reigersberch.
Dezen 29 November (1629.)
(Uit Parys.)

Men ziet uit dezen brief, dat de Schrijfster (want haar man bemoeide zich met geene geldzaken, waarvan hij ook - vreemd genoeg - geene kennis had) (*) thans schraal bij kasse was; doch dit was niet alleen nu, toen haar man nog ambteloos was, maar ook, toen hij vervolgens de Ambassade van Zweden bij de Fransche kroon waarnam, doorgaans het geval, gelijk wij misschien nog nader zien zullen. Nu was hem, door den Franschen Koning, wel een jaargeld van f 3600 toegelegd, en toen heette hij wel 6000 rijksdaalders, als Ambassadeur, en 2000 rijksdaalders, als Raadsheer van Staat, van Zweden te genieten; doch, gelijk het eerste, zoo als wij reeds gezien hebben, zoo werd ook het laatste doorgaans traag betaald, en was somtijds wel anderhalf jaar ten achteren. (†) Geen wonder dan, dat hij, met zijn gezin van vrouw en vijf kinderen, uit have en erf gedreven, en in Frankrijks hoofdstad, waar men met weinig niet veel kon uitvoeren, levende, zijne behoeften niet ruim vervullen kon. In het voorst van 1630 schreef zijne vrouw weder aan haren broeder: ‘UE. moet gelooven, dat ik myn geld wel van doene heb. Hier is alle ding zeer diere, en ik moet altyd wat in voorraad hebben: want daar is altyd nog iet te verschieten. UE. kleeren zyn nog niet betaald.’ - Wat dit verschieten belangt:

{==25==} {>>pagina-aanduiding<<}
niet alleen de Heer Raadsheer en Mevrouw de Prinsesse vielen haar, gelijk uit vorenstaanden brief blijkt, met commissiën lastig, maar ook anderen. In den tweeden door ons gemelden brief ging zij dus voort: ‘Aangaande de zyden hozen, zal der UE. wel een paar gris noire zenden; maar zullen wel zestien gulden kosten. Daar is er hier van alle prys, van elf, twaalf, dertien, veertien gulden; maar en deugen niet veel.’ (*) Vervolgens van een behangsel sprekende, dat zij aan nicht pieternelle bezorgd had, zegt zij: ‘Zoude zoo al omtrent f 150 komen te kosten. Byaldien UE. zulk een begeert, mag 't laten weten. Zult daarna een van f 500 ofte f 600 koopen. Als ik geld hebbe, zal ik mede zoo doen. Dat moet ik zeggen, (†) en gy meugt het doen, als gy wilt. Zoo veel verschilt uwe conditie van de myne. Ik en weet niet (vervolgt zij) waar UE. haalt, dat wy van de gelukkigste zyn. My dunkt, dat, byaldien anderen dat geluk hadden, zouden haar wel geëmpesscheerd vinden. Myn meeste geluk is, dat ik my naar alles kan voegen. En late daarom niet te voelen het ongelyk, dat ons geschied is, welk niet klein en is, waarin wy den besten tyd van ons leven gepasseerd zyn. Onze kinderen worden vast groot,’ enz. Hoe ver het er ondertusschen af was, dat hare bekrompenheid haar nederdrukte, en hoe waar, dat zij zich naar alles voegen konde, blijkt uit hare volgende scherts, ten aanzien van het koopen van een behangsel van f 500 of f 600. ‘Ik ben der van meening zoo veel aan te hangen. Men moet zoo scherp niet zien. Daar is zoo veel geld in de weereld, en Pieter Heine (§) heeft zoo veel medegebragt, en, als wy sterven, en zullen wy niet met nemen, en al de kinderen, die gy nog hebt, zullen tien duzent gulden 's jaars hebben. Ik heb opi-
{==26==} {>>pagina-aanduiding<<}
nie, dat ik nog eens in een goude weereld komen zal.’ - Ondertusschen blijkt, dat de Heer van reigersberch, hij mogt Raadsheer in den Hoogen Raad zijn, zoo veel hij wilde, en anderen, die zich stoelen, behangsels, kousen, kleederen enz. (*) uit Parijs lieten bezorgen, toen alzoowel, als velen later, en nog, vrij wat door de Fransche modezucht beheerscht werden. - Wat haar beklag over fredrik hendrik aangaat: dat komt, in andere van hare brieven, meermalen weder. ‘UE. zegt (schrijft zij, wegens hem, in een' derzelven) dat hy ons heel goed vriend is. Ik houde hem daar ook voor. Maar vrienden hier, en vrienden daar, elk ziet op zyn eigen intresten. De kinderen paait men met beloften, van een koek ofte wat sukers te zullen geven. My dunkt, dat men met ons schier mede zoo leeft. Dan zal haast tyd zyn, dat wy ons niet langer met woorden en laten pajen. Ons Neef, ons Neef, heeft ons groot ongelyk gedaan. (†) Wy hebben ons zeer van hem te beklagen. Of hy zyn conscientie daar niet mede bezwaard en vindt, ofte ééns en zal vinden, en weet ik niet. Men behoort zoo met eerelyke luiden niet te handelen.’ Dit is inderdaad zeer sterk. Maar niet sterker, dan hetgeen uitenbogaert gezegd had, in eenen der door hem, in 1626, aan zijne vrouw geschrevene, en door den verachtelijken Haagschen Leeraar, weleer zijn ambtgenoot, rosaeus, onderschepte, en door hem in handen van de, den Remonstranten hoogst ongenegene, Gecommitteerde Raden geleverde brieven. (§) ‘Het schynt, (heet het daar) dat hy

{==27==} {>>pagina-aanduiding<<}
(de Prins) de onzen maar met schoone woorden heeft opgehouden, tot dat hy tot zyn voornemen, aangaande het Gouvernement, zoude gekomen zyn. Of hy het ooit regt gemeend heeft, weet God.’ Uit het een en ander, hier voorkomende, en uit menige andere bijzonderheid, hier niet te melden, zou men schijnen te moeten opmaken, dat de Vorst, zoo vóór als na zijne verheffing, aan grotius, uitenbogaert, en de Remonstranten in 't gemeen, verwachtingen heeft ingeboezemd van meer voor hen te zullen doen, dan hij gedaan heeft, en hen daarin heeft te leur gesteld, ja zelfs, dat hij het een en ander tot hen heeft gezegd, waarvan de opregtheid, in vervolg, verdacht heeft moeten voorkomen. Wat nu is hiervan? Is het inderdaad zoo? Dan is dit eene leelijke vlek in 's Prinsen karakter. Het onderzoek daarvan zou even belangrijk als teeder zijn, doch hier, om zijnen omslag, kwalijk voegen. Ik heb echter lust, om dit onderzoek te doen, en wil gaarne van den uitslag, in het kort, aan het geëerd publiek rekenschap geven. Zoo veel kan ik er vooraf wel van zeggen: de hooge achting, welke men aan de nagedachtenis van den voortreffelijken Vorst schuldig is, zal er niet door gekrenkt worden.




Drie brieven over mr. I. da Costa's bezwaren tegen den geest der eeuw.

Deze Brieven, terstond na de verschijning van het bewuste boekje geschreven, waren oorspronkelijk tot afzonderlijke uitgave bestemd; maar, uit onlust, niet verder voortgezet, zouden zij, na het uitkomen van zoo veel beters en grondigers, geheel achter zijn gebleven, zoo het verschil van toon en de vele handen, in welke dit Tijdschrift komt, alle juist die

{==28==} {>>pagina-aanduiding<<}
andere stukjes niet opvattende, ons niet tot het tegendeel bewogen hadden. Wij geven ze dan onveranderd, en voegen er, als tot eene verschooning, de woorden van borger bij:
Est vero nulla difficilior, neque ingratior disputatio, quam quae adversus illos homines suscipiatur, qui, nulla causâ atque ratione, dicant, quicquid venerit in buccam. (*)
Aanteekening van den Redacteur.

Bovenstaande is van den geachten, kundigen Schrijver zelven, wiens eerste der drie opgemelde Brieven wij hier onzen Lezeren mededeelen. Redacteur aarzelt geen oogenblik, hierbij te voegen, dat hij zelf den al te nederigen Steller dringend om deze mededeeling heeft verzocht; dat hij deze Brieven, na al hetgeen over den jammerlijken twist zoo bondig als krachtig is geschreven, met onverflaauwde belangstelling heeft gelezen; en dat hij te gereeder tot de plaatsing besloot, daar, van al het tegen da costa geschrevene, niet dan één enkel, en voorzeker niet het minst belangrijke, stuk in de Boekbeschouwing is vermeld, noch waarschijnlijk, bij den ons als overstroomenden vloed van dagelijks uitkomende boekwerken, verder zal vermeld worden, ons bepalende tot een des te uitgebreider verslag en toetsing van het onzinnig geschrijf van bilderdijk, capadose en da costa zelven.

A. aan B.

Gij vergt mij inderdaad eene zeer onaangename taak, mijn vriend! daar gij wilt, dat ik u mijne gedachten over het boeksken van da costa mededeele. Het heeft eenigen tijd geduurd, eer ik hetzelve las, omdat mij de geest van dezen man, een echt leerling uit de school van bilderdijk, reeds eenigermate bekend was. Wat - dacht ik - wat heb ik aan de ergernis en moeite, die toch tot niets zullen voeren? Mijne overtuiging in het bedoelde opzigt is te wèl gevestigd, en, zoo ik meen, beproefd en gelouterd, dan dat een kort en vlugtig opgesteld stukje, van een, ja, geestrijk en ijverig, maar te gelijk onervaren en ligt geestdrijvend jongeling, pas onlangs tot de Christenen overgekomen, daarin groote verandering zal te weeg brengen. Ik weet trouwens

{==29==} {>>pagina-aanduiding<<}
zeer wel, dat onze eeuw hare zwakke en ongunstige zijde heeft, en dat over vele zaken, met allen mogelijken toestel van geleerdheid en scherpzinnigheid, eeuwen lang kan getwist worden, zonder dat de onpartijdige en waarheidlievende veel gevorderd is, om met verzekerde rust eene keuze te doen. Maar ik beken, het opstel bleef, zoo ten aanzien der grondigheid, als der bescheidenheid, die ik van den nieuweling, en belijder des nederigen, zachtmoedigen jezus, nog eenigzins meende te mogen hopen, oneindig verre beneden mijne verwachting. Het is niet dan de cramba recocta (opgewarmde kost) van den ouden betweter en hekel- of krekelzanger: magtspreuken, verwarring van alles door elkander, ontleening van de hatelijkste trekken aan Fransch ongeloof en Jacobinismus, om het gelaat der algemeene verlichting van onze dagen daarmede op te schikken, onkunde hier en (zoo men zich mag veroorloven, het oogmerk en het hart voor zijnen regterstoel te roepen) kwade trouw daar; alles wel geschikt om zand in de oogen te strooijen, vele zwakken te bewegen, en misschien onrust in kerk en burgermaatschappij te stichten, maar waarlijk niet om licht in de duisternis te ontsteken, of iets ter bevordering van deugd en geluk, bekeering en eeuwig leven voort te brengen. Kan het u verwonderen, dat ik er tegen opzie, om nogmaals dit doornig pad door te worstelen, ja in dezen mesthoop te wroeten, en ondertusschen in mijn hart de zwakheid en verdorvenheid van den mensch te beweenen, die mij toeschijnen hier veel meer met daden dan met woorden gestaafd en aan den dag gelegd te worden? Ja, ik geloof het gaarne, mijn vriend! dat gij u hartelijk verheugd hebt over het toebrengen van drie aanzienlijke, welonderwezene, ten deele zelfs beroemde Israëlieten tot de Christelijke gemeente; dat gij de leerrede, bij die gelegenheid door den waardigen egeling gehouden, met veel genoegen en stichting hebt
gelezen; en dat, hetgeen onze gemeenschappelijke vriend, in het bijzonder van dezen da costa, zijnen ijver, zijne geleerdheid, zijn poëtisch vermogen (naderhand door uzelven beproefd en hooggeschat) vóór jaar en dag verhaalde, u de uitnemendste belangstelling heeft ingeboezemd. Maar zoo veel te meer zult gij u ook nu reeds (het boekje gelezen hebbende) met mij bedroeven, omdat de vruchten, de onrijpe, zure vruchten, het boompje te vroeg van zelve ontvallen, zoo weinig aan de billijke verwachting, aan de omheisde waarheid, en aan

{==30==} {>>pagina-aanduiding<<}
de kweeking door mannen als broes en egeling, beantwoorden. Herlees slechts paulus' heerlijke plaats over de liefde (Cor. XIII), en vergelijk ze met het bestaan, met het werk van da costa, en den geest, door zijn gansche geschrift ademende. Waarlijk, het valt moeijelijk om niet bitter te worden. Maar ik wil mij aan deze natuurlijke opwellingen niet meer, dan onvermijdelijk was, toegeven. Er zal ligt gals genoeg van wederzijden gespild worden over dit, in zichzelf toch zoo nietige boekje, tot onze verbazing bij een' der voormaals genoemde vreedzame en weerlooze Christenen in het licht verschenen, wier heilig ja elken eed nutteloos maakte, welken in de allerbelangrijkste zaak en betrekking te breken hier openlijk geoorloofd wordt genoemd! Reeds heeft men begonnen de hekelroede te zwaaijen. En, schoon de Bilderdijksche school zich tot hiertoe weinig met weêrleggen heeft opgehouden, de schorre krekelzang, die alle welvoegelijkheid en betamelijkheid, ja liefelijkheid en welluidendheid ter zijde stelt, bij de jammerlijke kunst van poëtisch tieren en vloeken, blijft daarom geenszins achter. Doch, ik beloofde u immers bedaard te willen blijven, en zal hiertoe dan ten minste mijn best doen. Het geheel bij de stukken nagaande, zal dit ligt ook beter gelukken, dan bij dezen eersten aanblik van alles teffens. De orde, hierin te volgen, geeft de Schrijver zelf ons aan de hand. Gelijk hij met den Godsdienst begint, zoo willen ook wij daarvan den aanvang maken.
Maar, wat zal, wat kan de man over dit aangelegen onderwerp op tien bladzijden druks dan toch zeggen? Wanneer ik een bijzonder persoon in het openbaar van ongodsdienstigheid beschuldigen wilde, dan zou ik meenen ten minste te moeten bewijzen, wat ik zeide, ten minste duidelijk te moeten spreken, zorgende vooral ook, dat men den regten man voorhad, en hem niet meer te last leggende, dan hij bepaaldelijk verdient. Doch hier betreft het een geheel geslacht, de tijdgenooten in het algemeen, en deze worden in diervoege behandeld, dat, waar zich slechts één hunner aan schuldig gemaakt heeft, dat is de geest der eeuwe, dat komt voor rekening van allen! Eene fraaije redenering inderdaad, zoo als men ze alleen in de gouden dagen, wier verloop da costa zoo zeer beklaagt, van den predikstoel, of in kermisliedjes van zekeren stempel, plagt te hooren. Waar is toch die menigte van Fichtianen, Schellingianen, Kantianen

{==31==} {>>pagina-aanduiding<<}
enz. in ons vaderland? Waar zijn die verachters en bestrijders van het Christendom? Waar zijn die roekelooze verwerpers van de oude regtzinnigheid? Schuilen ze in het Haagsch Genootschap? in dat van Teyler? onder de Hoogleeraren, die hunnen tijd aan de verdediging, opheldering en verspreiding van den Bijbel besteden? onder de Leeraren, wier bekwaamheid en ijver zoo kennelijk uitblinken? of in de gemeenten, voor welke, zelfs in de grootste en ligt meest verdartelde steden, de kerken meestal te klein zijn, om allen te bevatten? Het is waar, men bepaalt zich veelal niet meer zoo uitsluitend bij geschilpunten, en maakt de vredekerk niet meer tot een tooneel van twist en gekijf, tot een broeinest van haat en vervolging; het is waar, men houdt zich, op den predikstoel, niet meer bezig met eene schoolsche bepaling, uitpluizing en verdediging van enkele hooge leerstukken, om daarna met eenige o en ach's, met galmen en zuchten te eindigen; het is waar, men predikt de leer der voorbeschikking, tijdig en ontijdig, niet meer zoo steil, en waarschuwt de menschen niet meer tegen deugd en goede werken, als eene poging om God naar de kroon te steken, gelijk voorheen wel eens plaats had. Integendeel, liefde en heiligmaking zijn blijkbaar het doel, uitlegging der H. Schriftuur het middel, en eerbied voor de verborgenheden des Heeren het doorgaand kenmerk van het Christelijk onderwijs in ons land en onzen tijd. Waar heeft nog een Hervormd Leeraar die grondwaarheden van zijn kerkelijk stelsel aangetast, in welke da costa de zaligmakende leer acht gelegen te zijn? Of, zoo er een enkele was, welken aanhang, welke toejuiching heeft hij gevonden? En zelfs de Leeraren en Schrijvers uit andere gezindten, spreken ze niet menigmaal met eene bescheidenheid hier, met eene warmte daar, in de taal des Bijbels, van het hooge en heerlijke, in de Evangelieboeken vervat, dat zelfs de regtzinnigste
Christen daarin stichting moet vinden? Zekerlijk weet da costa van dit alles weinig of niets af. Daar zijn overgang tot het Christendom allen zoo onverwacht was, ja men hem zelfs voor een' ijveraar in Israël hield, is het hoogst onwaarschijnlijk, dat hij voorheen kerken en Leeraars bezocht. Gelijk hij in alles het levend afdruksel van bilderdijk blijkt te zijn, zoo zal deze gewis ook zijn leidsman in den Godsdienst zijn geweest. En bilderdijk plagt zelf nooit in de kerk te komen, noch, denkelijk, vele leerredenen of stichtelijke werken van onzen tijd te lezen. Blind vooringenomen met het aangeleerde in zijne kindschheid,

{==32==} {>>pagina-aanduiding<<}
nog vallende in dien tijd, toen wij bijna geene letterkunde, geenen bloei van wetenschap of kunst kenden, of eer volstrekt ongenegen om te denken zoo als anderen doen, en liever alleen dwalende, dan met den grooten hoop de waarheid te huldigen, was deze man, na eene afwezigheid van ettelijke jaren, nog niet in het land teruggekeerd, of hij deed der verwenschte verlichting reeds den oorlog aan. Maar welke onbeschaamdheid is het dan te meer, dat zulk een nieuweling, op bloot hooren zeggen af, de achtbaarste mannen, die een geheel leven vol werkzaamheid aan het onderzoek der waarheid hebben besteed, op welke ook hunne zaligheid berust, de van voorsten, heringa's, muntinghes, van der palms, en aller grooten voorganger schultens, als de hoofdleidslieden der tegenwoordige Christenkudde in Nederland, op het schandelijkst verguist!... Neen, Jongeling! leer eerst kennen, oordeelen en vergelijken! Zie eenige jaren rond, en lees intusschen het werkje over de Vereeniging der Protestanten, aan een' uwer geachte Leeraren zelve toegekend! Lees en, zoo gij kunt, weerleg de onlangs verschenen Geschiedenis der Hervormde Kerk in Nederland! Lees en vergelijk egeling's Weg der Zaligheid met de leerboekjes der vorige eeuw! En beslis dan, of de dagen onzer vaderen beter waren, ten aanzien van ware wijsheid en verlichting! - In de poëzij moge een hooge en stoute geest genoegzaam zijn, om verwondering op te wekken; daar worde het met de waarheid, in zekeren zin, zoo naauw niet genomen, maar zij eene eenzijdige voorstelling dikwijls zeer gepast om doel te treffen - in de geschiedenis, in voorwerpen van onderzoek en bespiegeling, is het anders gelegen. En zoo ge dit weet, gelijk ik gaarne geloof en vertrouw, dat gij niet min geleerd dan geestrijk en vernuftig zijt; waarom dan van luther en
calvijn alleen gesproken, wanneer het op de beginselen der Hervorming aankomt? waarom zwingli en melanchton in de schaduw geplaatst, schoon de eerste veel vroeger dan de ander in Zwitserland opstond, en de laatste, de hooggeachte vriend van luther, bekend staat, als hebbende reeds spoedig eene zachtere wending aan het bedoelde leerbegrip gegeven? waarom deze twee liefderijke, onbesprokene, edele mannen met verachting voorbijgegaan? Doch, da costa! waarom over het geheel met namen geschermd? Is het om den onkundigen te verschrikken? Welnu, ja, dan beweren wij, dat gij het bijgeloof in de hand werkt. Een onbe-
{==33==} {>>pagina-aanduiding<<}
redeneerde eerbied voor menschen, hunne denkbeelden en hunne leerstellingen, is bijgeloof. En zoo men thans vrijmoediger nadert tot de eigene bron van alle kennis, tot het Goddelijk onderwijs in den Bijbel, en zich alle moeite geeft om dien bij iedereen in zijne waarde te doen kennen en regt verstaan, dan bestrijdt men het bijgeloof, of heeft het ten deele reeds overwonnen. Menschelijk gezag, blinde navolging, onverstandige werktuigelijkheid, droomerijen van allerlei booze geesten, die uit en inwendig op den mensch werken, van spoken en voorbeduidingen, met al den dwazen nasleep der duistere eeuwen, door onkundige Roomsch-katholieken doorgaans het allerernstigst in bescherming genomen; dat noemen wij bijgeloof, en dat juichen wij onszelven toe, tot merkelijk heil der menschen, voor een groot deel uit ons midden verbannen te hebben. Doch, het is waar, ook paulus wordt door u vermeld; en zijne leer, Goddelijk gestaafd zijnde, is bij de Christenen van gezag. Zoo ras zijne woorden, in verband met de geheele Godsdienstleer, door allen op dezelfde wijze verstaan worden, zal de zaak ten volle beslist zijn. Maar of uwe uitspraak genoeg zij om dit licht aan te brengen, daaraan twijfelen wij. Misschien ligt de
oplossing van dezen knoop wel niet onder ons bereik hier beneden, en is eerbiedig zwijgen en geloovig werken de beste hulde aan den Ondoorgrondelijken. Ik althans kon de Synode van Dordrecht, bij de fakkel der geschiedenis, nooit in dien zuiveren dag zien, dat ik mijn oordeel onbepaald onder haar gezag zoude willen gevangen geven. En zoo brandt, zoo de laatste Historieschrijvers ons ten aanzien dier vergadering misschien geheel misleiden, dan rust er inderdaad geen heiliger pligt op hare groote vrienden, dan een waardiger tafereel voor het weetgierig publiek op te hangen, dan derzelver langvergetene lofredenaars hebben gedaan. Doch, is de Schrijver van dit prulletje daartoe de man?
Dan, wordt het tijd, dat ik eindige, mij herinnerende, dat ik een' brief aan u, niet een pleidooi tegen da costa schrijve. Gij ziet echter uit alles, dat het eene losse uitstorting des harte is, die desniettemin, zoo ik hope, meer bewijst, dan zijn uitvaren tegen de gansche gemeente, in welke hij onlangs broederlijk is opgenomen. Bij eene volgende gelegenheid wensch ik voort te gaan. En ontvang ik tusschenbeiden eens een antwoord van uwe hand, het zal mij te aangenamer zijn.

{==34==} {>>pagina-aanduiding<<}

P.S. In die fraaije noot over de ergernis, op welke de Apostolische les, om de waarheid in liefde te betrachten, genoeg antwoordt, vindt da costa vele overeenkomst tusschen de Jezuiten en de voorstanders der hedendaagsche verlichting. Maar heeft zijn Ed., bij het stuk van den Eed, wel gedacht aan de oude grondstelling, dat men ketters geen woord behoeft te houden?

De Spectator.

IX.

Want heden ten dage maakt inschikkelijkheid vrienden, waarheid haat.

terentius.
‘Wat zullen wij toch van onzen Hendrik maken?’ - dit is de vraag, die vader en moeder elkander gedurig doen, schoon onze Hendrik nog zit in den kinderstoel, en aan niets dan aan pop en rammelaar denkt. De ernst, intusschen, met welke die vraag opwelt uit het ouderlijk hart, toont de begeerte aan, die vader en moeder bezielt, om hunnen Hendrik eens eenen goeden stand in de maatschappij te zien bekleeden. Maar, wat zouden ze nu toch met die vraag bedoelen? - ‘Wel,’ zegt gij, ‘dat is duidelijk: welk een stand, namelijk, voor hunnen zoon uit te kiezen, dat hij goed en spoedig in de wereld voortkome?’ - Ik geloof, dat gij gelijk hebt; dit is ten minste meestal de juiste meening van soortgelijke vraag. Als ouders beraadslagen, wat zij van hunne kinderen zullen maken, dan raadplegen zij zelden der kinderen aanleg, der kinderen begeerte, nog veel minder het belang der maatschappij, waarvan hunne kinderen eens leden zullen wezen; dan vragen zij niet: hoe wordt mijn kind het best een nuttig mensch? maar: hoe kan hij het best fortuin in de wereld maken? Nu, de menschen hebben ook wel gelijk! Nuttig zijn voor anderen - welk eene domme onnoozelheid! Bij het kiezen van beroep of stand te zien op het belang der maatschappij - welk een onverstand! Dat mogt fraai en prijsselijk zijn geweest vóór een 50, 60 jaar, toen de menschen nog zoo dom waren, dat zij niet eens wisten, waar zij met hun geld zouden blijven; maar thans, thans heeft men anders en beter geleerd. Met eigen belang te beginnen, met eigen belang te eindigen - dit is bij ons de regel, dien men volgt; en dit is zouder twijfel het best en het verstandigst: want, hoe het ook loope, het levert altijd, bij slot van rekening, een batig saldo op.

{==35==} {>>pagina-aanduiding<<}

Gij bemerkt, waar ik met deze mijne redenering heen wil; ik wilde met andere woorden zeggen, dat het een onderzoek is, dat al onze aandacht verdient, op welk eene wijze men zijne fortuin het best kan maken. Deze kunst is intusschen niet algemeen bekend: want hoe velen zijn er, die maar in 't geheel hunne fortuin niet maken; die, wat zij ook doen en beproeven, maar niet in de wereld weten voort te komen, en moeten wurmen en sukkelen zoo lang zij leven! Ik meende mijnen lezeren geenen ondienst te zullen doen, indien ik thans deze kunst hun leerde. Heb ik onlangs den weg gewezen, om zijnen tijd aangenaam en goed te slijten, (*) ik wil nu, in denzelfden geest, de middelen opgeven, om in de wereld voort te komen. Het belangrijke der stof is mij ten waarborge, dat men eenige oogenblikken, zoo al niet zonder verveling, dan ten minste met geduld naar mij zal luisteren.
Nu ik ééns achter het geheim ben gekomen, zeg ik ronduit: het verwondert mij niet, dat zoo vele menschen hunne fortuin maar in 't geheel niet maken; want dit heeft verbruid veel in; niet omdat daartoe zoo vele kunde, wetenschap, talenten, deugden gevorderd worden, - o neen! niets minder dan dit; maar juist omdat men de kneep niet vat, omdat men een gansch verkeerd pad inslaat, en zoodanige middelen aanwendt, die precies een tegenovergesteld effect sorteren.
Ik wil u, mijne vrienden, verhalen, hoe ik het heb aangelegd, om het groot geheim te ontdekken, dat ik u thans zal leeren; dit hebt gij noodig, om crediet voor mijn' raad te krijgen, en dit zal tevens dienen, om u, voorloopig, wiskunstig te betoogen, dat die middelen, welke men gewoonlijk als zeer geschikt, om fortuin te maken, beschouwt, in geenen deele daartoe berekend zijn.
Toen ik er dan achter wilde komen, hoe men het best zijne fortuin in de wereld maakt, meende ik al een' zeer goeden weg in te slaan, om tot die gewigtige wetenschap te geraken. Ik begaf mij naar eenen silozoof, (deze is zoo iemand, die men zegt, dat meer weet dan een ander) ontdekte hem mijne begeerte, en de man was dadelijk bereid, om aan mijn verlangen te voldoen. Zonder een oogenblik zich te bedenken, was het; ‘Wel, vriend! vraagt gij mij, wat te doen,

{==36==} {>>pagina-aanduiding<<}
om in de wereld voort te komen? Niets is gemakkelijker, dan u dit te leeren. Streef naar wijsheid; tracht vele kundigheden te verkrijgen; zoek u talenten eigen te maken; leef braaf en deugdzaam; met één woord, zoek een man van verdiensten te worden, en gij zult in de wereld gelukkig zijn.’ - Ik bedankte den filozoof voor zijn advis, en zeide in het heengaan bij mijzelven: ‘Het blijft dan toch maar verbruid moeijelijk, om in de wereld voort te komen!’ Maar ziet, ik ging aan 't peinzen en nadenken, - en, ei kijk! toen had de wijze man ongelijk, al zijn leven ongelijk: want ik redeneerde aldus: ‘Indien kunde en braafheid den mensch in de wereld voorspoedig maken, indien verdiensten de ware middelen zijn om voort te komen, dan moeten A. B. en C. op den hoogsten trap van eer, aanzien en fortuin zich bevinden. Maar A. B. en C. staan nog niet eens aan den voet van de ladder der fortuin. Derhalve zijn verdiensten hier de ware en zekere middelen niet. - Verder: Indien verdiensten alleen en uitsluitend den mensch in de wereld voorspoedig maken, dan moeten zeer zeker D. en E. en F. en G. en - ja, wie kan ze hier allen noemen? - dan moeten dezen zeer zeker al heel klein en onaanzienlijk blijven. Maar juist die zelfde heeren - ziet! zij vliegen voort: D. wordt morgen Minister; E. is reeds voorlang Gouverneur; F. heeft zich in het vetste ambt genesteld; G. wint schatten in de negotie; met één woord, die allen zijn opgeklommen tot den hoogsten trap van eer, roem, welvaart, rijkdom. En daar nu al die heeren geheel van verdiensten zijn ontbloot, gelijk iedereen erkent en zij zelve ook wel weten, zoo volgt daaruit, (kent gij eene betere sluitrede?) dat men ook zonder verdiensten zeer wel kan voortkomen in de wereld.’ - Ik wreef mij van blijdschap de handen, en stapte dadelijk met mijne syllogismi, die ik, om ze niet te vergeten, achter op een fragment van het heilig verbond had geschreven,
naar mijnen wijsgeerigen vriend. ‘Eilieve,’ zeide ik, ‘een woordje! Gij hebt mij eergisteren den weg gewezen, om in de wereld voort te komen; maar gij hebt, met uw verlof, abuis.’ - ‘Ik abuis!’ repliceerde hij met niet weinig fiducie: ‘Ik abuis! - dat is niet mogelijk; ik persisteer ten volle bij mijn gezegde.’ Nu had ik hem wel kunnen toevoegen: ‘Wel, man! waarom hebt gij het dan niet verder in de wereld gebragt?’ - maar ik dacht: ‘De filosofen zijn soms zoo aardig! De mensch mogt zich eens moeijelijk maken; en

{==37==} {>>pagina-aanduiding<<}
wat heeft men aan de wisjewasjes? er zijn buitendien haken en oogen overgenoeg in de wereld. Kom! ik zal hem maar mijne syllogismi voor de scheenen werpen.’ Ik antwoordde dan: ‘Ik geloof, dat gij veel wijzer zijt dan ik; maar, eilieve! los mij eens eventjes een klein, zeer klein zwarigheidje op, dat ik gisteren daar zoo bij mijzelven heb gemaakt.’ Het was: ‘Met alle pleizier: ga zitten!’ - en toen kwam ik met mijne sluitredenen voor den dag; - maar, wat hij op zijn' neus keek! Hij was dadelijk ad terminos non loqui, zoo als wij Latijnen zeggen; dat is: hij zat met den mond vol tanden, en sprak geen enkel woord. Ik zeide wel: ‘Nu, vriend! wat negeert gij? den major of den minor?’ - maar hij had noch zin aan het een, noch aan het ander; doch eindelijk trok hij weder van leer, en begon nu zoo hoog, zoo diepzinnig, zoo ultra-silozofisch, zoo geleerd te spreken en te redeneren over het onderscheid tusschen fortuin en geluk, dat ik er geen tittel of jota van verstond. Nu is altijd mijn stelregel: als gij niet vol kunt houden, maak dan, net als de Franschen, eene fatsoenlijke retraite; - zoo deed ik ook thans; ik boog mij, en zeide: ‘Precies, mijn vriend! precies! daaraan had ik niet gedacht; juist, net zoo als gij zegt!’ - ik maakte mijne reverentie, dankte voor zijn lesje, en ging heen.
Nu had ik intusschen toch iets geleerd; namelijk, waarmede men, ten minste in dezen tijd, zijne fortuin niet kan maken; en ik begreep nu maar al te wel, dat daartoe geheel andere middelen voorhanden waren; - maar welke? - ja, dat was het juist, wat ik wilde weten. Ik ging verder aan het denken, las en herlas alle boeken, die ik maar eenigzins kon vermoeden, dat over deze belangrijke stof handelden, vooral Duitsche en Fransche werken; maar ja - leuteren! ik kwam geen stap verder; ik bleef zoo dom als te voren. Eindelijk dacht ik: ‘Te Sara! als gij u eens vervoegdet bij zoo een' grooten mijnheer, bij zoo iemand, die reeds zijne fortuin heeft gemaakt, en hem eens vroegt, hoe hij het toch had aangelegd, om het zoo ver in de wereld te brengen; dan wist gij het dadelijk, en leerdet de kunst uit de eerste hand.’ Nu, dit was ook al veel gemakkelijker besloten dan uitgevoerd: want, 1o. die groote mijnheeren zijn zoo affabel, zoo toegankelijk niet, zoo bereid niet, om met gemeene personen familiaar te spreken; 2o. die groote mijnheeren, die de kunst, om sortuin te maken, bij ondervinding kennen,

{==38==} {>>pagina-aanduiding<<}
leeren niet gaarne die kunst aan anderen, opdat niet misschien de discipelen, leerzamer en vlugger dan zij, hunne leermeesters eens eindelijk voorbijvliegen.
Maar, geduld overwint alles. Om kort te zijn, met zeer vele moeite en na veel hoofdbrekens is het mij eindelijk gelukt, in mijnen wensch te slagen, en in rapport te komen (gelijk de heeren magnetiseurs zich zeer verstaanbaar gelieven uit te drukken) met een' zeer grooten mijnheer, die eene verbazende fortuin heeft gemaakt, met niets begonnen, thans een der voordeeligste ambten bekleedt, en - zelfs een lintje in zijn knoopsgat draagt. Ik vervoegde mij bij hem, en, na een- en andermaal vergeefs te hebben aangescheld, ontving ik eindelijk de boodschap, dat.....ja, ik ben al vergeten, hoe de domestiek hem titelde, - dat zijn heer thuis en onbelet was. Na nog een half schoft in het voorportaal te hebben staan wachten, kwam eindelijk de geridderde heer bij mij. Ik maakte mijn compliment, sprak van oude relatiën, herinnerde hem vroegere beloften, en - summa summarum, het gelukte mij, de oude kennis te vernieuwen, en ik werd geinviteerd, om in het salon te komen en wat te praten. Even als het Advertentieblad, maakte ik eenen langen omweg, eer ik ter zake kwam. Als bij toeval riep ik uit: ‘Wat hebt gij, sedert wij voor het laatst elkander zagen, sprongen in de wereld gedaan!’ Als bij toeval vroeg ik, toen dit werd geconcedeerd: ‘Maar, hoe hebt gij het toch aangelegd, om het zoo ver te brengen, als gij het nu werkelijk hebt gebragt?’ - ‘Ja, man!’ was het antwoord, ‘nu brengt gij mij op mijn stokpaardje. Als ik daaraan begin, dan kan ik niet eindigen. Indien ik u alles wilde vertellen, wat ik al heb beproefd om voort te komen, dan had ik uren werk. Doch, wat zal ik zeggen?’ (terwijl hij, met niet weinig zelfvoldoening, een snuifje nam.) ‘Het spreekwoord is niet te vergeefs: het is iedereen wel even nut, maar niet even na.’ Ik vroeg, (al weder quasi geheel onverschillig) hoe men het dan, naar zijne gedachten, had aan te leggen, om in deze dagen fortuin te maken. ‘Dan doe
men,’ was het antwoord, ‘even als ik; want ik ben van niets, dat durf ik zeggen, een man geworden. Kom! ik zal u eens kortelijk mijn' levensloop vertellen.’
Ik zal mijne lezers nu niet verhalen, wat mijn oude speelkameraad mij van de geschiedenis zijns levens mededeelde; genoeg, ik leerde uit zijn verhaal juist hetgeen ik van hem

{==39==} {>>pagina-aanduiding<<}
vernemen wilde; namelijk, hoe men ook zonder verdiensten kan voortkomen in de wereld, en welke middelen daartoe met goed succes kunnen worden aangewend. Ik zal hun dan nu het resultaat mededeelen mijner alzoo gemaakte en verkregene opmerkingen en waarnemingen, die men, zoo men zijn voordeel behartigen wil, als even zoo vele lessen van ware levenswijsheid hebbe te beschouwen en te betrachten.
Een eerste raad, mijne vrienden, dien ik nu, als zeer dienstig en heilzaam, in staat ben u te geven, is deze: Schikt u in alles naar de dwaasheden en grillen der menschen. - Elke leeftijd heeft zijne gekheden; de onze heeft de zijne rijkelijk. Begeeft u slechts één' dag in 't publiek, om hiervan ten volle overtuigd te worden, zoo gij dit tot heden nog hebt kunnen betwijfelen. Begeert en zoekt gij nu fortuin te maken, o! waagt het toch niet, de zotheden en grillen der menschen te bespotten; want dan is de deur tot fortuin u dadelijk gesloten. Neemt het vooral niet in de gedachten, de vooroordeelen der menschen het hoofd te bieden, en middelen te beproeven, om hun hunne dwaasheden te ontleeren, hunne grillen af te wennen. Wee den man, die dit zou durven ondernemen! Hij snijdt den weg zich af, om ooit in iets te slagen. - Neen, mijne vrienden! toont, dat gij beter uw interest kent en uw belang verstaat; keurt alles goed, al verfoeit gij het in uw hart; vindt alles fraai en mooi, al lacht gij bij uzelven om de zotheid en grillen. En, wilt gij ten volle van de gunst der menschen u verzekeren, volgt dan in alles hunne dwaasheden na; ziet, hoe zij zich kleeden, en kleedt u op dezelfde wijs, al staat het u nog zoo misselijk; gaan zij geregeld naar het koffijhuis, gaat geregeld mede, al verveelt gij er u doodelijk; vinden zij er zonde in, als men het haar zich kort laat scheren, veroordeelt dan onbarmhartig alle Titus- en Brutus-koppen; vinden zij goed, om uitsluitend met de regterhand te snuiven en te saluéren, doet het dan nimmer met de linkerhand; heeten zij het lomp, als men in de gezelschappen hoorbaar spreekt, wel nu! sluistert dan zoo zacht, dat geen sterveling u verstaat; noemt men het een bewijs van eene goede educatie, als men steeds anders spreekt dan men denkt, zich anders vertoont dan men is, wel nu! bestudeert dan den Tartuffe van moliere, en leert veinzen, huichelen, liegen. Want
die zich naar de dwaasheden der menschen schikt, baant zich het zekerst den weg tot hunne gunst; en zonder gunst der men-
{==40==} {>>pagina-aanduiding<<}
schen - ja, eilieve! wie zal zonder deze tegenwoordig zijne fortuin in de wereld kunnen maken?
Zijt (en ziet daar een tweede middel, dat ik, op de wijze hier boven omschreven, heb leeren kennen) zijt steeds de onderdanige en gehoorzame dienaar der grooten. - Ja, dit, dit is het ware arcanum; dit middel kan nimmer missen, indien het slechts goed wordt geappliceerd, en men maar niet te spoedig ophoudt zich van hetzelve te bedienen. Moeijelijk is het dikwijls, wij stemmen dit toe, om met de grooten, die zoo het rad in het publiek draaijen, dat is, om het sierlijker uit te drukken, die invloed hebben, in aanraking te komen; maar, wat heeft men ook zonder moeite? De grooten - zij zijn het toch maar, die ambten, beneficiën, privilegiën, nering, debiet, crediet, aanzien, en wat niet al meer? kunnen schenken. Als zij u helpen, dan vliegt gij voort; maar als zij u tegen zijn, - ja, al hadt gij dan alle mogelijke verdiensten, al vereenigden zich in u alle menschelijke talenten, al wist ook heel de wereld, dat niemand beter dan gij dien post verdient, niemand meer tot nut van het vaderland dat ambt zal bekleeden, niemand meer aanspraak op gunst en aanbeveling heeft dan gij, - als u de grooten tegen zijn, weg dan met braafheid, kunde, arbeidzaamheid en vlijt! weg dan met talenten en verdiensten! Onherroepelijk blijft u de deur tot opgang en fortuin gesloten. - Wilt gij dus, dat het u welga in de wereld, tracht dan voor alle dingen de gunst der grooten en aanzienlijken te verkrijgen; buigt u steeds vol eerbied voor hen neder; juicht al hunne daden toe; trompet van hen deugden uit, die zij zelve weten, dat zij niet bezitten; verdedigt hen halsstarrig, als gij hen, naar verdiensten, hoort berispen; getroost u de onverdragelijkste vernedering, als gij hen ontmoet; wordt niet moede u bij hen te vervoegen, al wordt gij ook gedurig met smaadheid afgewezen; laat niet af, om hunne gunst, voorspraak en bescherming te smeeken, al moet gij telkens met beloften
vertrekken, die gij weet, dat zij nimmer zullen volbrengen: want - ziet daar eene stelling, die ik bijna een axioma zou durven noemen, - die door de grooten wordt voorgetrokken en begunstigd, diens fortuin is gemaakt.
Ik heb een derde middel, om in de wereld voort te komen, door het bovengenoemd verhaal mij medegedeeld, leeren kennen; het is: Bewondert en volgt steeds blindelings vreemde zeden en gewoonten. - Een groote hinderpaal, dat zoo

{==41==} {>>pagina-aanduiding<<}
vele menschen, wat zij ook doen, hoe zij het ook aanleggen, hoe zeer zij het ook verdienen, in deze dagen maar niet kunnen voortkomen, bestaat eenvoudig hierin, dat zij nog te Hollandsch zijn, te Hollandsch in zeden, gewoonten en deugden; dat zij zoo met hun nietig vaderland zijn ingenomen, dat zij het wagen durven, om hun vaderland te prijzen, hun vaderland met andere landen gelijk, ja zelfs daar boven te stellen; dat zij nog Hollandsche braafheid, eerlijkheid, godsdienstigheid, regtvaardigheid, zedelijkheid bezitten, en soms de onbeschaamdheid hebben, om daarvoor openlijk uit te komen, - de onbeschaamdheid hebben, om hun vaderland te verdedigen, als anderen het beschimpen, en die genen te berispen, die, wijzer en staatkundiger dan zij, zich naar vreemde zeden en gewoonten schikken. - Lieve menschen! zoo ik u eenen raad mag geven, volgt toch de dwaasheid dier domme vaderlanders niet na: wilt gij fortuin in de wereld maken, tracht dan de wereld te doen vergeten, dat gij Hollander zijt; berekent vooraf naauwkeurig, welk der naburige landen op de prijscourant van bewondering, toejuiching en navolging het hoogst staat genoteerd, en neemt dan dat volk en dat land tot het uitsluitend model, waarnaar gij u in alles verwringt. Praedomineert b.v. Frankrijk, wel nu! deukt dan op zijn Fransch, spreekt niets dan Fransch, kleedt u op zijn Fransch, eet op zijn Fransch, drinkt op zijn Fransch, belooft op zijn Fransch, maakt schulden op zijn Fransch, en betaalt op zijn Fransch; neemt enkel Fransche bedienden; verandert uw kantoor in een bureau, uwe huishoudster in eene ménagère, uwe kindermeid in eene bonne, uw huis in een hôtel, de school uwer kinderen in een institut, uwe Hollandsche werkelijke schuld in tiers consolidés enz., en, zoo gij het publiek kunt doen gelooven, dat gij geheel zijt verfranscht geworden, o! dan is uwe fortuin
ontegenzeggelijk voor altijd gemaakt. Een enkele domme sukkel, die nog dwaas genoeg kan wezen, om te gelooven, dat ook hier, in dit Nazareth, iets goeds gevonden wordt, - dwaas genoeg, om van vaderlandsche deugd en eerlijkheid en trouw en regtvaardigheid te spreken, en die grillen meer te achten dan Fransch génie, Fransch esprit, Fransch savoir vivre; zulk een enkele domme sukkel mag u bespotten en verachten; maar, wat schaadt u de verachting en bespotting van dezen? Duizenden zullen u prijzen, duizenden uwe wijsheid, uwe staatkunde, uwe schran-
{==42==} {>>pagina-aanduiding<<}
derheid roemen, en zeer zeker zult gij voor uzelven daarbij uitnemend uw interest vinden.
Nog één middel moet ik u leeren kennen, en daarbij wil ik het dan voor ditmaal laten; het is dit: Spant zoo uwe zeilen (want ik wil nu ook eens op mijne wijze een dichterlijk beeld gebruiken), dat gij terstond kunt bijdraaijen, als de wind keert. - Niets is er, onder al het veranderlijke, veranderlijker, dan de mensch; dit is eene stelling, die algemeen wordt toegestemd, en meer dan genoeg door de ondervinding bevestigd: 't geen men vandaag prijst, dat laakt men morgen; 't geen men gisteren heeft toegejuicht, dat veracht men heden; het is morgen contrebande, 't geen vandaag publiek wordt aangeboden, en 't geen men nu niet dan bij wijze van smokkelen kan bekomen, zal morgen voor een' spotprijs zijn te krijgen; 't geen men thans als eene noodzakelijke eigenschap in koopman, ambtenaar, winkelier en ambachtsman vordert, zal na weinige weken alleen voldoende wezen, om denzulken alle gunst en bevordering te benemen en voor altijd te ontzeggen; en 't geen nu artikels zijn, waarnaar niemand vraagt, zal na korten tijd noodzakelijk wezen, om te blijven, die men is, of te worden, die men zoekt; - het is alzoo de grootste dwaasheid, (ziet daar het regtmatig gevolg, dat wij uit deze opmerking afleiden) steeds standvastig zijne principes te volgen, steeds met vasten tred, zonder zich aan de opinie der menschen te bekreunen, voort te gaan op het pad, dat door geweten en gezond verstand als goed en regt wordt voorgeschreven, en steeds waarheid, deugd en regt te heeten, 't geen overtuiging als waarheid, deugd en regt leert kennen, zonder te vragen, wat hieromtrent anderen deuken en beweren. Inderdaad, wij beklagen den mensch, die zoo onnoozel, zoo onstaatkundig handelen kan, die alleen wijzer wil zijn dan al de overigen, en om geweten, waarheid, regt en deugd, en welke nietigheden hier nog meer genoemd zouden kunnen worden, zijne fortuin zoo met voeten treden kan! Voorzeker, de mensch, die zoo dwaas, zoo onnoozel
te werk gaat, zal het nimmer ver in de wereld brengen. Bekleedt hij een ambt, hij mag zich gelukkig rekenen, wanneer hij hetzelve behoudt; - promotie, hoe vele talenten en verdiensten hij ook bezitte, promotie is voor hem niet mogelijk. Leeft hij van den koophandel, ik raad dan elkeen aan, om met hem te liquideren; want, hoe eerlijk en prompt hij mag wezen, nering en debiet zullen

{==43==} {>>pagina-aanduiding<<}
van dag tot dag verloopen. Oefent hij, tot onderhoud van zich en de zijnen, een ambacht uit, wij beklagen vrouw en kinderen; want, hoe goed hij zijn ambacht versta, hoe hecht en deugdzaam het werk zij, dat hij levert, hij zal spoedig zijne klanten verliezen. Zoekt hij nog naar een middel van bestaan, o! hoe kundig en braaf hij mag wezen, wij raden hem, zich maar niet met eene ijdele hoop te vleijen; nooit, nooit zal hij in zijn voornemen slagen. - Begeert gij dus, vrienden, dat het u welga in de wereld, wilt ge in uwe ondernemingen voorspoedig wezen, (ziet daar de les, die van zelve uit het zoo even aangevoerde resulteert, en, zoo gij uw belang liefhebt, neemt, wat ik u bidden mag, toch deze les ter harte!) hangt altijd de huik naar den wind; eerbiedigt, als een orakel, de stem der meerderheid; verandert van denkwijs, zoo dikwijls de geest des tijds verandert; zijt nu voor het oude, dan voor het nieuwe, nu voor de Insurgenten, morgen voor de Cortes, nu voor de Liberalen, morgen voor de Ultra's, bij dezen voor het Nut, bij dien er tegen, bij dien een vriend der verlichting, bij genen een obscurant; met één woord: zijt dat alles, en doet dat alles, en belijdt dat alles, en stemt dat alles toe, wat de omstandigheden vereischen en het meeste voordeel u belooft. - ‘Ja maar,’ zegt gij, ‘dit is immers oneerlijk, onopregt; dit is valsch; dit is huichelen; dit is’..... o, Kom! houd op! dit zijn immers altemaal beuzelingen, woorden zonder beteekenis; hier is niet de vraag: wat is pligt en betamelijk? maar: wat is belang? wat geeft het zekerst voordeel? het beste interest? - ‘Ja maar, zoo doende plegen wij toch bedrog’..... Bedrog? wel nu! men wil dit nu eenmaal zoo; mundus vult decipi, decipiatur ergo!!!

Iets, tot de natuurlijke historie betrekkelijk.

(Observations Militaires de M. de boussanelle. Paris, 1760.)

In het jaar 1757 verloor een mijner paarden, hoogbejaard, doch anders een treffelijk beest en vol vuur, eensklaps het gebruik zijner tanden, zoodat het zijn hooi en haver niet meer konde kaauwen. In dezen toestand werd het, twee maanden lang, door zijne beide naaste stalkameraden gevoederd, die beurtelings hooi en haver uit de kribbe namen, het sijnkaauwden, en dan hunnen grijzen makker voorleiden. - Mijne geheele Compagnie neem ik tot getuige der waarheid.





{==44==} {>>pagina-aanduiding<<}

De Spaansche schoonen; met een woord over Riego.

(Anecdotes of the Spanish and Portuguese Revolutions. By Count pecchio. London, 1823.)

Een groot deel der Spaansche Jufferschap behoort tot de Constitutionele partij. Jeugd en schoonheid zijn nagenoeg doorgaande kenteekenen, om de aanhangeressen derzelve te herkennen. Zij zijn het, die, als 't ware, steeds bloemen gereed hebben, om de voorvechters te bestrooijen en te bekransen. Vanhier, dat het op zulke dagen, die den vrienden der Constitutie belangrijk zijn, nimmer aan bals ontbreekt; terwijl in de schouwburgen, bij plaatsen, die dezer zake gunstig schijnen, de schoonste handen het eerst toejuichen. Te Kadix en Valencia zijn ook ditmaal in hare soort zeer belangrijke Amazonen opgetreden. De schoonste onder haar heb ik te Madrid zelve aangetroffen. Haar aangezigt had dien bekoorlijken omtrek, die bij de Spaansche vrouwen steeds bewonderd werd; en dan dat bezielende vuur, in het groote, blaauwe oog met onbeschrijfelijke aanvalligheid zamensmeltende! In haar huis, gelijk armida in het leger van gottfried van bouillon, is zij omringd van Ridders, die haar aanbidden. In de welsprekendheid des waaijers overtrest zij alle andere Spaansche meisjes, drukkende door deszelfs onderscheidene bewegingen, naar welgevallen, geraaktheid, vergiffenis, onverschilligheid, in 't kort al het gevoel harer ziele uit. In kalme dagen bespeelt zij de piano; maar, wanneer de zaak, die zij voorstaat, bedreigd wordt, neemt zij de luit ter hand, en tot geestdrift opwekkende hymnen klinken door de zaal. Dit is een karaktertrek der liberale Spaansche dames. Ik ondervroeg haar wegens riego. Ongemeen levendig was het portret. ‘Zwarte oogen; vol vuur en ondernemend; een mond, die het fijnste gevoel uitdrukt; zwart haar; middelbare, vaste, mannelijke houding; gang en voorkomen heldhaftig; onmiskenbare openheid aller gedachten; volslagen afwezen van die geheimvolle donkerheid,
die zoo vaak verborgene roemzucht verraadt; zonder eenigen trots en grootspraak; gevormd door de beste oude en nieuwere Schrijvers; jegens het vrouwelijk geslacht ongemeen bevallig. Maar,’ voegde zij daarnevens, ‘men zegt, hij wil trouwen, en dat zou mij geweldig spijten, omdat men dan van

{==45==} {>>pagina-aanduiding<<}
hem niet meer kon zeggen, dat hij alleen voor het Vaderland en de goede zaak leeft. Neen! zulk een man moest niet huwen. De echt van zulk eenen man schijnt eene soort van ontrouw omtrent zijn volk te zijn. Is hij niet deszelfs minnaar? En ook, andere vrouwen zouden dan het uitsluitend voorregt verliezen, hem te bewonderen.’

Vergelijking tusschen Franschman en Spanjaard.

Een Spaansch Geleerde, Dr. carlos garcia, liet in 1627 te Rouaan een boek drukken, getiteld: Antipatia de los Franceses y Espanoles, hetwelk eenen Franschman, met name la mothe le vayer, aanleiding gaf tot een ander werk, waarin hij bewees, dat de antipathie tusschen Franschen en Spanjaarden niet alleen uit nationale, maar ook uit zeer natuurlijke oorzaken plaats greep, en waarin hij de volgende vergelijking maakt, die nog heden, en dus na verloop van twee Eeuwen, eene karakteristieke teekening oplevert: ‘De Franschman is slank, de Spanjaard gezet; deze heeft eene schoone witte huid, gene eene leelijke bruine; deze eet veel en schielijk, gene weinig en op zijn gemak; deze eerst gekookte spijzen, gene eerst gebradene; deze giet water in den wijn, gene wijn in het water; deze babbelt onder den maaltijd over duizend zaken, gene uit geen woord; deze gaat des namiddags kuijeren, gene zit stil of slaapt; deze, wanneer hij iemand tot zich wil doen komen, heft zijne hand op en beweegt die wenkend naar zijn aangezigt, gene wijst met de hand naar den grond en brengt ze naar zijne voeten; deze kust eene vrouw bij het begroeten, gene ziet op zulk eene gewoonte met den grootsten afschuw neder; deze waardeert de gunstbewijzen zijner minnaressen naar gelange zij algemeener bekend zijn, gene bemint het geheime in de liefde; deze kleedt zich naar zekere mode, gene naar eene andere, weike, van den hoofdschedel tot aan de voetzolen, juist het tegengestelde van gene is; deze trekt zijn vest (spencer) aan, wanneer hij nagenoeg aangekleed is, gene begint er mede; deze knoopt zijne kleedij van boven naar onderen toe, gene begint van onderen op; deze, wanneer hij gebrek lijdt, verkoopt alles, tot het hemd toe, maar het hemd is juist het eerste, wat gene aflegt, terwijl hij zijn
zwaard en mantel zoo lang behoudt, als hem maar mogelijk is.





{==46==} {>>pagina-aanduiding<<}

De gasverlichting te Londen.

(Uit het Hoogduitsch.)

De voornaamste straten der stad (vermeldt archibald) en vele pleinen en paleizen schitteren, wanneer de avond valt, door gasverlichting, en de nacht wordt in hellen dag herschapen. Aan en in de huizen, naar het den bewoner behaagt, wordt de verlichtende vlam aangebragt, zonder ergens bedekt te zijn. Wind en regen spelen met haar, en drijven haar dikwijls in eenen kring rondom het middelpunt henen, zonder haar te kunnen uitblusschen. In de kamers wordt de vlam van een open glas omringd, om het heen en weder flikkeren te voorkomen, wanneer zulks der bezigheden hinderlijk zou zijn; maar op trappen en in voorzalen wordt de vlam niet bedekt. Er stroomt van dezelve niet den minsten onaangenamen reuk uit.
In het middelpunt der stad bevindt zich, onder den grond, eene verzamelplaats van koper, ter grootte van een middelmatig vertrek, waarin het gas toebereid, en vervolgens, door vier groote buizen, west-, oost-, zuid- en noordwaarts geleid wordt. Van deze hoofdbuizen gaan zijtakken uit, zoodat hierdoor, als 't ware, een onderaardsch net ontstaat, door middel waarvan de gasstroom overal, waar men zulks begeert, kan worden verspreid. Dus wordt b.v. eene dunne buis in een huis gebragt; en, waar men dezelve laat uitkomen, daar vertoont zich dan, naar welgevallen des bewoners, een bronzen luister, of eene kroon, of eenig ander smaakvol sieraad. De pijp (tille), waardoor het gas uitstroomt, heeft van 5 tot 7 als met eene naald gestokene gaatjes, en ter zijde, iets dieper, eene klep (ventil). Men neemt een stuk brandend papier, houdt hetzelve, ter hoogte van eene halve el, boven de pijp, draait door eene schroef de klep op, en terstond schiet het gas uit de kleine gaatjes naar omhoog tot aan het papier, en brandt nu van dit tot aan de genoemde pijp; waarna, naar verkiezing, door het draaijen der schroef, de vlam, gemeenlijk tot 5 duim hoogte, wordt gematigd. Op deze wijze brandt een gaslicht, van de schemering af, onafgebroken, tot dat, met den dag, de klep weder gesloten wordt.
Naardien deze verlichting door het gepatenteerde Genootschap goedkooper wordt geleverd dan zelfs die der olie, mag deze uitvinding eene der algemeen-nuttigste heeten; en een arme schoenlapper verrigt zijn werk, bij de heerlijke stralen

{==47==} {>>pagina-aanduiding<<}
der reine gasvlam, even genoegelijk, als het luisterrijkste gezelschap, in de marmeren zaal des rijken, bij den glans van zestien van gaslicht schitterende kroonluisters, zijne diamanten met welgevallen ziet vonkelen.

De hertog van Buckingham en Robert Winer.

De gierige Hertog van buckingham ontzeide zich het noodwendige. Eens tot robert winer zeggende: ‘Ik vrees zoo arm te sterven als eene kerkmuis,’ hernam deze: ‘En ik vrees, dat gij zoo leeft als gij vreest te sterven.’

Wijze wensch.

Keizer hendrik de IV stond eens bij het prachtig gedenkteeken voor Hertog rudolph van Zwaben. Eenigen zijner hovelingen waren van meening, dat hij dezen zijnen doodvijand zulk een heerlijk praalgraf niet moest laten behouden, maar hem doen opgraven en naar elders verplaatsen. ‘Ach!’ hernam de Keizer, ‘laat hem liggen. Ik wenschte, dat alle mijne vijanden zoo prachtig begraven lagen!’

Piron en De Abbé Desfontaines.

Piron verscheen eens in een prachtig kleed op eene publieke plaats. De Abbé desfontaines, een spotvogel, greep eene slip van zijn gewaad, en riep uit: ‘Welk een kleed voor zulk een mensch!’ Piron greep terstond naar des Abbé's mantel, zeggende: ‘Welk een mensch voor zulk een kleed!’

Oordeelkundige vaderlandsliefde.

Toen in Frankrijk de Patriotten het groot gebrek aan geld door vrijwillige geschenken trachtten te vergoeden, en eindelijk een ieder, die anders niets te geven had, zijne zilveren gespen opofferde, wilde ook eene kleine stad, in eene afgelegene provincie, hare vaderlandsliefde bewijzen. Doch, daar er in de gansche stad slechts weinige personen waren, die zilveren gespen droegen, kwam de burgerij bijeen, liet 200 paar gespen maken, en overhandigde dezelve, door middel van Gedeputeerden, aan de Nationale Vergadering.


{==48==} {>>pagina-aanduiding<<}

Fyne uitvlugt.

Een' lustig' gezel werd verweten, dat hij bestendig liederlijke knapen tot zijn gezelschap koos. ‘Ik wil,’ antwoordde deze, ‘hen door mijn voorbeeld bekeeren.’

Duel van een' dans- met een' schermmeester.

De Londensche Dansmeester glover geraakte met den Schermmeester picard in een' zoo heftigen woordenstrijd over de vraag, welke van beide kunsten de voortreffelijkste ware, dat zij elkander tot een tweegevecht uitdaagden, ten gevolge waarvan zij, des anderen morgens, zich naar eene eenzame plaats buiten de stad begaven. Picard trok den degen, en glover - bragt zijne viool te voorschijn, en begon eene melodieuze mennet te spelen. ‘Nu,’ riep de Dansmeester, ‘waarom danst gij niet?’ - ‘Geen scherts!’ hernam picard met drift: ‘verdedig u!’ - ‘Neen, ik scherts niet. Gij wilt mijner kunst den rang boven de uwe betwisten; maar ik bewijs u het tegendeel: want, om de mijne uit te oefenen, heb ik niemand noodig; en gij, gij moet altijd een' tweeden persoon hebben, om de voortreffelijkheid der uwe te doen blijken.’ - Picard lachte, stak zijnen degen op, en verzoende zich met zijne partij bij eene kan porter.

Naïve advertentie.

In een Amerikaansch dagblad leest men, letterlijk, de volgende zeldzame Advertentie: ‘Aan iedereen alhier wordt niet alleen geraden, maar volstrekt verboden, mij, onder eenig voorwendsel hoegenaamd, krediet te verleenen; aangezien ik, van dato dezes af, geenerlei schuld, door mij gemaakt, zal voldoen.’ - Geteekend: john hewith. Mogt dit voorbeeld gevolgd worden door elk, ook in ons Vaderland, die dusdanig voornemen, bij het maken van schulden, in zijn binnenste ontwaart!




Aan de danseressen in een wellustig ballet.


Gij, wulpsche Nimfenstoet, 
Die wellust wekt en voedt! 
Waartoe toch dat doorzigtig gaas? 
Een vijgeblad is meer onschuldig, dan dit waas! 



{==49==} {>>pagina-aanduiding<<}

Mengelwerk.

Bijzonderheden, rakende eenen Duitschen improvisator uit de vorige eeuw, Daniel Schönemann genaamd.

(Met een Aanhangsel van den Nederlandschen Vertaler.)

Het talent van den Improvisator, of de bekwaamheid, om, over eenig opgegeven onderwerp, voor de vuist, in regelmatige verzen, dichterlijk te spreken, is voorzeker eene zaak, die buiten Italië niet dan zeer zelden aangetroffen wordt. De reden daarvan is ligtelijk in te zien. Die bekwaamheid vereischt niet slechts eene ongemeen vlagge en ten uiterste levendige verbeelding, maar ook eene groote mate van fijngevoeligheid en eene volkomene heerschappij over de taal. Met betrekking nu tot dit laatste vereischte, wordt de Italiaan, boven alle andere volken, door het melodieuze en dichterlijke zijner taal zelve, aanmerkelijk geholpen. Des te merkwaardiger moet het verschijnsel eens Improvisators in Duitschland, in het begin der vorige eeuw, zijn, toen de Duitsche taal op verre na nog niet zoo beschaafd was, als dezelve tegenwoordig is. Het mag dus belangrijk geoordeeld worden, van dezen bijna geheel vergeten, merkwaardigen man hier eenige bijzonderheden te vinden.
Deze daniel schönemann werd op den 16 Februarij 1695 te Greifswalde geboren, waar zijn vader Rector der Latijnsche scholen was. Op zijn dertiende jaar was hij reeds Student, bekleedde van 1714-1716 den post van Gouverneur over de kinderen van den beroemden Dr. quistorp te Rostock, en genoot in de beide volgende jaren eene ondersteuning van den Hertog van Mecklenburg-Strelitz. In 1721 werd hij Predikant te Geltow bij Potsdam, en in 1723 te Berlijn zelve, waar hij tot in 1735 die bediening waarnam. Toen werd hij echter naar het dorp Friedrichsfeld

{==50==} {>>pagina-aanduiding<<}
nabij Berlijn, verplaatst. Die verplaatsing was hem evenwel niet aangenaam; hij leide dus zijn ambt neder, begaf zich naar Silezië, en stierf aldaar in 1737.
Schönemann openbaarde reeds vroegtijdig eene groote begeerte tot de dichtkunst, maar vertoonde tevens weinig aanleg daarvoor. In 1714 wilde hij eenen dichterlijken gelukwensch aan karel den XII, Koning van Zweden, wegens deszelfs terugkeering uit Bender, laten drukken; maar ondervond de vernedering, dat de Censor der Akademie zulks niet toestond, ‘omdat de verzen te slecht waren.’ Te Rostock ontwikkelde zich echter dit talent op eene verwonderlijke wijze. Hij verviel aldaar namelijk in eene soort van zielsziekte, die eene afwisselende slaapzucht ten gevolge had, in welke hij dikwerf uren lang over allerlei godsdienstige en andere onderwerpen in geheel niet slechte verzen sprak, doch waarvan hij bij zijn ontwaken zich niets kon herinneren. Bij het toenemen zijner gezondheid namen, wel is waar, de tijdperken zijner slaapzucht ook af, en zijne redenen werden korter; maar, nadat hij volkomen genezen was, en zijne krachten zich hersteld hadden, bleef hem het vermogen van improviseren, ook in zijnen wakenden staat, bij. Het gerucht hiervan was weldra zoo groot, dat de Senaat der Akademie te Greifswalde hem veroorloofde, eene proeve hiervan in deszelfs tegenwoordigheid af te leggen. Hij beklom dus aldaar het spreekgestoelte, en sprak aaneengeschakeld, in afwisselende versmaten, en volgens de begeerte van drie Professoren, over onderwerpen, welke hem op dat tijdstip eerst werden aangekondigd, namelijk over de verwarring der talen te Babel, over de heilige Drieëenheid, en over den pligt der studerende jeugd tot eene vrome waakzaamheid over zichzelve; en hij voegde er ten slotte, op verzoek eens vierden Hoogleeraars, nog eene vierde rede bij, waarin hij alle vorige onderwerpen op eene voegzame wijze met elkander verbond. Het Latijnsche
getuigschrift, door den Senaat hierover hem op den 27 Mei 1720 verleend, verzekert: ‘dat hij zoo schoon en breedvoerig gesproken heeft,

{==51==} {>>pagina-aanduiding<<}
alsof hij verscheidene dagen aan de uitwerking dier redenen besteed had. En dewijl hij hierbij een groot vermogen, om de gemoederen zijner toehoorderen te treffen, heeft aan den dag gelegd, zoo overtreft zijne bekwaamheid alles, wat gewoonlijk de menschelijke kracht kan uitvoeren; weshalve men dezelve als een bijzonder genadegeschenk van God moet aanzien, die hierdoor zijner kerke luister heeft willen bijzetten.’
Gedurende zijn verblijf te Berlijn had hij insgelijks veelvuldige gelegenheid, om zijne bekwaamheid in dezen te doen blijken. In eene openlijke zitting der Akademie van Wetenschappen aldaar sprak hij achtervolgens, naar de hem aldaar gedane opgaven, over de bijbelspreuken: Er zij licht, en: Alzoo lief heeft God de wereld gehad; terwijl hij hierbij, volgens uitdrukkelijke begeerte, de letters van het woord Johannes als de aanvangletters bezigde. Verder sprak hij over het bekende vers: Est Deus in nobis, agitante calescimus illo; en ten laatste over het nut en de verdiensten der Akademie.
In eene bijeenkomst van Vorstelijke personen werd hij van den eenen uitgenoodigd, om eenig onderwerp uit de geschiedenis van Saksen voor te dragen, en van eenen anderen, om eenen Deserteur dichterlijk voor te stellen. Hij schilderde daarop zeer aandoenlijk de gevangenneming van den Keurvorst johann frederik van Saksen in den slag bij Muhlberg, en bragt door zijn betoog, dat ieder overtreder van Gods geboden een deserteur is, het zoo verre, dat die Vorst hem eenige honderd daalders liet ter hand stellen, om dezelve onder de armen te verdeelen. Men was echter met deze proeven nog niet voldaan, maar eischte van hem, dat hij ten zelfden tijde nog de vragen zou beantwoorden: of de onderhouding werkelijk eene nieuwe schepping zij; of de zielesmart inderdaad iets kwaads zij; en vanwaar het kome, dat grove zondaars, die zich op het ziekbed schenen te bekeeren, na hunne herstelling gewoonlijk weder even goddeloos leven als te voren.
In een ander gezelschap, uit twaalf personen bestaan-
{==52==} {>>pagina-aanduiding<<}
de, gaf elk hunner hem een bijzonder onderwerp op; terwijl hij, tot aller verbazing, deze twaalf onderwerpen tot één geheel bragt, en aldus dichterlijk behandelde. Zijn geheugen was bovendien zoo getrouw, dat hij in staat was, eene bijgewoonde leerrede terstond in verzen te herhalen, zonder iets te missen. Zoo gemakkelijk het hem viel, in verzen voor de vuist te spreken, zoo veel moeite kostte het hem echter, zich op het papier dichterlijk uit te drukken, en zijne verzen, die inblazing missende, waren gewoonlijk slecht; zoodat, wanneer hij, bij het begin of op het einde zijner predikatie, zijn gebed in verzen uitsprak, men het terstond bespeuren kon, of hij dezelve te voren had opgesteld, dan of hij ze voor de vuist op dat oogenblik vervaardigde. Ook korte puntdichten en bijschrifren gelukten hem in het laatste geval altijd zeer goed. Op zekeren tijd eischte de rijke en destijds zeer beroemde Hambargsche Dichter brockes, die hem bezocht, om zich van zijn talent te overtuigen, dat hij een Epigram zou maken op het slotwoord Manuscripten; en schönemann antwoordde daarop terstond, zonder zich te bedenken:

‘Gij wroet, o groote man! in uwe Manuscripten; 
Gij leeft in Kanaän, maar ik - leef in Egypten.’ 

Gelijk de Senaat der Akademie van Greifswalde in zijn getuigschrift had te kennen gegeven, dat schönemann eene bijzondere Goddelijke genade had ontvangen, en als geïnspireerd kon worden aangemerkt, zoo heeft daarentegen zekere g.g. kuster, in zijn Oud en nieuw Berlijn, (waaruit het bovenstaande voor het grootste gedeelte ontleend is) trachten te betoogen, dat hij in geenen deele eene Goddelijke ingeving bezeten heeft, en bouwt dit bewijs voornamelijk daarop, dat, toen schönemann op zekeren tijd verzocht werd een vers te maken op het kanon, dit vers, bij gebrek van bedrevenheid in de Artillerijwetenschap, niet gelukkig uitviel; besluitende daaruit, dat, in gevalle hij geïnspireerd ware, eene bijzondere opgewektheid des geestes, den eenen tijd meer en den an-
{==53==} {>>pagina-aanduiding<<}
deren minder, daartoe niet noodig zou zijn geweest, maar dat zijne bekwaamheid niets anders dan eene bewonderenswaardige dichterlijke vaardigheid was. Daarentegen tracht wigandus kahlerus, in zijn Programma de causis enthusiasmi poëtici, te betoogen, dat de éénige oorzaak van het uitstekend dichterlijk talent van schönemann in zijne vermelde ongesteldheid der ziel gezocht moet worden. Dit nu moge de genoemde Schrijver inderdaad in vollen ernst beweerd en gemeend hebben, het is niettemin zeker, dat het op zichzelf als eene vrij scherpe satyre op alle dichterlijke talenten kan worden aangemerkt.
De medegedeelde berigten zullen ongetwijfeld voldoende geoordeeld worden, om dezen schönemann als eenen geheel buitengewonen man te doen kennen. Het is slechts te bejammeren, dat hij in eenen tijd geboren werd, waarin de Duitsche Letterkunde nog zoo geheel zonder smaak en onbeoefend was, dat men voor eenen Improvisator geene andere onderwerpen wist te vinden dan de boven gemelde, en waarin men den meest beroemden Dichter van Duitschland, hoffmannswaldau, bewonderde, toen hij over dezen man het volgend (zeer getrouw overgebragt) ellendig vers vervaardigde:

‘Gelukkig is hij wel, de groote schönemann, 
Die heele preken zelfs in verzen houden kan. 
Dat wonder der Natuur zal eens nog alle straten 
Van 't prachtige Berlijn met verzen pleistren laten; 
En, schoon het spreken hem in proza moeilijk wordt, 
Hij zorgt, dat zijn gedicht in groote stroomen stort; 
Hij weet een langer lied al hoestend voort te dwingen, 
Dan men in jaar en dag vermogend is te zingen.’ 



{==54==} {>>pagina-aanduiding<<}

Aanhangsel van den Nederlandschen Vertaler.

Het vorenstaande is ons zoo merkwaardig voorgekomen, dat wij het niet alleen gereedelijk vertaald hebben, maar ook niet twijfelen, of de Lezers van dit Tijdschrift zullen hetzelve met belangstelling ontvangen. In 't algemeen kunnen wij ons ook met de bijgevoegde aanmerkingen vereenigen, en beschouwen het talent van schönemann, met den Hoogduitschen steller van dat berigt, als zoo uitstekend, dat hij verdiend had, in eene betere eeuw te leven. Doch met welke zwarigheden had het genie van dezen man te worstelen, die zijne vorming in eenen tijd ontving, toen zijne moedertaal de vereischte rijkheid, welluidendheid en buigzaamheid voor poëzij nog ten eenemale miste; toen de dichterlijke geest in zijn vaderland zoo geheel uitgestorven was, dat een rijmelaar als hoffmannswaldau eene bijzondere school kon slichten, en de beoefening van alle kunst en wetenschap aldaar nog op zulk eenen lagen trap stond!
De verschillende oordeelvellingen van schöne mann's tijdgenooten over deszelfs talent kunnen hiervan reeds ten bewijze verstrekken, daar zij toonen, hoe weinig men in staat was, poëtische verdienste behoorlijk te schatten. Wij zullen ons met de beoordeeling van de redenen niet inlaten, welke ter verklaring van 's mans begaafdheid in het bovenstaand berigt opgegeven worden; maar wij moeten nogtans betuigen, dat zijne ziekte te Rostock ons opmerkelijk voorkomt, en met zijne gave van improviseren in een allernaauwst verband schijnt te staan. De aangehaalde wigandus kahlerus moge daarin te ver gegaan zijn, dat hij die gave eeniglijk aan deze ziekte toeschreef, wij meenen hier een verschijnsel te zien, dat zich in de geheimen der zielkunde verliest. Het komt ons voor, dat de aanleg tot poëzij in schönemann diep verborgen lag, en zich niet gemakkelijk ontwikkelde, welligt door eenig ligchamelijk beletsel wederhouden. De strijd en de worsteling der natuur, om dien aanleg te ontwikkelen, bragt waarschijnlijk zijne zonderlinge ongesteldheid voort; en nadat die strijd gestreden was,

{==55==} {>>pagina-aanduiding<<}
en ziels- en ligchaamskrachten haar behoorlijk evenwigt herkregen hadden, bleef hij het vermogen van improviseren, als de schoone vrucht van zijne geheele organisatie, in zijnen gezonden toestand behouden.
Over het onderscheidende van zijn improviseren kunnen wij uit het bovenstaande niet genoeg oordeelen. Het lijdt intusschen geen twijfel, of zijne wetenschappelijke vorming als Godgeleerde, en zijne bekendheid met de Ouden, had wezenlijk deel aan zijne poëzij; terwijl wij mogen vooronderstellen, dat een welgezind en godvruchtig hart aan zijn kunstvermogen eene zedelijke rigting gaf. Daarenboven had hij dit met de meeste Italiaansche Improvisatori gemeen, dat zijne geschrevene verzen slecht waren, althans niet konden worden gelijkgesteld met dezulke, die hij in de oogenblikken van dichterlijke verrukking uitsprak; een bewijs, dat het improviseren op zichzelf ook bij hem geene verheffing der dichtkunst was, gelijk het dan ook nergens de ware poëzij eene enkele schrede heeft doen vooruitgaan.
Bij al het goede, wat er van dezen man te zeggen valt, schijnt hij echter in zijn vaderland tegenwoordig vergeten te zijn. Wij gronden dit ons gevoelen vooral daarop, dat göthe, die in zijn werkje, getiteld: Kunst und Alterthum, (4 B. 1 Heft) een kort verhaal omtrent een' thans levenden Duitschen Improvisator geplaatst heeft, die, bij al den lof, door den Referent aan hem gegeven, toch niet veel meer is dan een vlug en zinrijk rijmelaar (Bänkelsänger), met geen enkel woord van schönemann gewaagt.
Dan, terwijl wij aan het talent van den Duitschen Improvisator onze hulde toebrengen, zou het onvergefelijk zijn, zoo wij niet van den man gewaagden, die de mogelijkheid van het improviseren in onze taal niet alleen bewijst, maar dit vermogen in eene zoo hooge mate ten toon spreidt, dat hij de billijke bewondering van allen opwekt, wien het gebeuren mag, hem te hooren. Wat men ook van de vlugheid moge verhalen, waarmede oudere en ook nieuwere Dichters van ons vaderland hunne verzen op het papier bragten, of extemporiseerden: wij

{==56==} {>>pagina-aanduiding<<}
gelooven niet, dat er onder onze natie ooit iemand bestaan heeft, die in staat was, over een opgegeven onderwerp zoo los en gemakkelijk in ronde, krachtige en welluidende verzen te spreken, als de Heer willem de clercq te Amsterdam, waarbij men niet weet, of men meer de heerschappij over taal en versificatie, of de volheid en oorspronkelijkheid van denkbeelden, of den echten gloed der poëzij bewonderen moet, die in alles doorstraalt. Dit gadeloos vermogen is geenszins de vrucht van langdurige en moeijelijke oefening, maar het mag, in den eigenlijken zin des woords, een geschenk des Hemels genoemd worden, daar het zich als ongevoelig en van lieverlede bij hem ontwikkeld heeft. Men zou kunnen zeggen, dat hij het reeds in eene zekere mate bezat, eer hij het zelf wist, en dat oefening aan die gift van boven slechts meer vastheid, uitgebreidheid en ronding gegeven heeft, zoodat hij-nu met eene stoutheid, die verbazing wekt, over elk opgegeven onderwerp zijn gevoel dadelijk in vloeijende verzen uitstort, en met eene steeds klimmende geestdrift, die ‘voor geen' val beducht’ is, zijne toehoorders verrukt en met zich omhoog voert.
De Heer de clercq vergeve het ons, dat wij het wagen, in ons Tijdschrift van hem met name te spreken, die zijn talent nooit in het openbaar ten toon gespreid, en dus aan niemand het regt gegeven heeft, hetzelve voor het groot Publiek open te leggen, of te beoordeelen: wij hebben ons verbeeld, dat zulke buitengewone begaafdheden, waarop onze geheele natie roemen mag, doch waarvan het genot zich van zelf tot eenige bijzondere kringen bepaalt, ook buitengewone middelen regtvaardigen, om dezelve ter kennisse van de natie te brengen. Men heeft het niet als onbescheiden aangemerkt, dat een zeer geacht vaderlandsch Geleerde, in eene opzettelijke redevoering, bij onderscheidene letterkundige Genootschappen voorgelezen, het talent van den Heer de clercq in het licht gesteld, en dat een ander, niet min beroemd Nederlander, in een buitenlandsch Tijdschrift (Revue encyclopédique), de aandacht der geheele geleerde wereld op de ongemeene gaven van denzelven gevestigd heeft.

{==57==} {>>pagina-aanduiding<<}
Moge het Publiek ook deze poging, om onzen merkwaardigen Landgenoot meer te doen kennen, zoo beoordeelen, en moge hij zelf, wiens bescheidenheid en nederigheid even groot zijn als zijne verdiensten, in deze regelen niets anders vinden, dan eene opregte hulde aan zijne zeldzame gaven, en eene dankbare vereering van God, die hem dezelve schonk!
Hetgene wij over het improviseren van den Heer de clercq zullen mededeelen, bestaat in eenige losse aanmerkingen, die wij uit alles, wat daarvan te onzer kennisse gekomen is, opgemaakt hebben, en die het eigenaardige van zijn talent, naar wij ons verbeelden, eenigzins in het licht stellen.
Het eerste, waardoor het improviseren van de clercq zich onderscheidt, schijnt ons daarin te bestaan, dat het uit de behoefte van zijn hart voortvloeit.
Poëzij is het hoogere leven van zijnen geest. Alles, wat hem treft, vervult zijne ziel met zulk een' overstroomenden vloed van gewaarwordingen, dat hij dezelve moet uitstorten, en in die uitstorting eene wezenlijke verligting vindt. Dit nu is geenszins het uitwerksel van eene onnatuurlijke inspanning en kunstige opwinding; maar het gevoel, dat zijn binnenste vervult, zoekt en vindt door de taal der poëzij eenen natuurlijken uitweg. Hij heeft hiertoe geene schaar van toehoorders noodig, die met bewondering op hem staren, en daardoor zijnen geest prikkelen en opwinden; want, zoo dikwijls hij sterke indrukken ontvangen heeft, voelt hij zich onwillekeurig opgewekt, zijne aandoeningen in zijnen stillen huisselijken kring, of zelfs in eenzaamheid, lucht te geven. En even gelijk de onbedorvene en welgezinde mensch bij de uitboezeming van zijn heiligst gevoel zich het liefst van zijne moedertaal bedient, zoo gebruikt de clercq daartoe bij voorkeur de poëzij, omdat zij de moedertaal van zijn hart mag worden genoemd. Vanhier ook het zeldzaam en alleropmerkelijkst verschijnsel, dat het improviseren, niettegenstaande de inwendige worsteling zijner natuur, hem niet vermoeit, maar veeleer zijn binnenste verruimt. Bij de Italiaansche Improvisatori heeft in dit

{==58==} {>>pagina-aanduiding<<}
opzigt het omgekeerde plaats. Hoe verwonderlijk de werking van derzelver kunstvermogen is, zij hebben veelal uitwendige hulpmiddelen noodig, om hunne verbeelding op te winden en hun gevoel hooger te stemmen, en zij geraken hierdoor ook in zulk eene geestdrift, of heilige woede, dat afmatting en uitputting van krachten doorgaans op elke improvisatie volgt. Het improviseren daalt ook uit dien hoofde bij de clercq nooit, gelijk meestal bij de Italianen, tot eene bloote kunst, waardoor men alleen opzien baren en anderen vermaken wil; maar het is en blijft de uitboezeming van het heiligst gevoel, dat zijn binnenste doordringt. Als hij zich omringd ziet van zijne dierbaarste betrekkingen, en zich in de zegeningen van het huisselijk leven verblijdt, welke de Hemel hem in zoo ruime mate heeft toebereid, of als hij zich in het midden van vrienden bevindt, die in de hoogste waarheden met hem overeenstemmen, als belangrijke gesprekken zijn voorafgegaan, die het hart voor al het groote en goede hebben verwarmd en ontvonkt, dan verlangt hij naar eene gelegenheid om te improviseren, en dan ziet men in zijne verzen het levendig afdruksel van zijn gemoed; elke regel geeft de rijkheid en diepte van zijnen geest, de reinheid van zijn hart, en den gloed van zijne gewaarwordingen te kennen; en een ieder wordt van de overtuiging doordrongen, dat kunst en poëzij voor hem niet dan de middelen zijn, om zijn gevoel op zulk eene wijze uit te drukken, als voor zijne hooge stemming behoefte is.
Het tweede, wat het dichterlijk vermogen van de clercq bijzonder kenmerkt, is de eenheid, die in elke zijner improvisatiën heerscht.
Het geheele wezen van de clercq is één onverdeeld geheel; en hij gevoelt de behoefte aan eenheid, in alwat hij denkt, spreekt en verrigt, zoo levendig, dat hij dit ook in zijn improviseren aan den dag legt. Elke improvisatie hangt bij hem van éénen grooten indruk af; en daarom kan men verwachten, dat hij dien in zijne verzen bewaren, en denzelven in onderscheidene vormen aan zijne toehoorders zal wedergeven. En in deze verwachting wordt men, naar de getuigenis van allen, die hem ooit

{==59==} {>>pagina-aanduiding<<}
gehoord hebben, niet bedrogen. Zoodra hij zijnen geest op een hem opgegeven onderwerp vestigt, ziet hij hetzelve terstond in dat licht, waarin hij het voorstellen wil; zijn genie wijst hem dadelijk aan, van welke zijde het zich meest ter bereiking van zijn oogmerk leent; hij doet oogenblikkelijk een' krachtigen greep, die de geheele behandeling meestal bepaalt, hij weet den eenmaal gegrepen draad zoo vast te houden, dat dezelve hem niet ontglipt, en het onderwerp staat aan het einde als één volkomen geheel voor den geest van zijne opgetogene hoorders. Wij hooren daarom ook geene verzen, die, los aaneengeregen, alleen de verdienste bezitten, dat zij zonder eenige stremming daar henen vloeijen, geene afzonderlijke stukken, die met moeite aan elkander gehecht zijn, geene gemeenplaatsen, die, dikwijls wederkeerende, telkens ingelascht worden, waar zij slechts eenigermate voegen; maar alle verzen, die hij uitspreekt, alle beelden, vergelijkingen en toespelingen, waarvan hij zich bedient, zijn door een inwendig en noodzakelijk verband aaneengeschakeld, en behooren, te zamen genomen, tot het thema, dat hij, geleid door zijn zuiver gevoel, in het opgegeven woord gelegd heeft. Enkel gelukt het hem, verschillende onderwerpen tot één schoon en natuurlijk geheel te verbinden; doch over 't geheel beschouwen wij dergelijke compositiën, hoe verwonderlijk dikwijls op zichzelve, eerder als eene verlaging, dan als eene verhooging van zijne begaafdheid, wier voorname grond niet in het vernuft, maar in het hart gelegen is, en waarvan de eerste uitwerkselen welligt niet onder de Zangers van het kunstminnende Zuiden, maar onder de oude Dichters (Skalden) van het godsdienstiger Noorden moeten gezocht worden. Wij vereeren de schier ongeloofelijke werking van den menschelijken geest bij velen der Italiaansche Improvisatori, waardoor een ludovico serio de woorden Erfzonde,
Kometen, Ebbe en Vloed tot een bewondering waardig geheel wist te schikken, en waardoor de nog levende tommaso sgricci in staat is, een geheel treurspel in onderscheidene bedrijven met koren, naar een opgegeven onderwerp, voor de vuist te

{==60==} {>>pagina-aanduiding<<}
dichten, en, met behoorlijke inachtneming van personen, derzelver stem, stand en gebaren, uit te voeren; maar wij zien in zulke geweldige inspanningen niet die poëzij, welke, uit een vol en rein gemoed opwellende, het hart voor het groote en goede ontvonkt. De clercq moge tot zoo iets niet in staat zijn, en in het oog van hem, die in deze werking van den menschelijken geest alleen het kunstige bewonderen wil, lager staan: wij meenen het daarvoor te moeten houden, dat zijn poëtische aanleg van eenen anderen aard is, en met zijn hart zoo zeer in verband staat, dat hij zich onwillekeurig wederhouden voelt, om naar zulk eenen kunstroem te dingen. Men moet daarenboven, bij al den lof, aan het dichterlijk vermogen der Italiaansche Improvisatori gegeven, niet vergeten, dat de meeste onderwerpen, welke zij behandelen, zich tot de Grieksche en Romeinsche fabelkunde en geschiedenis bepalen, waardoor zij zich doorgaans op denzelfden bekenden grond bevinden; terwijl men daarbij in aanmerking dient te nemen, dat zij het hoofd veelal vol hebben van gemeenplaatsen, welke zij bij voorkomende gelegenheden te pas brengen en invlechten. Zulke armoedige hulpmiddelen versmaadt onze Landgenoot; zijn geest is rijk genoeg, om telkens nieuwe denkbeelden te scheppen, nieuwe vergelijkingen te maken en nieuwe tafereelen te schetsen, en zijne ziel voelt te diep de behoefte aan eenheid, dan dat hij dezelve in zijne poëzij zou verloochenen, door het aaneenhechten van verschillende en vaak ongelijksoortige deelen.
Eene andere bijzonderheid, welke de clercq als Improvisator doet uitmunten, is de volheid en rijkheid van denkbeelden, welke hij als zoodanig vertoont.
Wanneer men de gave van improviseren eens geheel ter zijde stelt, wekt onze Landgenoot reeds bewondering, zoo wel door de ongemeene vlugheid en schranderheid, waarmede hij elk onderwerp weet te omvatten, te doorzien en te ontwikkelen, als door de zeldzame kennis, welke hij zich verworven heeft. Behalve het Grieksch en Latijn, is er onder de meest beschaafde Europesche talen naauwelijks eene, de Zweedsche en Deensche niet

{==61==} {>>pagina-aanduiding<<}
uitgezonderd, welke hij niet kent, en met welker letterkunde hij niet vertrouwd is; waarbij men inzonderheid moet voegen eene veelomvattende wijsgeerige kennis van de algemeene en bijzondere historie, en van de geographische, staatkundige en zedelijke gesteldheid der wereld. Zijne weinige gedrukte stukken dragen daarvan reeds blijken; terwijl zijne bekroonde prijsverhandeling bij het Koninklijk Nederlandsch Instituut (over den invloed der buitenlandsche Letterkunde op onze vaderlandsche) dit eerlang nog meer voor het Publiek zal openleggen. Men behoeft slechts in een gesprek met hem te treden, en men zal zich door de oorspronkelijkheid en juistheid van zijne aanmerkingen, en door de gemakkelijkheid en vlugheid, waarmede hij zijne denkbeelden ontwikkelt, hiervan kunnen overtuigen. Vandaar, dat hij even goed in proza improviseert, of zijne meening over een opgegeven onderwerp mededeelt; en nog onlangs verbaasde hij een gezelschap van Geleerden in eene van onze vaderlandsche Akademiesteden, doordien hij een half uur lang, in een' zeer vloeijenden stijl, met grondige kennis van zaken en ongemeene scherpzinnigheid, over de Jezuiten sprak, de behandeling van welke stof dat gezelschap zich dien avond ter taak gesteld had. De nieuwheid, de juistheid en verhevenheid van het standpunt, vanwaar hij bij zijne beschouwing uitging, en de diepe inzigten, welke hij daarbij ten toon spreidde, wekten aller verwondering. Al deze gaven, waarmede de Hemel hem zoo kwistig bedeeld, en die hij zelf zoo ijverig heeft aangekweekt, vertoonen zich, als tot één heerlijk geheel vereenigd, in zijn improviseren. Het zijn geene dagelijksche gezegden, of gemeenplaatsen, in een dichterlijk gewaad gestoken, waardoor hij zijne toehoorders zoekt te verblinden en te overmeesteren, maar waarheden, welke door hare juistheid de toestemming asdwingen, door hare oorspronkehjkheid verrassen,
terwijl zij door hare verhevenheid den geest omhoog voeren en het hart verwarmen. Men ziet aan de geheele behandeling, dat hij zijn onderwerp volkomen meester is, en dat hij, verheven boven den dwang van taal, versificatie en

{==62==} {>>pagina-aanduiding<<}
rijm, met magtigen vinger, uit den overrijken schat, welken zijn genie en zijne kennis voor hem openen, datgene grijpt, wat hij tot de ontwikkeling zijner stoffe behoeft. Zijn onderwerp moge hem op den gewijden bodem van het Oosten plaatsen, in de lagchende dreven van Griekenland of Italië, in de woestijnen van Scandinavië, of in de nevelen van Caledonië, aan de oevers van de Ebro, den Teems, der Seine en des Rijns, of aan de boorden van den Ganges of Missisippi, overal is hij als op zijn eigen gebied. Het moge hem eenen man of eene gebeurtenis voorstellen, die met de grijze oudheid, met de middeleeuwen of met de nieuwere tijden in betrekking staat, altijd geeft hij in zijne improvisatiën doorslaande blijken, dat hij met de zeden en gewoonten, met de geschiedenis en letterkunde van de onderscheidene volken onzes aardbols vertrouwd is, en door grondige studie de belangrijkste resultaten voor zichzelven daaruit heeft afgeleid.
Een vierde trek, welken men in het improviseren van de clercq gewoonlijk opmerkt, is de hooge en echt zedelijke strekking, welke hij aan elk onderwerp geeft, dat hem ter behandeling voorgesteld wordt.
Hij behoort niet tot die Dichters, die in hunne poëzij naar eene objective waarheid streven; maar hij mengt zijne individualiteit onwillekeurig in zijne verzen, zoodat wij in alles, wat hij uitspreekt, de eigenaardige rigting van zijnen geest opmerken, en de bijzondere kleur ontwaren, welke het gevoel van zijn hart over de stoffelijke wereld spreidt. En deze individualiteit, zij bestaat in een rein en levendig gevoel voor alwat edel, groot en goed is, in een hart, dat, door den invloed des Christendoms gevormd en veredeld, alles aan het hooge doel wil dienstbaar maken, dat ons in de leer van het Evangelie voorgesteld wordt. Hij ziet in alle verschijnselen der uitwendige wereld de beelden van hoogere waarheden; alle natuurtafereelen, alle gebeurtenissen en alle belangrijke personen, door hem bezongen, staan voor zijn oog in de naauwste betrekking met het bestuur eener wijze en lief-
{==63==} {>>pagina-aanduiding<<}
derijke Voorzienigheid, en met het verheven oogmerk, waartoe God den mensch opleiden wil; en zelfs dan, wanneer het onderwerp zich tot zulk eene behandeling weinig of niet schijnt te leenen, weet hij geheel ongezocht aan zijne poëzij eene hoogere wending te geven. Men heeft hem wel eens, aan den gullen vriendendisch, al boertende zulk een onderwerp opgegeven; maar, hoewel hij voor geestige luim niet onvatbaar is, en, bij de hem eigene opgewektheid en blijmoedigheid, aan de spelingen van vernuftige scherts gaarne deelneemt; zoo wist hij de opgegevene stoffe in zulk eenen toon te behandelen, dat zijne vrienden in hunne verwachting teleurgesteld werden, en, in plaats van te lagchen, zich tot hoogen ernst gestemd voelden. Wij zullen een voorbeeld van zulk eene improvisatie, die ons uit dit oogpunt nog al opmerkelijk voorkomt, hier laten volgen.
Op een verjaarfeest van iemand zijner naastbestaanden reikte een der dischgenooten hem het bekende rekenboek van bartjes over, met het verzoek, om daarover te improviseren. Terwijl een ieder over deze zonderlinge keus glimlachte, stond de clercq dadelijk op, en ging van het standpunt uit, dat de mensch, die in alle de uitwendige verschijnselen een afdruksel van het beeld zijns waren levens en zijner hoogere bestemming ziet, ditzelfde in de vormen van zijn denken en kennen vinden kan, stelde de rekenkunst uit dit oogpunt als een beeld van het menschelijk leven voor, en paste derzelver vormen, bij eigenaardige overbrenging, toe op de verschillende trappen des ouderdoms. In de kindschheid, of in de ontwikkeling van 's menschen krachten, in de opklimming en vermeerdering der jaren, vond hij den vorm der optelling, (additie); in de jeugd, of in de volheid der kracht, in den gloed des gevoels, in het heil der liefde, in den zegen der echtelijke vereeniging, en in de werkzaamheid voor de pligten des beroeps, zag hij den vorm der vermenigvuldiging (multiplicatie); in den rijperen ouderdom, als teleurstellingen de schoone droomen van den jeugdigen leeftijd verijdelen, de aftrekking (sub-
{==64==} {>>pagina-aanduiding<<}
stractie); terwijl hij in den eindelijken afloop van ons bestaan de deeling (divisie) aanschouwde. Na het gezegde, in aandoenlijk treffende verzen, op het verjaarfeest te hebben toegepast, ontleende hij daaruit aanleiding, om den zegenrijken invloed des Christendoms te verheffen, dat ons langs al die trappen tot het doel van onze roeping opleiden wil, dat ons na de laatste scheiding door het uitzigt op eene hereeniging vertroost, en ons door het kinderlijk geloof aan Hem, die de waarheid en het leven is, den
toegang tot dat hooger bestaan ontsluit.
Men kan uit deze flaauwe omtrekken eenigzins over den geest oordeelen, die deze improvisatie bezielde, en over den indruk, welken zij maakte, en men zal de waarheid gevoelen van hetgene wij over de verhevene strekking van zijn improviseren gezegd hebben, en zich met ons overtuigd houden, dat hij in de behandeling van ernstige en grootsche onderwerpen het gelukkigst moet slagen. De Schrijver van het bovengemeld berigt in de Revue heeft van onderscheidene dergelijke improvisatiën van de clercq gesproken, onder anderen van die van het Treurspel, den dood van Socrates, den togt van den Koning van Napels naar Laybach, enz. Wij voegen er bij, dat hij, na dien tijd, bij verschillende gelegenheden, in het bijzijn van zijne vrienden, of in de tegenwoordigheid van eenige der beroemdste Geleerden onzes vaderlands, de navolgende onderwerpen, in den hem eigenen hoogen, echt zedelijken, godsdienstigen toon behandeld heeft, als: het Ideaal, het vertrouwen op God, noach, salomo, luther, ossian, tasso, racine, voltaire, willem tell, Indië, de taal der Bloemen, de Boekdrukkunst, enz.; doch wij kiezen uit alle improvisatiën, waarover wij in staat gesteld zijn te oordeelen, eene, die, onzes inziens, het best tot eene proeve kan verstrekken van het bovenstaande. In den vorigen winter bragt de clercq, na het voorlezen zijner uitmuntende verhandeling over de Romances van den Cid, eenige uren door in het bijzijn van twee bekwame jonge Godgeleerden der Berlijnsche Akademie, die, ter hunner verdere vorming en voorbereiding

{==65==} {>>pagina-aanduiding<<}
tot hun ambt, Duitschland, Holland, Zwitserland en Italië bezochten. Na een levendig gesprek, verzocht een hunner de clercq, over den Faust van göthe te improviseren, waartoe hij, zonder zich een oogenblik te bedenken, dadelijk gereed was. Hetgeen ons van de ruwe omtrekken dezer improvisatie is medegedeeld, komt nagenoeg op het volgende neder, dat voor een ieder duidelijk zijn zal, die de bovengenoemde merkwaardige, maar vreemde compositie van den Duitschen Dichter kent:
‘Den mensch (zoo begon hij) is de zucht naar de kennis der waarheid diep ingeprent. Deze trek van onze natuur is heerlijk en weldadig, zoo hij met het gevoel van onze afhankelijkheid gepaard gaat; maar hij wordt gevaarlijk en sleept ons ten verderve, als wij, onze eindigheid vergetende, de perken van ons wezen trachten te overschrijden, en ons vermeten, de diepten der Godheid te peilen.
Deze waarheid stelt de grijze Oudheid ons in waarschuwende beelden voor oogen, als zij ons, in hare mythen, op Ikarus, Faëton en Empedocles wijst.
In de middeleeuwen vinden wij ditzelfde beeld weder, maar gekleed in het gewaad van dien tijd. De Legende van Faust leert ons, hoe de eenvoudige vroomheid dier dagen met vrees en ontzetting den vermetelen onderzoeker der waarheid op zijne doolpaden volgde, en hem, door het versmaden en overschrijden van de geheiligde door God gestelde perken, eene prooi van den boozen Geest zag worden, die reeds in het paradijs de harten der eerste menschen met den lust naar de vrucht van den verboden boom der kennisse des goeds en des kwaads vervulde.
Deze eenvoudig-vrome geest ontbreekt in den Faust van göthe.’ Korte schets van de gevaarlijke strekking van dit dichtstuk, dat zoo ligt tot twijfelarij en ongeloof leiden kan.
Deze schildering baande de clercq den weg, om, in eene andere versmaat, göthe zelv' als denker en dichter, en als den steeds van gedaante wisselenden Proteus onzer eeuw, voor te stellen: ‘Ik buig mij voor u neder, als gij door uwe poëzij in de verschijnselen der uitwendige wereld de hoogste en heiligste waarheden ont-
{==66==} {>>pagina-aanduiding<<}
vouwt; als gij, door uwen Werther, Egmont, Tasso en Iphigenie, mijn binnenste met de reinste gewaarwordingen vervult: maar ik beef voor u, en keer mij met geheime vreeze van u af, als gij, in uwe Wahlverwandschaften, het heiligst verbond op aarde, het huwelijk, schendt, of in uwen Faust de banden van het kinderlijk geloof verbreekt.’ - Dit was ten naastebij de algemeene inhoud van deze krachtige apostrofe, waardoor de tochoorders als in eene beeldengalerij van göthe's werken verplaatst werden.
Uit dit alles maakte hij nu, om zoo te spreken, de leering en het besluit op, terwijl hij, in al weder veranderde dichtmaat, aldus voortging: ‘Alle poëzij en kunst verkrijgt eerst hare wezenlijke waarde, als zij aan de bevordering van het rijk des lichts en der liefde dienstbaar gemaakt wordt. Zij, die uit het bewustzijn van onze hoogere afkomst, natuur en bestemming ontsproten zijn, moeten geest en hart ook daartoe verheffen. Zonder die strekking is alle kunst en poëzij in zichzelve dood, onnut en verwerpelijk; maar kant zij zich zelfs tegen het goede aan, door zich aan den dienst der zonde te verpanden, zoo strekt zij ten verderve en ten vloek. Dit doel staat voor mijnen geest; zoo wensch ik poëzij en kunst te beoefenen, en ik mag mij verblijden en er op roemen, dat deze geest hoe langer zoo meer in mijn vaderland ontwaakt.’
Hierop wendde de clercq, in eene treffende toespraak, zich tot de twee Duitschers, die zich, gedurende hun verblijf te Amsterdam, met onze taal reeds zoo gemeenzaam gemaakt hadden, dat zij in staat waren hem te volgen: ‘Jongelingen!’ sprak hij, ‘gij, die aan de boorden der Spree en des Rijns wetenschap en kunst beoefend hebt, en herwaarts gekomen zijt, om den geest der Nederlandsche te leeren kennen, houdt de indrukken vast, welke gij in dit opzigt hier ontvangen hebt! Zegt uwen landgenooten, dat poëzij en kunst hier bloeijen en ijverig gekweekt worden; maar als bloemen, die vruchten voor een hooger leven zullen voortbrengen! Zegt hun, hoe men hier alles, wat, in dien geest op Duitsch-
{==67==} {>>pagina-aanduiding<<}
lands bodem gekweekt, herwaarts overgebragt wordt, maar ook dat alleen, dankbaar ontvangt en waardeert! Zegt hun, dat men ook hier göthe huldigt, als hij, vol van godsdienstig geloof, de hoogste waarheden voorstelt; maar hem niet kan beminnen, zoo als hij in den Faust verschijnt! Zet uwen schoonen reistogt voort, met het oog naar boven gerigt; maar vergeet bij de nieuwe vrienden, die gij vinden zult, de genen niet, welke gij achterliet! Laat het geloof aan en de liefde jegens christus de band blijven, die u op den duur met de menschen vereenigt; en houdt tevens oog en hart voor den waarachtig vromen geest geopend, waar en in welk een kleed hij zich ook aan u vertoonen moge, ook wanneer gij, in de Lombardijsche vlakten, de maagd in aandacht voor het marmerbeeld ziet knielen! Keert dan huiswaarts, rijk aan ondervinding! Werkt, vol moed en vertrouwen, voor het rijk van God, dat hier en overal gevestigd is; verkondigende het kruis van christus, die ons het geloof geschonken heeft, dat alle twijfelmoedigheid
overwint!’
En nu het slot? - Dit was eene heilige en gloeijende opwekking, in eene dithyrambische maat, om naar het Goddelijk doel te streven, dat in christus jezus voor ons staat.
Wanneer men zich verbeeldt, dat het bovenstaande, omkleed door de sieraden der poëzij, in krachtige, vloeijende verzen, met hooge geestdrift voor de vuist werd voorgedragen en als uitgestort, dan zal men gaarne gelooven, wat ons is verhaald, dat de toehoorders na deze improvisatie dadelijk scheidden, om de hooge stemming, waartoe zij opgevoerd waren, door geene ongelijksoortige gesprekken te verstoren.
De laatste bijzonderheid in het improviseren van den Heer de clercq, waarbij wij zullen stilstaan, is de gemakkelijkheid, waarmede hij zijne denkbeelden ontwikkelt, en de losheid van zijne versificatie.
Ook in deze opzigten onderscheidt onze Landgenoot zich voordeelig. Hij heeft gewoonlijk geen oogenblik noodig, om over zijn onderwerp te peinzen, en te bedenken, hoe hij hetzelve zal aanvatten; meestal breekt hij

{==68==} {>>pagina-aanduiding<<}
in krachtige verzen los, en de eerste greep bepaalt de geheele behandeling. Alsdan vloeijen zijne verzen zonder de minste stremming, en sneller, dan de Dichter zijn werk gewoon is voor te lezen; hij wisselt de dichtmaat af, naar gelange de gang van het vers zulks vereischt; zelden verspreekt hij zich, en, wanneer dit al gebeurt, geeft het doorgaans eene geheel nieuwe en dikwijls verrassende wending aan zijne gedachten. Wij erkennen gaarne, dat men over de aesthetische waarde van zijn talent dan eerst een regtmatig oordeel zou kunnen vellen, als men in staat was, zijne geïmproviseerde verzen te lezen; en wij gelooven desgelijks, dat de kunstregter op zijne dictie en op zijnen poëtischen stijl het een en ander met grond zou kunnen aanmerken: doch alles is, naar de getuigenis der genen, die hem gehoord hebben, ook in dit opzigt doorgaans zoo zuiver, dat het den grooten indruk niet stoort, en veeleer bewondering wekt, dan dat het den geest tot het maken van aanmerkingen zou stemmen. Treffende beelden, oorspronkelijke vergelijkingen, verrassende wendingen, en toepassingen, uit de historie der volken ontleend: alle deze sieraden der poëzij onderscheiden zijne verzen, en vervullen het gemoed met eene zoete mengeling van verbazing en genoegen.
Er zijn, zoo veel wij weten, slechts twee verzen van de clercq gedrukt; een aan den Heer da costa (Mnemosyne, IIde Deel) en een ander aan den Heer bowring (Magazijn, uitgegeven door den Heer van kampen, IIIden Deels 1ste Stuk); maar deze proeven bewijzen, onzes inziens, genoegzaam, dat zijn talent van dat der meeste Italiaansche Improvisatori ook hierin verschilt, dat hij niet slechts in oogenblikken van poëtische aanblazing in staat is goede verzen te maken, maar dat hij ook in eene meer bedaarde stemming blijken van zijn dichterlijk vermogen geven kan, die den toets van eene kunstkeurige beoordeeling kunnen doorstaan.
Uit de veelvuldige improvisatiën van de clercq, welke wij ten bewijze van het bovenstaande zouden kunnen aanvoeren, kiezen wij het navolgende, dat, hoewel niet bijzonder schitterend, echter, om deszelfs lossen

{==69==} {>>pagina-aanduiding<<}
trant en vernuftige wending, de oplettendheid verdient.
Toen de beroemde bouterweck, van Göttingen, zich onlangs te Amsterdam bevond, verzocht hij de clercq in zeker gezelschap, de keus van een' nieuwen Paus te bezingen; en, nadat deze dit vreemd en moeijelijk onderwerp in eenen echt historisch-wijsgeerigen en Christelijken zin, tot verwondering van alle aanwezigen, behandeld had, vestigde een ander zijnen geest op de Akademie van Göttingen. Dadelijk rees hij op, en stelde de Akademiën voor als punten van vereeniging voor alle natiën des aardbodems, als kweekscholen voor de menschheid. In dit licht beschouwde hij ook Göttingen. Van daar toch had haller een nieuw licht over de Natuurkunde, en heyne over de oude Letteren verspreid; daar werkten nog in eenen zelfden geest blumenbach, heeren en bouterweck. Na de verdiensten der drie eerstgenoemden met korte trekken te hebben geschetst, bleef hij meer bepaald bij heeren staan, en doorliep deszelfs Idéën, zijne hoorders op het licht wijzende, 't welk die groote Geschiedkundige in dat werk over de algemeene historie, en met name over die van Egypte, Indië, Carthago en Griekenland, had doen opgaan. Vervolgens wendde hij zich tot bouterweck, verhief deszelfs letterkundige verdiensten, blijkbaar vooral in deszelfs Geschiedenis der Poëzij en Welsprekendheid, liep de voornaamste afdeelingen van dit werk kortelijk door, en betuigde, aan het slot, in eenen zoo bescheiden', roerenden en indringenden toon, zijn leedwezen, dat Nederland geen plaatsje daarin gevonden had, dat bouterweck, hoewel niet alles verstaande, er ten diepste door
getroffen werd. ‘Door zulk eene onpartijdigheid alleen, (zoo eindigde hij) welke het goede bij alle natiën der aarde weet te waarderen, zouden bouterweck en deszelfs ambtgenooten Göttingen tot den hoogen rang verheffen, om een punt van vereeniging voor alle volken, om eene kweekschool voor de menschheid te zijn.’
Wat eindelijk de voordragt van de clercq bij het improviseren betreft: dezelve is ongedwongen en natuurlijk, en strekt mede ten bewijze, dat het hem niet te doen

{==70==} {>>pagina-aanduiding<<}
is, om den indruk van zijne verzen door eene schitterende uitvoering te verhoogen, maar dat hij, zonder daaraan te denken, zich vergenoegt met het uitstorten van zijn gevoel op de hem eigenaardige wijze. De kunstregter moge ook hier zijne eischen niet bevredigd vinden: de overtuiging, welke zich aan een ieder onwillekeurig opdringt, dat de Improvisator ongemaakt en natuurlijk spreekt, kan eenigzins ter vergoeding verstrekken van 't geen in stem, houding en gebaren minder behaagt.
Wij besluiten hiermede onze aanmerkingen over het improviseren van den Heer de clercq, vertrouwende, dat wij ter bereiking van ons oogmerk genoeg hebben aangevoerd; doch wij kunnen ons het genoegen niet ontzeggen van hierbij te voegen, dat onze Landgenoot geen eigenlijk Geleerde of Letterkundige is, maar dat hij zich de rijke schatten van oude en nieuwe taalkennis, van historie en wijsbegeerte verworven, en zijnen geest in eene zoo hooge mate ontwikkeld heeft, terwijl hij van zijne jeugd af aan voor den handel werd opgeleid, en deze schatten nog gestadig vermeerdert, terwijl gewigtige koopzorgen op hem rusten; dat hij zich in zijn eigenlijk vak even diepe inzigten heeft eigen gemaakt, (wij beroepen ons slechts op de gedrukte en door hem gestelde Memorie over den Graanhandel, door de Amsterdamsche Kooplieden in 1822 Z.M. aangeboden) en aan de behartiging van zijne tijdelijke belangen geen oogenblik onttrekt; dat hij altoos tijd vindt, om in de genoegens der gezelligheid te deelen, eene uitgebreide letterkundige briefwisseling te houden, en posten tot algemeen welzijn te bekleeden; latende nu het oordeel over dezen pas negen-en-twintigjarigen man gerustelijk aan onze Lezers over.
Wij eindigen met den wensch, dat deze opregte uitboezeming hem niet ongevallig zij, en dat het Gode behage, hem in het bezit van zijne onverzwakte gezondheid te bewaren, en hem nog lang te sparen voor zijn vaderland, waarvan hij zulk een zeldzaam sieraad uitmaakt, voor het Christendom, dat hij zoo warm en hartgrondig belijdt, en voor zijne naaste betrekkingen en talrijke vrienden, waardoor hij als om strijd geacht en bemind wordt!





{==71==} {>>pagina-aanduiding<<}

Een proefje van Bilderdijk's redeneerwijze. (*)

Hoe komt toch het tegenwoordig geslacht zoo heelenal van den ouden weg der regtzinnigheid af?
Dat zal ik u met drie woorden beduiden, en zoo klaar en natuurlijk voor oogen stellen, dat ge zeggen moet: ei kijk! hoe of men zoo wezen kan, en zien dat zelve niet?
Deze drie woorden zijn: oldenbarneveld, koornhart, Natuurlijke Godsdienst. Begrijpje? De eerste werd boos, omdat de Dominés een compliment gingen afleggen bij leicester, daar ze toch groot gelijk in hadden, want hij kwam hier met zijne Engelschen opzettelijk, om hun bloed voor ons te spillen, en al deugde hij dan anders ook niet veel, hij was in de leer regtzinnig. Enfin, in zijnen wrok zwoer die nijdige barneveld, dat hij zulks den zwartrokken betaald zou zetten, en hen althans welhaast zoodanig onder den duim brengen, dat ze zonder zijne permissie niet piepen konden.
Nu kom ik met dien anderen knaap op. Dat was een vent, die gedurig in de schriften der oude, blinde Heidenen zat te snuffelen, en daarenboven, naar zijnen tijd, eenen fraaijen stijl schreef, dat is te zeggen, dat hij zijne gedachten heel duidelijk en gemakkelijk, ja zelfs aangenaam, aan anderen wist mede te deelen. En door dit een en ander wordt de man nu zoo eigenwijs, dat hij gebreken meent te zien in de Confessie en Catechismus, en dezelve naar zijne, zekerlijk uit het Heidendom geputte, denkbeelden wil verhanseld hebben. Daar kwam nu wel geen zier van. Want hadden melanchton, calvijn, beza en al die groote lui zich ooit met heidensche Schrijvers opgehouden, of zich verbeeld, dat men eenmaal vastgestelde formulieren weêr veranderen of verwerpen kon? Maar hier en daar bleef er toch een angel zitten, die eerst in stilte al dieper en dieper inkankerde,

{==72==} {>>pagina-aanduiding<<}
vooral door toedoen van dien gluipenden arminius, die zelfs eene poos in het Paapsche Italië vertoefd had, tot eindelijk de bommel uitbrak en openbare ruzie ontstond. Wacht! dacht de oude sluwkop, nu zal ik u hebben; en, zonder zelf Arminiaansch te zijn, kwelde hij de brave, regtzinnige Evangeliedienaars dermate, dat... dat al de voorname lui in de steden en provinciën Arminlaansch werden, ja zoo hard Arminiaansch, dat ze, in weerwil van de Dordsche Synode, en hunne ontzetting van alle regeringsposten, zoo ze geene boete deden, evenwel op den duur niets verzuimden, en werkelijk slaagden, om den Remonstrantschen haan te doen koning kraaijen.
En nu nog niet genoeg. Daar steekt een ding het hoofd op, dat men Natuurlijken Godsdienst noemt. Men is, namelijk, dwaas genoeg, om zich te verbeelden, dat het tegen de bestrijders van alle geloof en zedelijkheid zelve heel wat af zou doen, wanneer men hun bewees, dat de Natuur zelve en het menschelijk hart soortgelijke denkbeelden omtrent een eeuwig en volmaakt Opperwezen enz. aan de hand gaven als de Bijbel, zoo als zelfs uit de oude, bij hen zoo hoog opgevijzelde, Grieksche en Romeinsche Schrijvers bleek. Let wel! men merkte daarbij niet eens aan, dat, hetgeen die Ouden hiervan wisten, op hunne fabelen, eigenlijk verwrongene overleveringen, berustte, (omdat men zekerlijk begreep, dat dit kwalijk zou dienen, en dat het er inderdaad ook niets toe deed, als maar bleek, dat wij, schoon de waarheid van elders ontvangen hebbende, derzelver gegrondheid, van achteren, uit de bestaande dingen wel degelijk konden staven.) Om kort te gaan: men wilde nu het eene licht door het andere verhoogen, de eenheid in oorsprong en strekking van beide aanwijzen; en het Christendom zag er welhaast zoo redelijk en verstandig uit, als het op den huidigen dag (God betere 't!) werkelijk doet.





{==73==} {>>pagina-aanduiding<<}

Drie brieven over mr. I. da Costa's bezwaren tegen den geest der eeuw.

(Vervolg van bl. 34.)

B. aan A.

Wat hoor ik! Is men reeds bezig aan den derden herdruk van da costa's werkje? Dat is waarlijk bij sommige nommers van het Craauwe Mannetje, en inzonderheid bij wibmer's Utopiaansche stukken, af. Ik kan mij inderdaad niet begrijpen, lieve vriend, hoe gij u over den laster, gelijk gij het noemt, tegen ons geslacht uitgestooten, zoo vervaarlijk dik kunt maken. Bewijst de man dan niet, wat hij zegt? Is zijn geheele boekje niet van dien aard, dat men zeggen kan: ubi rerum testimonia adsunt, non opus est verbis, waar daden spreken, zijn geene woorden van noode; en loopen de getuigen niet bij honderden en duizenden toe, om alles nader te staven? Waardoor anders toch, dan door den Duivel der Eerzucht, zou de eerste gedreven zijn om te schrijven? Hoe anders dan helsch kan men de kleur en gloed noemen, die over hetzelve ligt verspreid? Vanwaar anders de verwarring en duisternis, die in hetzelve heerschen? Waartoe anders de vrucht van tweedragt, mistrouwen en scheuring in kerk en staat, die zoo blijkbaar bedoeld schijnt? Ik wil nu nog niet eens achteruit rekenen, en zeggen: uit dezelfde bron is eerst zijn bekende ijver voor Israël, en daarna zijn Christendom, zijne gehechtheid aan bilderdijk en al de ijver ontsprongen, die hem tot een' dichter, en, zoo men zegt, tot een geleerd en bekwaam man, gemaakt heeft. Neen, dat ware ligt personeel en taxatoir, gelijk men in dien raren tijd van onze nationale vergaderingen plagt te spreken. Wij hebben hier maar met het boekje, en in zoo verre met den man te doen, als hetzelve de beeldtenis van zijnen maker draagt of zijnen geest ademt. Dat is dus al een dier hoogverhevene menschelijke wezens, gelijk gij meent. En ziet het er met de rest wel veel beter uit? Vinden ze niet allen lust en vermaak in zijnen handel? Loopen ze zich de beenen niet uit het lijf, om toch die
allerliefste scheldpartij, die voorbeeldige schavotstraf, die tentoonstelling van hunne geheele eeuw als met opene oogen en ooren op te vangen? Het is waar, sommigen beweren het maar alleen te doen om de dolheid

{==74==} {>>pagina-aanduiding<<}
van den man, die daar in de lucht staat te geeselen, en gezigten te trekken, en te razen en te tieren als een bezetene. Zij vermaken zich daarmede, en zijn maar nieuwsgierig, wat er eindelijk van dit goochelspel zal worden. Doch, is dit een minder schandelijk beginsel? Moesten ze niet veeleer medelijden met hem hebben en zijne naaktheid dekken? Toonen ze door een tegengesteld gedrag niet zelve echte chams-kinderen te zijn, die zoo goed als de rest verdienden met eene zwarte kool geteekend en voor altijd in ketenen geworpen te worden? Hoor, om de waarheid te zeggen, het is omdat wij niet dan in en bij den twist leven, en ons vermaken met een regt bloedig pennegevecht. Eerst slaat da costa zijn' slag, en er ontstaat een kreet van toejuiching; dan poetst er een ander op toe, en er is wederom stof tot.... lagchen. Wij hebben geene stierengevechten, naauwelijks hanengevechten meer: waarom zouden wij ons ten minste niet met pennegevechten vermaken? Waarom zouden wij de waarheid, den vrede en de rust (die er zeker bij kunnen lijden) liever hebben, dan de oude Romeinen het menschenbloed? Zie, zoo redeneert men, al weet men het zelf niet regt: want die verwenschte Rede weet alles goed te maken. En nu vraag ik u, of de menschen dan niet slecht, niet verbasterd, niet waardig zijn, dat ze, zoo als de Baas zegt, maar spoedig door de aarde opgeslokt of vermorzeld worden? Och! ik vrees, dat ik al niet beter ben, dan de rest. Waarom schrijf ik toch? Want dat het heele gebabbel van ons Joodje geene tegenspraak waardig is, dat elke oude kwezel het honderdmaal bijna even zoo gezegd heeft, ja dat hij in vele opzigten gelijk heeft, en, gelijk wij zeiden, metderdaad en op de proef toont gelijk te hebben, dat moet gij mij immers toestemmen. Het is eerzucht, of vechtzucht, of zelfs wel geldzucht, weet ik het? En wat is uit al deze zuchten, die dit met de waterzucht gemeen hebben, dat er geen verzadigen
aan is, en met de geelzucht, dat men alle dingen in een zeker bepaald licht ziet - wat is er uit deze jammerlijke kwalen al ellende voortgekomen! Zonderlingen van allerlei aard, tegenvoeters van alwat achtbaar en wijs werd geacht, nu oud dan nieuw licht predikende; een voltaire, die den Godsdienst, een rousseau, die de wetenschappen, de beschaving en de maatschappij bestrijdt; Neologen, die geen wonder boven hunne eigene schranderheid. en geen licht vóór hun licht erkennen; silozofen, Jakobij-
{==75==} {>>pagina-aanduiding<<}
nen, en, om niet allen te noemen, bilderdijken en da costa's, die de rede, de vordering, sedert een paar honderd jaar, van kunsten of wetenschappen, de vlijt, de eer, het edelste en beste hunner tijdgenooten lasteren, om..... eenen naam te maken? Neen, voor zoo verre het de algemeene bedorvenheid aangaat, heeft de man maar groot gelijk. Het éénige, waarover ik nog wel eens mijmeren en twijfelen kan, is dit: of het juist zoo uitsluitend de geest onzer eeuw is; als ik zoo, in mijne eenvoudigheid, het gedrag der Joden eens naga, ten tijde van onzen Heiland; of als ik zoo eens denke aan dien wonderlijken Stedehouder Gods, nero zaliger, zegeliederen zingende bij den brand zijner hoofdstad, een' brand door hemzelven gesticht en zoo bloedig op de onschuldige Christenen gewroken; of als ik, nog wat hooger op, zoo eens in de oude, Oostersche wereld rondzie, waar het ook al niet aan revoluties en kleine plagerijen in de bevoorregte familiën zelve ontbrak, die nu eens, even veel op welke wijze, tot het genot van hun eerstgeboorteregt, als Vorsten en Koningen, gekomen waren; of ik daal dan weêr af tot onze Spaansche tijden: niet, dat ik alva beschuldigen wil, die immers slechts de uitvoerder van wettige bevelen was, of philips, die het uit zuiveren
Godsdienstijver deed, en liever zijn eigen volk wilde uitroeijen, dan dulden, dat zij anders dachten dan hij, ja zoo maar willens en wetens den Duivel in de kaken liepen; maar - het spijt mij, dat ik het zeggen moet - die booze Edelen, en zelfs de gemeenten, (zoo blijkbaar tot blinde gehoorzaamheid en onderwerping geboren) welke zich tegen den een en ander verzetten, oproerig verzetten durfden. Het is zoo, da costa wil dit verschoond hebben, omdat zij het enkel uit vroomheid deden. In alle dingen moet men verdragen, zegt hij; maar als men u beletten wil de waarheid te zeggen, de tegensprekers op de huid te zitten, de paperij het land uit te jagen en hare afgodische tempelen van boven neêr te halen, dan moet ge van u slaan en achtbaarheid noch verjaarde regten ontzien, althans zoo ik hem wèl begrepen heb. Doch, zou het er bij allen met deze zuiver godsdienstige beginselen wel zoo pluis hebben uitgezien? Zie, ik ben regt hartelijk Oranjegezind. En ik zou dengenen, die de regtstreeksche afstamming dezes geslachts, zoo goed als een der duizenden, die ooit op een' troon gezeten hebben, van nimrod, en zoo al hooger op, wilde

{==76==} {>>pagina-aanduiding<<}
ontkennen, voor een' ellendigen weetniet uitschelden. Maar of Vader willem dan toch wel zoo stijf regtzinnig was, en of er onder al zijn bemoeijen niet een beetje menschelijks liep, bij voorbeeld, om de arme menschen, zoo veel mogelijk, tegen vreemde soldaten en vreemde knevelarijen te behoeden, of zoo: men moet datheen, den vromen psalmdichter datheen, daarover maar eens hooren. Wat deed hij anders ook bij Pater duifhuis in de kerk, en prees hem zelfs, dien verdraagzamen leelijkerd, met het Roomsche pak nog aan? En waartoe koesterde hij zulke slangen in zijnen boezem, die maurits naderhand maar veel spels maakten, en verbond zich zelfs met eene Fransche vrouw, het is waar Protestantsch, en man en vader om dat geloof hebbende zien ombrengen, maar toch door de regte ijveraars slechts voor eene Arminiaansche h... verklaard, en die, volgens bilderdijk zelven, het zuivere bloed in haren Zoon, frederik hendrik, vrij wat bedorven had? Hoe het zij, ik houd de menschen al voor heel bedorven. Maar wanneer het begonnen is zoo erg te loopen, dat weet ik niet regt. Men heeft er altijd over geklaagd, en men heeft er, geloof ik, altijd reden toe gehad. Maar als da costa immers ook maar bewijst, dat wij niet beter zijn dan de rest, dan heeft hij genoeg gedaan. De Dominés worden toch zoo flaauw, om der goede gemeente eens regt helsch de les te lezen. En zelfs in de straatliedjes hoort men zoo weinig meer van de zonden des volks en de dreigende roede aan den hemel, zelfs al verschijnen er ook nog zoo vele kometen, dat het wel eens tijd wordt, dat een ander het doet. En wie beter dan zulk een nieuwbakken Christen, nog gloeijende van ijvervuur, en daarenboven een Dichter, die er regt profetisch weet op te slaan? Neen, wat de Zedelijkheid betreft, daarin heeft de man wel regt. Ik heb dit nooit zoo
klaar ingezien, als na zijne openbare bekendwording.
En nu die kostelijke Verdraagzaamheid! Wil ik u eens kort en goed zeggen, hoe het daarmede staat? Dat is geheelenal eene uitvinding van de Remonstranten. Die wilden, dat men hunne gevoelens verdroeg, tolereerde, zoo als zij dat noemden, tot tijd en wijle ten minste, dat men beter onderzocht en bepaald zou hebben, wat eigenlijk Gereformeerd, Nederlandsch Gereformeerd was. Nu kunt gij ligt begrijpen, dat dat niet ging; want of men al zegt, dat God zelf verdraag-
{==77==} {>>pagina-aanduiding<<}
zaam en langmoedig wordt genoemd, en of men al beweert, dat de eene partij net zoo wel meent, waarheid, regt en pligt op hare zijde te hebben als de ander, zoodat het regt van den sterksten, dat toch geene zielen dwingt of verbetert, hier alleen zou kunnen gelden, dat is alles maar in den wind gepraat. De kerk is hier op aarde eene strijdende kerk; en de ware verdraagzaamheid is, dat er veel verdragen, dat is geleden worde, kruis, smaad, verdrukking, enz. Daarom moet men ook, zoo als da costa, vooral niet zwijgen, hoewel men het onderspit delft, maar het veeleer uitschreeuwen en den tegenstander in het aangezigt vliegen, hem sarrende op allerlei wijze, om toch maar naar de wapenen te grijpen. Het is waar, er ontstaat dan ligt oneenigheid, scheuring, religieöorlog: bravo! ziedaar de strijdende kerk; het behoeft geene de minste moeite te kosten, om met eene menigte Schriftuurplaatsen te bewijzen, dat het zoo gaan moet. Onze Schrijver is hier weêr het levendig voorbeeld zijner bewering: in dezen laatsten zin alleen wenscht hij te verdragen, en betreurt het ligt met zijn geheele hart, dat er geene andere dan papieren martelkroonen meer te behalen zijn; maar in die andere beteekenis - van toegevendheid, van vooronderstelde mogelijkheid, dat de vaders te Dordrecht een haarbreed zouden hebben misgekeken, en men dus het eene of andere leerstuk wel eens een weinig anders, zachter, redelijker, bijbelscher
zelfs, zoude mogen verklaren - foei der gedachte! dan zou immers de Katholijk, ja de Turk, ons in vastheid en ijver des geloofs blijkbaar overtreffen. Er is maar ééne waarheid; wij hebben die, (zeggen alle regtgeloovigen) gaaf en ongecancelleerd, van onze vaderen sedert onheugelijken tijd tot ons neêrgekomen: wie dit tegenspreekt, die is een gek en een schurk, ja een verdoemeling.
Uit zulk eene bron, dit begrijpt gij ligt, kon ook niet wel anders dan kwaad voortvloeijen. Welhaast was er een aantal menschen, die om den Godsdienst zoo veel als niets gaven; deze roemden nu allen op hunne verdraagzaamheid, en hadden over al de onheilen, door vervolging en Godsdiensthaat voortgebragt, den mond gedurig vol. Ja zelfs stonden er met den tijd regtstreeksche vijanden van Bijbel en Christendom op, die al hetzelfde deuntje van verdraagzaamheid zongen, en wel gaarne de menschen bekoeld, in slaap gewiegd, en eindelijk geheel onverschillig omtrent hun geloof zouden gemaakt hebben; zoo als voltaire en al die Fran-
{==78==} {>>pagina-aanduiding<<}
sche filozofen en nieuwheidzoekers. En of men nu al zegt, dat dit misbruik is van het woord, dat wie onverschillig is zelfs niet verdraagzaam zijn kan, omdat er voor hem niets te verdragen valt, ja dat de vijand van den Godsdienst de onverdraagzaamste van allen is, en veinzerij en schijnheiligheid met onverdraagzaamheid vereenigt, wanneer hij het meest tegen deze beide uitvaart, dat beteekent alles nietmetal. Dat uitpluizen en redeneren is maar gekheid, zondige hoogmoed en verachting van Gods woord. Da costa doet dat nooit; hij poetst maar fiksch weg alles door elkander, en zegt dan: zoo is het. Dit heet, geloof ik, de zaak in het groot beschouwen, zonder eenzijdigheid en zonder vele omwegen. In één woord: allerlei natuurlijke onheilen, kinderziekte, overstrooming enz., desgelijks onderdrukking en mishandeling, wanneer zij uit de hoogte komen, zonder weêrstand of eenig uitgevonden middel te verdragen, dat is braaf; maar andere denkbeelden, dwaasheden en grillen te dulden, dat komt zoo weinig te pas, dat, kon onze Lieve Heer goedvinden bilderdijk of da costa te raadplegen, Hij maakte van al de waanwijsheid, het gewawel en gewoel onzer dagen maar kort en goed een einde.
Eindelijk spreekt onze man ook nog van de Menschelijkheid. Maar dat verwondert mij, om de waarheid te zeggen. Wat is dan die menschelijkheid? Immers alwat menschelijk is, en dus wel zeer verre van alwat wenschelijk is - zwakheid, gebrekkigheid, behoeftigheid, zoo als de geheele wereld weet. Dat sommige menschen het ook in een' tegenovergestelden zin gebruiken, en de Romeinen dit reeds deden, om edele beschaving enz. aan te duiden, dat is tot daar aan toe. Zoo iets onderstelt altijd de waarde van den mensch, en dat er iets regt goeds in hem zit, als het maar voor den dag wordt gehaald. Doch dit weten wij immers wel beter; hij heeft het oorspronkelijke beeld zoo glad en gaaf verloren, dat er geen trek meer van te herkennen is. En was hij voorheen een Engel, dan is hij nu een gevallen Engel, ergo een Duivel. Ik weet inderdaad niet, waarom de arme dieren, zonder onderscheid, elk door zulken boozen geest zouden gereden worden, en de menschen, die meestal veel meer kwaad doen, niet. Doch woorden doen niet tot de zaak, en dus moet ik alweêr zeggen, dat ik het volmaakt met da costa eens ben, dat aan onze beste en meestgeroemde instellingen en bedrijven verbazend veel menschelijks

{==79==} {>>pagina-aanduiding<<}
kleeft. Die ellendige eerzucht speelt er inzonderheid alweêr eene vreesselijke rol onder. Men heeft van zijn leven eens gehoord, dat de eer de schaduw der deugd is, en nu wil men, het koste wat het wil, deugdzaam zijn. De menschlievendheid vooral is sedert eenigen tijd aan de orde; ja men heeft zelfs bij paulus gelezen, dat zonder dezelve alle geloof en alle wetenschap, ja alle aalmoezen en, wat meer is, alle bevochten martelkroonen en brandstapels niets om het lijf hebben, en nu wil men met geweld weldoen; men maakt plans, men berekent, men klopt de menschen op den zak, men roert zijn' mond, zijne voeten, zijne handen, om, ware het mogelijk, alle menschen van honger, slavernij, domheid en afgodendienst te bevrijden, en.... men slaat gedurig den bal mis. Dat komt van die kwalijkgeplaatste eerzucht en dat zotte medelijden. Dat komt er van, als men onzen Lieven Heer het werk uit de handen wil nemen, en meenen, volgens die nieuwe leer, met welke, helaas! de stichting van ons tegenwoordig Koningrijk begonnen werd, dat God helpt, wie zichzelve helpen. Het is waar, da costa noemt de meeste zaken niet: van het Zendelings- en het Bijbelgenootschap spreekt hij geen woord; de Maatschappij Tot Nut van 't Algemeen behoort bij hem waarschijnlijk niet eens tot de zoogenaamde menschlievende inrigtingen; maar die van Weldadigheid is toch zeker bedoeld, waar van gewelddadigheid, scheiding van man en vrouw en invoering van eenen algemeenen Godsdienst gesproken wordt, en die Ter verbetering der Gevangenen bij de vermelding van onbekookte plans. Enfin, wat behoeft de man ook alles te noemen? En waarom zou hij in het bijzonder van het goede spreken, dat er onder al het domme en verkeerd aangevatte toch somtijds nog wel loopen mag? Daarom is het immers in het geheel niet te doen. En (om aan al de
inbeeldingen op eens maar een einde te maken) de afschaffing van den slavenhandel is zonde en schande; niet omdat wij daardoor gevaar loopen haast geen suiker meer te zullen hebben, of omdat de Engelschjes er den schalk mede gespeeld hebben, en gemaakt, dat zij op de eijeren zaten; o neen! maar omdat ze lang zoo slim niet zijn als wij, en dus blijkbaar door God veroordeeld om ons te dienen. Er staat immers ook met zoo vele woorden in den Bijbel: vervloekt zij Kanaän, en knecht der knechten zij hij zijnen broederen! Nu, die Kanaänieten, het gebroed van cham, dat zijn de zwarten, en dus zijn wij gekwalificeerd

{==80==} {>>pagina-aanduiding<<}
om dat vonnis uit te voeren. Dat is zoo klaar als iets; en daar wij niet weten, dat da costa eene plantaadje of een' enkelen slaaf bezit, zal er ook wel niets menschelijks onder loopen. Het is gewis de zuivere taal van het Orakel te Leiden, die er in het algemeen zeer voor is, om Gods water over Gods akker te laten loopen, en daarom dijken noch koepokken of al dat tuig dulden kan, ja zelfs den armen Europeaan wel gaarne den voedzamen aardappel zou willen ontrukken, om te beter honger te lijden. Dat noem ik onderwerping en berusting in des Heeren wegen! dat noem ik grootheid en verheffing boven de rampen dezes levens!
Tot hiertoe gaat dus alles volkomen wel. En men moge het verbloemen, zoo veel als men wil; men moge zeggen, dat, bij al de omwentelingen en partijschappen, hier in het land naauwelijks een droppel bloeds gestort is, enz. enz. enz., dat zijn alles maar praatjes. Maar, waar ik niet over tevreden ben, dat is, dat hij schijnt te denken, dat het voorheen beter, dat er ooit iets goeds in de menschen geweest is. Och neen, mijn goede Heer! De oudjes stichtten hunne Godshuizen ook al niet voor nietmetal. Hier waren eene menigte van zonden te dekken. Daar wilde men toch zijn' naam wel in aandenken houden. Elders was men boos op de familie, die er dus maar niets van mogt hebben. Bovendien heeft men ook reeds opgemerkt, dat zij het magtig op hun gemak deden, en wel zorgden, dat de bestuurders hunner gestichten er in het vervolg ook niet te veel last van hadden. Schoone gebouwen, welgemeubelde zalen en fraaije tuinen worden er, uitsluitend, tot hunnen dienst gevonden. En wat daar verder bij behoort, schijnt niet moeijelijk te gissen. Zoodat, het was ook al geen zuiver goud. En hoe de armen en weezen er somtijds bij gevaren hebben, daar was ligt ook wel een boekje van open te doen. Kort en goed, het deugt alles geen zier. En wanneer men er zich zoo eens regt toe zet, om de menschen zwart te maken, dan is het, of de Drommel zelf ons de verfpot reikt, denkelijk om zijne eigene afzigtige gedaante des te minder te doen in het oog loopen.
Ziedaar, waarde vriend, hoe ik meen, dat men over dit werkje denken en spreken moet. Schijnt het u te luchtig en te kluchtig, zoo zeg er een ernstig woord tusschen. Of meent gij, dat ik inderdaad te veel deel neem aan 's mans laster der menschheid, wel nu, zoo neem ik aan, tegen deze zwarte schilderij een vrolijker pendant te leveren. De mensch is

{==81==} {>>pagina-aanduiding<<}
toch een wonderlijk, gemengd wezen, met eene zeer goede zoo wel als eene zeer kwade zijde, daar men op het papier, en eenigermate ook in de wezenlijke wereld, alles van maken kan. Adieu!

De geboorte van Hendrik den IV van Frankrijk.

Eene Vertelling.

‘Rep u, vrouw! ik ben reeds reisvaardig. Spoedig! spoedig!’ Op deze vermaningen haars ongeduldigen mans riep de goede vrouw haren zoon en kleinzoon, om te hooren, wat de oude vóór zijn vertrek nog te beschikken had. De zoon kwam eerst. - ‘Jozef! gij blijft den geheelen nacht op den heuvel, tot gij de vlammen op de torens van het koninklijk slot ziet branden. Dan steekt gij de takkebossen aan, die reeds daar boven liggen, opdat het gansche dal spoedig verneme, dat onzen goeden Koning een kind geboren is. Gij weet al, een enkel vuur beteekent een meisje, - ach! dat het toch een jongen ware! Wee dan den Spanjaards; ons schoon Navarre zou niet lang meer in hunne handen blijven! Doch thans! Onze Koning is oud, en de gemaal zijner dochter vergoot in den dienst van hendrik den II het bloed, dat ter herovering der staten van zijnen schoonvader had moeten vloeijen. En de Prinses johanna! waarom is zij met al dien mannenmoed slechts eene vrouw?’
Jozef ging naar de hoogte, en henriot wachtte op zijns grootvaders bevelen. - ‘Mijn zoon,’ zeide de oude man, na eene lange pauze, ‘gij zijt vandaag twintig jaar oud. Vandaag stelde ik u gaarne den Koning voor - ga derhalve mede.’ De jongeling beefde van vreugd. De grootvader voer voort: ‘Vrouw, geef mij mijne wapenen, - die, welke ik in den laatsten slag tegen de Spanjaards droeg. Ach! veel tijds is sedert verloopen. Op dezen dag verwierf ik den roem, met mijn eigen ligchaam den gewonden Koning te dekken.’ De vrouw gehoorzaamde. De wapenen werden uit de familiekist genomen, en de grijsaard bragt ze voor de deur der hut. De zon ging juist achter de heuvelen onder, en goot een' stroom van blinkend licht op deze overblijfsels van vorigen roem. Zij waren helder gepolijst; want hij droeg zorg, dezelve voor roest te bewaren. Hij zette den schitterenden helm op zijn hoofd; een geslagen kuras

{==82==} {>>pagina-aanduiding<<}
bedekte de breede, mannelijke borst; in den lederen draagband bing het duchtige zwaard, dat den houw afgeweerd had, die het leven zijns Monarchs bedreigde, en over zijne schouders sloeg hij den scharlaken mantel, waarop, met blaauwe wol, de twee koeijen, het wapen van Bearn, gestikt waren.
Henriot was spoedig klaar. Eene nette baret bedekte ter halve wege zijn lang, bruin haar; een open wambuis, wijde broek, wollen kousen, met verschillende kleuren gestikt, en door zijne moeders hand bewerkt, benevens zware schoenen voltooiden zijne uitrusting. In de eene hand zwaaide hij, met behendigheid, zijnen knobbeligen stok, die hem ten steun bij het beklimmen der bergen diende; in de andere droeg hij een klein korfje, waarin zijn grootvader een stuk droog brood, een bos frisch gesneden knoflook en eene flesch ouden wijn van Jurançon geborgen had.
Nadat de oude heer nu zijne vrouw aanbevolen had, op het oogenblik als de klokken den arbeid der Prinses zouden verkondigen, haar gebedenboek te nemen en op het ijverigst om een' jongen te bidden, gingen hij en henriot voort. Verscheidene dagen lang had reeds de gansche streek in de grootste spanning op deze belangrijke gebeurtenis gewacht. Stond men des morgens op, dan hield men het voor onmogelijk, dat het nog tot aan den avond duren kon; en menige vast slapende boer was gedurende de pas verloopene week uit den slaap opgesprongen, omdat hij het gelui der klokken van Pau meende te hooren; terwijl anderen, waaronder onze ibarria, (want zoo heette de oude) dagelijksche bedevaarten naar het slot deden. Het gevolg dezer wandeling was, tot hiertoe, steeds onvoldoende geweest; maar elken nacht beloofde een nieuwe droom zekere tijding op den volgenden dag. Hij herinnerde zich hierbij zeker ook, dat, toen hij nog een kleine knaap was, nu eene halve eeuw geleden, een beroemde zwartkunstenaar hem gewaarzegd had, dat de dag, waarop een kleinkind van hem twintig jaar wierd, de gelukkigste zou zijn, dien hij ooit beleefd had. Dat kon nu zekerlijk, uit hoofde der natuurlijke gewaarwordingen, zeer ligt het geval zijn, zonder in betrekking tot het kraambed der Prinses te staan; maar ibarria stond er op, dat onder deze profetie nog iets bijzonder groots verborgen lag, en, daar het op dezen dag juist volle maan was, zoo rekende hij, met een vertrouwen, waarin hij door het gevoelen aller oude

{==83==} {>>pagina-aanduiding<<}
vrouwen in den omtrek bevestigd werd, daarop, dat Prinses johanna op dezen dag de stammoeder van een nieuw koningsgeslacht moest worden.
Ibarria had lang bij de lijfwacht des Konings van Navarre gediend, en zijnen Heer in deszelfs later verblijf te Pau gevolgd. De dankbare Monarch had zijnen ouden krijgsman een huis in Jurançon geschonken, en hem daar het opzigt over de koninklijke wijnbergen toevertrouwd. Daar sleet nu de trouwe dienaar, in eene eervolle afzondering, zijne geruste oude dagen, en vertelde zijnen kinderen de edele en moedige daden van zijnen Heer, dien hij zoo lief had. Aldus voedde hij in hunne ziel twee magtige hartstogten - liefde tot hunnen Vorst en haat tegen deszelfs vijanden. Lang had hij zich aan de hoop overgegeven, zijnen Koning Pampelona wederom te zien veroveren, maar hieraan nu bijna gewanhoopt, tot dat de toestand van Prinses johanna weêr sluimerende gedachten wekte en zijne oude verwachtingen vleide.
Nimmer was wel een volk meer verkleefd aan zijnen Vorst, dan dat van Bearn Er lag eene edele vrijmoedigheid in het karakter van den ouden Monarch, die met het hunne verwonderlijk strookte. Zij beminden hem als een vader, en zijne dochter deelde de harten met hem. De omstandigheid, dat zij het eerst de blijde hoop gevoelde, dat zich een kind onder haar hart bewoog, terwijl zij zich met haren gemaal in het leger in Pikardije, te midden van het geraas van trommelen en trompetten, bevond, streelde hun krijgshaftig bijgeloof; en nu hadden zij eenstemmig bepaald - en het was inderdaad profetisch - dat het kind vooreerst een jongen, en daarna ook een held moest zijn. Door deze vrolijke verwachtingen bezield, hoopten zij op de aankondiging, dat er een Prins geboren was, met het eerbiedig vertrouwen, dat het steunen op de liefde des Alwijzen inboezemt.
Juist begon de winter. Maar het was een dier winters, met welke het warme vaarwel van het scheidend jaargetijde even zoo te zamen smelt als het glansend groen met het donkerder purper in den regenboog, wanneer de boomen hunne bladeren over den gewonen tijd behouden, en men nog een' laten nachtegaal zijne melodieën ter eere der laatste sporen van het heensnellend jaar hoort fluiten. De hemel blonk nog met volkomene helderheid, de aarde van frisch groen, en de dag scheen door den vertoevenden adem van herfstelijke mild- en zachtheid bezield.

{==84==} {>>pagina-aanduiding<<}

Terwijl de reizigers hunnen weg, na het vallen van den avond, voortzetteden, ving ibarria zijne lievelingsgesprekken aan, namelijk over de wijsheid des Konings en de deugd der Prinses. Voor de eerste keer misschien hoorde henriot zijnen grootvader slechts met gedwongene opmerkzaamheid aan; want zij waren juist nabij de woning van den eerbiedwaardigen, voortreffelijken franke. ‘Wij willen den weg verlaten en het bergpad inslaan,’ zeide de oude man op eens, toen hij de kastanjeboomen gewaar werd, die het nederig dak zijns voormaligen kameraads beschaduwden.
‘Het is wat verder; maar mijn hart zal dan niet, uit afkeer van den trouweloozen vriend, ontstemd worden, die mij eenmaal bedroog. Gij verwondert u ligt over mijnen toorn? Hoor mij, mijn zoon! - Eer ik mijne brave vrouw nam, die God zegene en behoede! had ik reeds lang een jong meisje uit het dal Maia bemind. Franke was mijn vriend - werd mijn medeminnaar - en, terwijl ik te velde was, nam hij zelf het meisje tot vrouw, voor hetwelk ik mijn leven zou gegeven hebben. Hoe goed en schoon was zij! Nu, gij hebt immers hare kleindochter, laurinette, gezien? Zij is haar waarachtig evenbeeld. Gij moet ze toch wel opgemerkt hebben. Is zij niet ongemeen beminnelijk?’
Henriot knikte met het hoofd: want hij had het meisje wel degelijk opgemerkt. Hij volgde zijnen grootvader een poosje stilzwijgend; maar, juist als zij aan een klein acaci - boschje kwamen, zag hij onder de boomen rond en hoestte. Geen antwoord ontvangende, sloeg hij zich plotseling met de hand voor het voorhoofd, en riep: ‘Wat ik toch voor een vergeetachtig mensch ben! Grootvader, zult gij niet boos worden? Ik heb het lijfje vergeten, dat zuster catharina voor Freule van montbrun gemaakt heeft, en dat ik zoo vast beloofd had mede naar Pau te nemen. Ik moet maar terugloopen en halen het.’
‘Gij moet niet terugloopen, domme knaap!’ zeide de oude ibarria met strengheid: ‘dat was wat schoons, mij op te houden op een' tijd als deze, daar de geheele omtrek naar het slot stroomt, en dat om zulk een ellendig, vergeten lijfje!’ - ‘Maar, bedenk slechts, lieve vader! het zou immers ter eere van onze Prinses en den jongen Prins, dien zij ons gewisselijk baren zal, worden gedragen. En gij weet, lieve grootvader, dat, al gaat gij ook nog zoo

{==85==} {>>pagina-aanduiding<<}
snel, ik u zonder moeite weêr inhaal, eer gij nog aan den stroom komt.’
Deze taal deed hare werking: want ibarria was trotsch op de gedachte, van de Prinses en den Prins, dien hij vast verwachtte, eere aan te doen, en niets was voor hem onbeduidend, wat daarop betrekking had. Voor het overige verheugde hem henriot's vlugheid, en hij zag hem gaarne, als hij zoo behendig en snel als de hinde, die hij, rots op rots af, plagt te vervolgen, het bergpad afsprong. - ‘Nu, loop dan maar, knaap!’ zeide hij, en in een oogenblik was henriot weg.
Laurinette, door henriot zeer wèl opgemerkt, was op dat oogenblik in eene harer verdrietelijkste en slechtste luimen; maar hare knorrigheid zelve had nog iets aardigs en innemends, dat men zelfs boven de goede luim van andere lieden zou stellen. Haar geduld was echter nu bijna uitgeput: want grootvader franke had haar, als gewoonlijk, bij zich laten zitten, om hem in slaap te lezen; maar was, uit eene ongewone hardnekkigheid, bij de tweede of derde bladzijde nog niet ingesluimerd, zoo als hij toch anders altijd plagt te doen. Laurinette wendde de oogen dikwijler naar een acaciaboschje, dat men van uit het venster kon zien, dan zij dezelve op de oude geschiedenis der Koningen van Navarre geslagen hield. Het afbreken des verhaals, hierdoor veroorzaakt, hield de opmerkzaamheid des ouden mans gespannen, en hinderde alzoo aan haar eigen oogmerk en de natuurlijke werking des voorlezens.
Zoo ging het eenigen tijd voort; maar zij stond eindelijk op het punt van zich niet meer te kunnen bedwingen: want zij zag van tijd tot tijd het maanlicht zich met de graauwe nevels vermengen, welke de toppen der bergen bedekten; en zeker ware zij in tranen uitgebarsten, zoo niet grootvade juist nu begonnen was in zijnen leuningstoel in te dutten, en een oogenblik daarna, door den neustoon, het teeken gegeven had, dat hij vast ingeslapen was. Zij leide dus haar boek weg, en wilde juist naar het dal sluipen, toen eene stem, die haar niet vreemd was, van den kant van den tuin het volgende zong:

De zon verdween, geliefde laurinette! 
Op gindschen heuvel zonk haar laatste straal; 
Een zachte gloed verving haar minlijk wezen, 

{==86==} {>>pagina-aanduiding<<}

Waar donkre dennen als in sluimring staan; 
De milde dauwdrop vloeit van tak en bladen; 
In zoete rust verstomt het dorpgewoel; 
Natuur is stil; zelfs de Echo staakt haar klagen; 
Geliefde! hoor, ei hoor uws minnaars stem! 
 
In 't Oosten, zie! begint een licht te dagen, 
Dat op verfrischte bloemenkelken rust; 
Het is de Nachtvorstin in stillen luister... 
En, laurinette! gij, gij komt nog niet! 
In digte twijgen fluiten nachtegalen 
Het teeder lied, hun door de min geleerd; 
't Gebladert' schijnt te hupplen op en neder, 
Als op de maat van Luna's tooverstaf. 
 
Het beekje ftroomt al ruischend van de bergen, 
Ter koeling van den heeten aâm des dals; 
De zefir zweeft in 't rond op zilvren vlerken, 
En weelde ontwaakt bij 't fluistren van zijn stem. 
Maar weelde en schoonheid en muzijk en luister 
Zijn smaak- en spraakloos voor uws minnaars hart: 
Nog blijft hij vruchtloos zijn geliefde beiden... 
Mijn laurinette! kom, o kom bij mij! 

De echo op deze toonen was een zoete kus van de lippen van het lieve meisje, en henriot vergat voor een oogenblik de gansche wereld rondom zich. De lezer zal nu reeds lang geraden hebben, dat dit paartje sedert geruimen tijd al goede vrienden was, zonder dat beide grootvaders, door vijandschap van elkander verwijderd, er iets van wisten. Men zal dus ook wel vermoeden, dat het voorgewende vergeten van het lijfje niet dan een vroom bedrog des verliefden henriots was. En zoo is het inderdaad: want het lijfje was, toen hij van huis ging, wel zorgvuldig onder het wambuis geborgen; en had hij, in het voorbijgaan van het acaciaboschje, slechts eenen enkelen blik van laurinette verkregen, dan ware hij tot het leugenachtig voorwendsel niet gedwongen geworden. Daar het nu eenmaal gebeurd is, zal men het, hoop ik, om der liefde wille, hem vergeven, daar het toch noch aan den Godsdienst, noch aan de goede zeden eenig belangrijk nadeel deed.
Deze heimelijke bijeenkomst was even zoo kortstondig en vlugtig als hartelijk. Den oogenblik, door dezelve omvat,

{==87==} {>>pagina-aanduiding<<}
kon men een drop essentie van den t d noemen. De harten der beminnenden waren de distilleerkolven, in welke dezelve tweemaal werd overgehaald, en de geest was nog niet verdampt, toen henriot, een half uurtje van franke's huis, zijnen grootvader weêr inhaalde. ‘Nu, vadertje, daar ben ik weêr!’ riep hij ademloos. - ‘Braaf, jongen!’ antwoordde de oude man, (welk braaf henriot evenwel het schaamrood op de kaken bragt) en daarop ging het wederom zwijgend vooruit.
De geboortedag van een' erfgenaam is een vreugdefeest voor ieder huis: hoeveel te glorierijker is de geboortedag van eenen Vorst voor een koningrijk! Naauwelijks hoorden de angstig wachtende inwoners van Pau het eerste aanslaan der klokken, of zij snelden hunne huizen uit, om narigt in te winnen. De heldere toonen zweefden vrolijk over de vlakte, door welke de Gave vredig kronkelt. Ook ibarria's en henriot's ooren troffen zij, toen deze bijna de rijzende vlakte bereikt hadden, die zich voor de stad en het slot van Pau uitbreidt. Tot zoo ver hadden zij stil naast elkander gegaan. Ibarria's gedachten hadden een veld doorloopen, bijna zoo uitgebreid als een menschenleven, verzonken geweest zijnde in zijne vroegste jaren, vervolgens teruggekeerd naar het tegenwoordige, en in stille gebeden om eenen Prins geëindigd. Henriot dacht aan iets anders.
‘Marsch! voorwaarts, knaap! Hoe gaat dat zoo langzaam? Ik wilde om alles in de wereld niet te laat komen.’ Zij spoedden de hoogte op. De vonkelende oogen zouden zelfs wel door den heuvel willen gezien hebben. Henriot brandde ook van ongeduld, doch matigde zijnen gang, om met grootvader pas te houden. Eindelijk drongen de vollere klokkentoonen ongehinderd in hun oor. Zij bereikten de hoogte, en het gansche bekoorlijke, door de volle maan verlichte panorama lag voor hunne blikken.
Het Spaansche spreekwoord zegt: wie Sevilla niet gezien heeft, heeft niets gezien. Maar hoe weinig heeft hij gezien, die Pau niet zag! Hare bekoorlijke, zacht rijzende hoogten, met tuinen en wijnbergen bedekt, hare nette gebouwen, die zich, in immer nieuwe, schoone vormen, als 't ware uit groene blokken verheffen, haar trotsch, blinkend slot, dat boven allen uitsteekt, met zijne witte banieren, die den vloeden, wouden en bergen begroetingen toewaaijen.... Doch wie is in staat, dit te beschrijven? Zeker niemand. Het is een

{==88==} {>>pagina-aanduiding<<}
van die gezigten, welke men zien en gevoelen moet, waarbij het hart opgeheven wordt door het aanschouwen van de pracht der natuur, en bevredigd door de volheid harer schoonheid.
Ibarria en henriot hadden dit gezigt dikwijls genoten; maar zij bleven ook thans nog eenigen tijd in onwillekeurige bewondering staan, en verheugden zich er in, tot dat eene donkere wolk, welke de maan bedekte, het landschap van zijnen glans beroofde, en hen aan het voortgaan herinnerde. De klokken lieten zich nog hooren. Thans liepen zij een bergpad af, en kwamen op den openbaren weg. Maar, juist als zij de oevers van den vloed bereikten, en den voet het eerst op de brug zetteden, hielden de klokken eenslags op, en eene vlam glinsterde boven van den middelsten toren des slots. De wandelaars bleven staan; hunne gespannen blikken waren op de andere torens gevestigd; hun pols sloeg sneller, de adem werd ingehouden, de blikken werden al gloeijender, de wangen rooder.
Zoo stonden zij eenige seconden. Elk schenen zij zoo vele uren. ‘Maar één vuur - maar één, grootvader?’ vroeg henriot eindelijk. - ‘Groote God! zoo is het dan over?’ riep de oude man. Nog duurde de spauning voort - zij was bijna onverdragelijk. Zij zouden het niet langer uitgehouden hebben, zoo zich niet eene kleine lichtende vonk aan den westelijken toren had vastgezet, en een oogenblik daarna de vlam opgestegen was naar den hemel. Een ander vuur op den tegenovergestelden toren voltooide de teekens, dat er een zoon geboren was, en de salvo's uit de kanonnen verkondigden het donderend. De vreugdekreten van duizende verrukten vereenigden zich, en de heuvels herhaalden dat geluid van bergtop tot bergtop, als door eene honderdvoudige echo.
Waar zijn onze wandelaars? Zie! daar liggen zij op de knieën, hunne hoofden ongedekt, hunne handen gevouwen en ten hemel geheven, hunne oogen op de vlammende seinen gevestigd, hunne wangen besproeid met vreugdetranen!
Doch spoedig springen zij weêr op, en ijlen het steile pad op, dat van de rivier naar het slot leidt. Zij toeven hier een oogenblik, om naar den omtrek van hun huis terug te zien, hopende hun klein seinvuur te zullen ontdekken! Zij keeren zich om, en zien het zeker ook; maar onmogelijk is het, hetzelve van de honderd vlammende houtstapels te onderscheiden, welke de toppen van honderd heuvels tot even zoo

{==89==} {>>pagina-aanduiding<<}
vele vuurtorens voor de haven der schoonste verwachtingen maken.
Zij bereiken het slot. De valdeur is opgehaald, de brug neêrgelaten, de poorten wijd geopend, en nergens eene wacht, om den aandrang der vrolijke menigte te keeren. Het slotplein was reeds geheel vol van dezelve, toen ibarria en henriot aankwamen. De uniform van den ouden krijgsman, zijn eerwaardig voorkomen, en des Konings welbekende genegenheid voor hem, bewogen de menigte, hem eerbiedig plaats te maken. Zoo kwam hij door, en rigtte zijne schreden naar den kleinen wenteltrap, dien hij opgaan wilde, den hoofdtrap aan de duizenden overlatende, die, in deze heugelijke oogenblikken, zonder onderscheid toegelaten werden. Toen hij, met henriot achter hem, al hooger kwam, klonk hem de muzijk uitnoodigend te gemoet. In plaats van het klagend gesteen, dat hij verwacht had te zullen hooren, vernam hij thans, gestadig duidelijker, een oud volksgezang uit de streek, en verwonderde zich, dat iemand het waagde, in zulk een oogenblik te zingen. De melodie klonk als een mengsel van teederheid en plegtigen ernst, en de woorden werden met eene zwakke en bevende stem gezongen. - Door den langen weg en het trappenklimmen vermoeid, bleef ibarria een poosje staan, om adem te scheppen; henriot stond bij hem, in verbaasdheid en voorgevoel verzonken. Thans hoorden zij beide het volgende

	Lied der Prinses Johanna. (*)
Gezang! - want de kreet van het minnelijkst wicht 
Klinkt ook hier eener moeder in de ooren, 
En lachjes en tranen versieren 't gezigt, 
Als de zon, die door wolken komt boren. 
 
De kus van den echtvriend en de eed van zijn trouw 
Mogten eenmaal haar' boezem verrukken; 
Voor 't heil van de moeder verdwijnt dat der vrouw, 
Die den eerstling aan 't harte mag drukken. 

{==90==} {>>pagina-aanduiding<<}

Is 't kind eens een man, door den vader gewijd, 
Volgt hij dien op de loopbaan der eere, 
Tot dat hij, verwinnaar in d' eervollen strijd, 
Haar het schild van den vijand vereere. 

Onder het laatste couplet des gezangs hadden ibarria en henriot den laatsten trap bereikt. De deur vóór hen was open en onbewaakt. Zij aarzelden een oogenblik, of zij wilden binnengaan of niet, en wisselden onderling onzekere blikken. - Terwijl zij dus stom en besluiteloos stonden, ontdekte hen eene dame uit het binnenste vertrek, liep toe, en riep met vrolijke verrukking: ‘Binnen maar, binnen maar! Hij is er, hij is er!’ Zij trok hen met zich voort, en bragt hen in de kamer der Prinses, waar reeds eene menigte menschen, zonder onderscheid en zonder onderzoek, binnengedrongen waren.
De oude Vorst stond over het bed zijner dochter gebogen. Hij nam het kind uit hare armen in de zijne, keerde zich met hetzelve tot de menigte, vertoonde het allen, en riep overluid: ‘Zie, zie; het is een jongen!’ Op dit oogenblik nam ibarria uit het mandje van zijnen kleinzoon den bos knoflook en den wijn, en bood beide den Koning aan, die vriendelijk lachte, toen hij zijnen ouden levensredder zag. De Monarch zelf wreef nu het knoflook op des kinds lippen, en, nadat hij een weinig wijns in een' beker geschonken had, zette hij dien het kind aan den mond. De nieuwgeborene dronk het begeerig en zonder een' kreet te uiten, en wendde toen, alsof hij nu eerst regt duidelijk kon zien, zijne half opene oogjes in den kring rond.
‘Hoe zal hij heeten?’ vroeg eene stem. Eene andere riep: ‘Noem hem hendrik, naar zijn' grootvader!’ - ‘Zoo zij het!’ zeide de oude Koning, en allen riepen: ‘Lang leve hendrik!’ De menigte, welke op den trap, in de voorzalen, de kamers, op het slotplein wachtte, gaf de echo tot het luid geroep, en de klank van deszelfs warme hartelijkheid had tot eene les kunnen dienen voor gehuurde schreeuwers en partijgangers, die zoo menigmaal hunne raauwe kelen openen.
De Koning liet eene vensterdeur ontsluiten, en ging op het balkon. Een vreugdetraan rolde van zijne ingevallene wangen. Het kind, dat hij in zijne armen droeg, scheen der bewonderende menigte eenen trek van lagchen om zijne on-
{==91==} {>>pagina-aanduiding<<}
schuldige lippen te hebben, en zijn klein handje, dat in den grijzen baard des grootvaders gegrepen had, scheen daarmede opzettelijk te spelen. - De oude Koning hield dezen zoon, met welken de Hemel zijn volk gezegend had, hetzelve in de hoogte toe, en gaf een teeken, dat hij spreken wilde, waarop terstond de diepste stilte het gedruisch volgde, dat voorheen onder de menigte geheerscht had. ‘Een kind is ons allen geboren,’ zeide hij. ‘Het zal u zoo lief hebben, als ik u lief heb.’ En, eenen ouden Navarréschen soldaat digt bij zich ziende, die de tranen niet kon inhouden, riep hij hem toe: ‘Wees vrolijk en lustig, mijn wakkere vriend!’ en voegde er vervolgens, op eenen toon en met eene houding, die naar eene hoogere aanblazing geleek, bij: ‘Mijn lam heeft een' leeuw gebaard.’ (*)
Een kreet van toejuiching en vreugde, nog luider dan de vorige, begroette de woorden des Monarchs. Elke toegang tot het vertrek der Prinses werd thans, op zijn bevel, geopend, opdat iedereen komen en zien mogt de hoop van zijnen stam.
In het slot bevond zich eene groote schildpadschaal, welke visschers uit Bayonne, vóór lange tijden, aan vergelegene kusten gevonden, en, als een merkwaardig zeeprodukt, aan de Prinses geschonken hadden. Deze schaal was in eene ruime zaal, welke aan de kamer der Prinses grensde, neêrgezet geworden; en in deze zeldzame en eenvoudige wieg legde de oude Koning zijn nieuwgeboren petekind neder. ‘Ik denk,’ zeide hij, ‘dat hij in deze wieg, welke mijn volk mij schonk, regt goed slapen, en te eenigen dage wakker worden zal en voor hunne welvaart waken.’ De menigte stroomde weder rondom den jongen Prins, en allen bewonderden zijne sterkte en schoonheid. Het kind werd in het minste niet onrustig door het geraas; iets juist niet ongewoons bij eenen pasgeborenen, maar door het volk, met wellust, als een wonder beschouwd, alsof een aangeboren instinct hem nu reeds deed inzien, dat hij onder zijne getrouwe onderdanen was.
Ibarria greep de gelegenheid aan, om den Monarch te naderen; terwijl hij henriot bij de hand hield. ‘In dit

{==92==} {>>pagina-aanduiding<<}
oogenblik van algemeene hartelijkheid, vreugde en hoop zal mijn Koning ook de gave niet versmaden, welke hem een trouwe dienaar brengt.’ Thans knielde hij met henriot neder. ‘Hier, mijn Leenheer, breng ik u dezen volwassen jongeling, opdat hij een even zoo trouwe geleider van dezen edelen knaap worde, als zijn grootvader van uwe Majesteit geweest is.’ - De Koning leide de hand op henriot's hoofd, en zeide plegtig: ‘Ik zegen u, mijn wakkere jongen! Treed in de voetstappen van uwen braven grootvader, en een nog betere zegen - die des Hemels - zal met u zijn! - En nu, ibarria, moet gij mij gunst met gunst vergelden. Daar, geef uwen zegen aan dit kind! De zegen van moed en trouw moet goede vruchten dragen.’
Ibarria naderde, met half verlegene, maar toch roerende plegtigheid, de wieg. Hij beschouwde het kind een tijdlang zwijgend; vervolgens boog hij de eene knie, en riep uit: ‘Ik zegen u, edel kind, hoop uws volks! Gij zult dapper worden: want uwe moeder gevoelde midden in een krijgsheer, hoe gij u het eerst bewoogt onder haar hart. Gij zult goed worden: want gij zult uwen grootvader gelijken. Gij zult regtvaardig worden: want gij zult zijn' raad en voorbeeld volgen. Gij zult de vreugde van uw volk worden: want vreugdekreten en geene tranen hebben uwe geboorte gevierd. Zijt gezegend dan, gij koninklijk kind! In u eindigt de naam albret; in u begint de naam bourbon! Moge deze roemrijke naam beroemder worden dan alle namen van Koningen; en moge God u en uwer nakomelingschap de genade voorbehouden, die Hij zijnen lievelingen schenkt!’ - Nu trok hij zijnen langen degen, en roerde met deszelfs plat het hoofd des kinds aan. ‘Thans is het gewijd,’ zeide hij, en leide het zwaard in de handen van henriot. ‘Gij zult het tot zijne bescherming voeren, als de ouderdom mij daartoe onbekwaam maakt.’ - Maar henriot verstond niets van deze woorden. Van het oogenblik aan, dat hij de hand des Konings op zijn hoofd voelde, schenen zin en gevoel hunne woonstede verlaten te hebben. Hij bleef op zijne knieën liggen, de oogen op den grond geslagen, het hoofd voorover gebogen, en de armen op de borst gekruist. Slechts door de vrolijke scherts zijner makkers, die eenen kring rondom hem gevormd hadden, werd hij uit zijnen wakenden droom gewekt, sprong verward en beschaamd op, en ijlde zijnen grootvader na, dien hij langzaam door de menigte zag

{==93==} {>>pagina-aanduiding<<}
heentreden. Henriot bekende menigmaal daarna, dat het gedenken aan dit oogenblik, toen droomen van eerzucht en grootheid hem voor een' korten tijd armoede en liefde hadden doen vergeten, het beste behoedmiddel tegen alle verzoekingen geweest was, die hem niet zelden gedurende zijnen lateren leeftijd hadden pogen te verlokken.
Toen zij nu naar Jurançon terugkeerden, wilde henriot zijnen grootvader van den grooten weg naar het zijpad afvoeren, dat zij te voren naar Pau geloopen hadden. ‘Neen,’ zeide de vader: ‘mijn hart is vol vreugde, en de haat kan er thans geene plaats meer in vinden.’ En zoo ging hij regtstreeks op franke's huis aau, opende de deur zonder aankloppen, en trad in de keuken. Over dit onverwachte bezoek verwonderden zich franke en zijne kleindochter niet weinig, die aan het vuur zaten, en, hoe laat het ook was, toch nog met eenige vrolijke geburen over de gelukkige geboorte van eenen Prins spraken. Franke stond op, en ging ibarria te gemoet, dien hij op het oogenblik niet herkende. ‘Franke!’ zeide deze met eene haperende stem, terwijl hij hem bij de hand nam, ‘wij waren oude vijanden, maar nog ouder vrienden. Ik vergeet thans alles; maar niet, dat wij elkander eenmaal toebehoorden. De geboorte van dezen Prins moet alle goede Koningsgezinden vereenigen; zullende deze eenigheid ligt wel noodig gevonden worden, als het kind groot genoeg zal zijn, om hen ten strijd te voeren. - Hoho! ik vergat daar mijnen ouderdom. Nu, wat doet het er toe, franke? Wij waren eenmaal vrienden - laat het ons wederom zijn, en voor altijd!’
De warm gevoelende en edelmoedige franke viel bewogen in ibarria's armen, en riep uit: ‘o! Waarom is zij niet nog in het leven, om dit gelukkig uur te zien? Zij, die tot den dood toe uwe trouwste vriendin was!’
Terwijl de beide oude lieden elkander dus omarmd hielden, vergoot de kring rondom hen vreugdetranen over de wedervereeniging. De tijding daarvan werd welhaast in de gansche nabuurschap bekend. Henriot, die laurinette wèl opgemerkt had, huwde haar onder zegen en vreugde; en men zegt, dat nog heden ten dage hunne nakomelingen trotscher daarop zijn, van zich op hunne afstamming van zulk een paar te kunnen beroemen, dan op den hoogeren stand in de wereld en den rijkdom, die op eene lange loopbaan vol vlijt en deugd ontsproten.


{==94==} {>>pagina-aanduiding<<}

Ware heldenmoed in een treffend voorbeeld der vergetelheid onttrokken.

(Uit Mevrouw de genlis' Verhaal: De Pest te Marseille.)

De Pest woedde meer dan ooit te Marseille. Elke band van toegenegenheid was verbroken. Vaders keerden zich af van hunne kinderen, kinderen van hunne ouders. Ondankbaarheid en onmeêdoogendheid vonden geene berispers meer. Wanneer dus alle gevoel verwoest, alle sporen van menschelijkheid vernietigd zijn, is de ellende ten top gestegen. De stad werd eene woestijn; het gras wies op de straten; begrafenissen ontmoette men bij elke schrede. De Geneesheeren kwamen op het stadhuis bijeen, om te beraadslagen; want tot nog toe had men geen middel kunnen ontdekken, om de pestkwaal te bedwingen. Na een langdurig onderhoud stemden ten laatste allen daarin overeen, dat dezer ziekte een eigendommelijk, verborgen karakter eigen was, alleen door de ontleding eens daaraan gestorvenen te ontwikkelen. Dan, deze bewerking was onmogelijk; want het was beslist, dat de Arts, die haar volvoerde, binnen weinige uren het slagtoffer der besmetting moest worden, die alsdan zoo snelwerkend, zoo geweldig zijn zou, dat aan geen hulpmiddel te denken was. Een doodelijk stilzwijgen volgde op deze treurige verklaring. Daar stond eensklaps een Wondheeler op, een man in den bloei zijns levens, maar alreeds beroemd door zijne kennis en ondervinding, (zijn naam - hij sta hier met groote letteren! - is GUYON) en zeide vastberaden: ‘Het zij zoo! Ik wijd mij aan de redding van mijn vaderland. Voor deze talrijke vergadering zweer ik, in den naam der Menschheid en van den Godsdienst, dat ik morgen, met het aanbreken van den dag, een' aan de pest gestorvenen openen, en hetgeen ik gedurende de bewerking zal ontdekken ter nederschrijven wil.’ Oogeblikkelijk verliet hij de zaal. Men bewondert en beklaagt hem; doch twijfelt tevens, of hij in zijn grootsch besluit wel zal volharden. De onverschrokkene en vrome guyon, met al de kracht gesterkt, welke de Godsdienst in staat is te verleenen, volbrengt, wat hij beloofde. Hij was ongehuwd
en rijk, en maakte dus terstond zijn testament, waarin regtvaardigheid en vroomheid kenbaar waren, biechtte vervolgens, en ontving om middernacht de gewijde Sakramenten. In zijn eigen huis

{==95==} {>>pagina-aanduiding<<}
was, nog geen 24 uren geleden, een man aan de pest gestorven. Zoodra de dag aanbrak, begaf zich guyon, met schrijfgereedschap en een klein krucifix, in het vertrek, waar het lijk lag. Hier sloot hij zich op. Vol geestdrift, maar tevens vol kloekmoedig- en vastberadenheid, knielde hij bij het doode ligchaam neder, en schreef: ‘Rottend overblijffel eens menschelijken wezens! niet slechts zonder huivering, maar zelfs met vreugde en dankbaarheid zie ik op u neder. Gij zult mij de poorten eener roemrijke Eeuwigheid ontsluiten. Terwijl gij mij de verborgene oorzaken der verschrikkelijke kwaal, welke mijn vaderland verwoest, ontdekt, zult gij het mij mogelijk maken, een geneesmiddel uit te vinden, dat de opoffering van mijzelven heilrijk maken kan voor mijne medemenschen. Gij, o God! zult de verrigting zegenen, waartoe Gijzelf mij in staat stelt.’ En nu begon en volbragt hij de ontzettende taak, schrijvende gedurende de bewerking zijne heelkundige bevindingen getrouw en rustig neder. Vervolgens verliet hij het doodelijk vertrek, doopte hetgeen hij geschreven had in een glas wijnazijn, begaf zich daarop naar het Pesthuis, en.... stierf aldaar, na verloop van 12 uren, eenen dood, duizendmaal roemrijker dan die van eenen Held, die, om zijn vaderland te redden, zich in de rijen der vijanden stort. Want hem zweeft nog de Hoop vooruit, en een geheel leger, dat hem bewondert en ondersteunt, volgt zijne schreden. Maar dezen!...





Bij het einde van 1823.


Reeds stuwt de stroom des jaars zijn laatste golven henen, 
En stort ze door zijn' mond in d'eeuwgen Oceaan! 
Ik zet mij aan zijn boord, van 't neevlig licht beschenen 
Der zon, die dra voor 't laatst, dit jaar, zal ondergaan, 
En staar die golven na, vóór ze in den plas verdwenen, 
Die, wat bestond, verzwolg, en wacht, wat zal bestaan. 
 
o Ja! vóór ge u vermengt aan 't grondloos diep dier vloeden, 
Waar 't oog geen kenmerk ziet, slechts doodsche eenzelvigheid, 
Vraag ik 't uw golfjes af, die langs mij henen spoeden: 
Wat hebt gij, ramp of heil, langs 't vlak der aard' verspreid? 
Vertradt gij hoop en oogst door toomloos rond te woeden, 
Of schonkt gij groei en bloei in kalme majesteit? 

{==96==} {>>pagina-aanduiding<<}

Maar ach! niet kalm, niet klaar zie ik uw stroomnat snellen; - 
't Schijnt nog van bloed geverfd; 't schijnt nog van storm beroerd: 
Een vale wintermist last op de rosse wellen, 
Met lijken overzaaid, van wrakken overvloerd; 
En heel dit treurtooneel schijnt aan mijn geest te spellen, 
Dat gij slechts ramp ons bragt en slechts ons heil ontvoert! 
 
Helaas, 't is al te waar! die bloedkleur uwer baren 
Getuigt, hoe vreeslijk 't zwaard zijne offers nederstiet: 
Dat bloed is Griekenbloed, van Christenmartelaren, 
Die 't Christelijk Euroop barbaren overliet, 
Daar 't met een enkel woord het ras dier moordenaren 
Verstuiven kon als 't kaf - maar 't sprak dat magtwoord niet! 
 
Die lijken, digt gezaaid als afgevallen blaadren, 
Zij vielen in den strijd voor Vrijheid, regt en licht, 
Van waar de Griek den rang herneemt der heldenvaadren, 
Tot waar de Amerikaan der Vrijheid tempels sticht. 
Maar ach! der Vorsten kreet noemt allen euveldaadren, 
En schendt hun zielloos lijk met vloek en strafgerigt! 
 
Die wrakken, dobberend op uwe troeble golven, 
Zijn 't armlijk overschot van kielen, pas vergaan: 
Naauw ziet mijn oog hunn' naam, in bloed en schuim bedolven, 
Hispanje, Portugal, op plegt en spiegel staan. 
Waar borg het scheepsvolk zich? - 't Werd prooi der waterwolven, 
Die, dartlend op het wrak, in 't lijk hun tanden slaan. 
 
Die vale neveldamp, die alles houdt omtogen, 
En langs dit schriktooneel nog sombrer tint verbreidt, 
Dat is de donkre mist van heerschzucht en van logen, 
Die, telkens meer verdikt, steeds breeder vlerken spreidt, 
En aan Euroop, dat trotsch op zonnelicht dorst bogen, 
Een' nacht van domheid dreigt en van verworpenheid! 
 
Dat bruisend golfgeklots.....maar stil! de neevlen scheuren, 
En de ondergaande zon bestraalt mij met haar licht; 
Gelijk een stervend vriend, daar we om zijn sponde treuren, 
Nog eens, vóór 't afscheid slaat, de blikken tot ons rigt, 
En zoo, al zweeg zijn mond, ons hart tracht op te beuren 
Door d' achtbren hemelglans, reeds stralend van 't gezigt. 

{==97==} {>>pagina-aanduiding<<}

Zoo blikt het jaar mij aan in 't laatste zonnegloeijen, 
En wenkt mij 't afscheid toe, en wischt mijn tranen droog, 
Ik wend mij van den stroom, dien 'k langs mijn' voet zie vloeijen, 
Die zóóveel heils verzwolg, wien zóóveel nachts omtoog, 
En zie de plek, waar 'k sta, gelijk een Eden bloeijen, 
In 't goud der avondzon nog heerlijker voor 't oog. 
 
Ja, zalig Nederland! waar ook de noodstorm gierde, 
Een zachte zefir blies door uwe beemden heen: 
Waar heerschzucht kluisters klonk, of 't oproer fakkels zwierde, 
Hier hield de Vrijheid feest, maar Trouw en Wet meteen; 
En, waar ook duisternis op 't zonlicht zegevierde, 
Hier werd het heller dag, en damp en mist verdween. 
 
Wel kraste een uilenzwerm in uw gezegende oorden 
Zijn' lof den meineed toe en dwang en ketterbrand; 
Maar dat gekrijsch verklonk voor 's Vorsten hemelwoorden: 
Steeds drenk' de stroom des Lichts dit vrij, herbergzaam strand! 
En voor den donderklank der blijde volksakkoorden: 
De Vrijheid en de Vorst zijn één in Nederland! 
 
Maar zie.... de schijf der zon verzinkt reeds in de vloeden, 
En met verdeeld gemoed staar ik haar scheiden aan. 
Vaarwel! moog mij het hart als wereldburger bloeden, 
Wijl de aarde zooveel heils zag in uw' kreits vergaan, 
Wijl ge op der vreemden erf geweld en moord liet woeden - 
Als Belg wijdt u mijn oog een dankbre vreugdetraan. 
 
Ja, knielende op die plek, waar, door den glans omgeven 
Van vrijheid en geluk, ik neêrschouwde op den vloed, 
Die zooveel wrakken torschte en zooveel schoons deed sneven, 
Terwijl zijn woest gebruis brak aan mijn' kalmen voet, 
Smeek ik het volgend jaar, dat duister aan komt zweven: 
o! Breng Euroop min ramps, en Neêrland 't eigen goed! 
 
a. boxman. 
Dec. 1823. 






{==98==} {>>pagina-aanduiding<<}

De aardappel heeft het woord.


Waarom, den blinden mol gelijk, 
Waarom toch wroet gij in het slijk, 
Bestemd om hoog te zweven? 
Ei, leef, en laat mij leven! 
 
Wat toch, wat heb ik u misdaan, 
Dat gij mij niet kunt laten staan? 
Ei, wil mij toch niet dooden! 
Men heeft mij zoo van nooden. 
 
Waartoe u toch zoo zeer vermoeid? 
Geen levende blijft onverfoeid; 
Geen' dooden laat gij rusten: 
Nu moet ik er van lusten. 
 
Ik, needrig, schuldeloos gewas! 
Waarom vertreedt ge mij als 't gras, 
Niet nutter voor de beesten, 
Dan ik voor eedler geesten? 
 
Och, scheld veel liever op de maan, 
(Die is hier ver genoeg van daan) 
Dan tegen arme planten, 
Als waren 't Remonstranten! 
 
Nog eens, waarom, den mol gelijk, 
Wroet ge, als die duisterling, in 't slijk, 
Waar mijne vruchten rijpen, 
Daar rijk en arm naar grijpen? 
 
Indien mijne appels voor elks mond 
Geene aardvrucht waren in den grond, 
Maar groeiden aan de boomen, 
Men had ligt meer vernomen! 
 
Dan zouden zij, naar allen schijn, 
Bij u die Edensappels zijn, 
Die de éénige oorzaak waren 
Van al uwe Eeuwbezwaren. 
 
Maar ligt bewijst ge, op uwen trant, 
(En 't gaat zoo vlug u van de hand) 
Dat ééns, in Adams dagen, 
Mijn vrucht dus werd gedragen. 
 
Zoo werd dan 't menschelijk geslacht 
Door 't gif, dat ik heb voortgebragt, 
Verwoest in zijne zonden; 
En - 't raadsel is gevonden! 

{==99==} {>>pagina-aanduiding<<}

Vanhier dan ook de ellendigheid, 
Door heel uw wezen heen verspreid, 
En die u vroeg vergrijsde, 
Schoon ik u vast nooit spijsde. 
 
Vanhier almeê de zeedloosheid, 
Door u aan mij te last geleid, 
En dus het feit bewezen, 
Dat mij het ergst doet vreezen. 
 
Dan komt ook over mij de schuld, 
Die Nederland met schrik vervult, 
Van al die Beendersoepen, 
Daar de armoê om durft roepen. 
 
Die Beendersoepen, dat venijn, 
Dat vroeg de menschen oud doet zijn, 
Men zou er niets van weten, 
Had men mijn vrucht versmeten. 
 
Want, had men mijne vrucht veracht, 
Geen dieren waren ooit geslagt, 
Geen vezel zou verstijven; 
Men liet de beensoep blijven. 
 
Maar, Vader van de Mollenwijk! 
Gij ziet, dat ik de vlag reeds strijk, 
Mijn schuld niet wil verbloemen; 
Ei, staak dan uw verdoemen! 
 
Laat mij de zaak voor uw gezigt 
Eens plaatsen in een ander licht; 
Ligt zult ge u over de armen 
En over mij ontsermen. 
 
Het zij zoo! 'k ben die Edensvrucht, 
Waar nog het menschdom onder zucht: 
'k Blijf niettemin een zegen, 
Die 't kwaad wel op kan wegen. 
 
Ik leid de menschen op tot deugd; 
En 't strekt u toch gewis tot vreugd, 
Ja 't moet u doen verjongen, 
Acht gij dit pleit voldongen. 
 
Wat zou des menschen deugd toch zijn, 
Zoo ik haar niet, door mijn venijn, 
Het aanzijn had gegeven? 
Wat wierd er van zijn streven? 

{==100==} {>>pagina-aanduiding<<}

Geen deugd bestaat er, zonder strijd 
(Met oorlof der Regtzinnigheid, 
Bij u zoo hoog in waarde); 
Geen, zonder strijd, op aarde. 
 
Die eedle strijd, dan, is mijn werk; 
En gij, gij wilt, als met een zerk, 
De Deugd, in mij, bedekken, 
Haar' glans, in mij, bevlekken?... 
 
Ofschoon ge van 't bebloemde hoofd 
Mij dus den veldkrans hebt geroosd, 
Gij druktet op mijn' schedel 
Een kroon, meer schoon, meer edel. 
 
Maar, wat er van mijn wezen zij, 
(Ik zeg het zonder hoovaardij) 
Gij kunt mij luttel deren: 
Men kan mij niet ontberen. 
 
Weet, dat ik mij aan u niet kreun: 
Ik ben den landman tot een' steun; 
Hij zal mij steeds beschermen, 
Spijt al uw wrevlig kermen. 
 
'k Help duizenden in 's winters nood, 
En andre duizenden aan brood; 
En, schaamlen ten behoeder, 
Verstrek ik hun tot voeder. 
 
Weldadigheid, door u miskend, 
Zal, hoe gij smaalt en scheldt en schendt, 
Der armen dank niet derven, 
Dien ik haar doe verwerven. 
 
En, schoon ge mij zoo heftig smaadt, 
Mij uitlucht als een pestig kwaad, 
Ligt kan ik u cureren; 
Gij moest het eens proberen. 
 
Gij, giftig krank naar lijf en geest, 
Daar men soms gif met gif geneest, 
Ligt, kan ik u bewegen, 
Vergeld ik vloek met zegen. 
 
En, zoo het mij gelukken mogt, 
Dat ik den Demon eens bevocht, 
Die in u schijnt gevaren, 
Weg waren de Eeuwbezwaren! 
 
Wat nieuwe parel aan mijn kroon! 
Gijzelf hieft mij ten glorietroon. 
Nog eens: waart gij genezen, 
De Eeuw zou zoo zwart niet wezen. 
 
j.w. ijntema. 
1823. 






{==101==} {>>pagina-aanduiding<<}

Mengelwerk.

's Menschen zedelijkheid in verband beschouwd met deszelfs verstandelijke beschaving.

Door B. van Willes, Predikant te Nieuwland. (*)

Dat verlichting ook onder ons dagelijks toeneemt, kan niet ontkend, maar moet dankbaar erkend worden. Verlichting toch is eene gave des Hemels, welke, regt gebruikt, den sterveling innig doet bezeffen, welk eenen schat hij in zijn binnenste bezit. Veel, ja alles hangt intusschen af van de wijze, op welke dit onuitdoofbaar licht wordt aangekweekt en gebruikt.
Uit liefde voor de waarheid erkennen wij het, schoon ons menschelijk gevoel dit met zekeren weêrzin belijdt, dat deze verlichting niet overal zegen en heil verspreidt, dat zij somtijds, neen dikwerf, boosheid en ondeugd tot gezellinnen heeft. Dit erkennen wij, en toch schromen wij niet, voor deze steeds toenemende verlichting, de Bron van alle licht vurig te danken. De grootste zegen, die van boven komt, kan door menschen ook misbruikt worden. Doch hij, die, alleen om dit misbruik, deze groote weldaad des Hemels of veracht of verwerpt, heeft, vreeze ik, zijn eigen hart voor die weldaad toegemuurd. In het hart toch van dankbaren moet verlichting altijd eene vrijplaats vinden, zelfs wanneer de ondeugd haar overal vervolgt en bestrijdt. De zon, welke op onze aarde hare verlichtende stralen schiet, en daardoor vreugde en genoegen, bij vruchtbaarheid en overvloed, over ons uitstort,

{==102==} {>>pagina-aanduiding<<}
helpt ook den booswicht de gangen nagaan van het slagtoffer, dat, bij de eerste schemering, door zijne hand zal vallen. Maar waar is de dwaas, waar de verdoolde sterveling, die voor al de zegeningen des lichts ondankbaar de oogen sluit, en misdadig verlangt, in eenen eeuwigen nacht onzeker en akelig rond te tasten? De Godsdienst zelf, dien de mensch geen oogenblik, zonder groote schade, missen kan, moet het verdragen, dat menschen hem misbruiken. In het eerwaardig kleed van godsdienstigheid trad meermalen de moordenaar op, om door bedriegelijken schijn te misleiden, en zóó den lang verborgen dolk, onverhoeds, maar daardoor des te zekerder, den broeder in het hart te stooten. Maar wie miskent daarom de hooge geestverheffing, welke de Godsdienst verwekt? wie, den zekeren troost, dien de Godsdienst heiligt? wie, de zalige hoop, welke de Godsdienst onwrikbaar handhaaft?... Verdwaasden alleen, die voor de misdaad slechts oogen hebben. Zij kunnen zich zoo verre vergeten. Zij alleen kunnen de rampzalige begeerte koesteren, van voor hun behoeftig hart geenen God te hebben. Het misbruik, voor hetwelk niets te eerwaardig, niets te heilig is, zoekt nu en dan, ook door verlichting, menschendeugd en menschengeluk te verwoesten. Dit erkennen wij, zonder iets er op af te dingen. Doch ook wij hebben onze overtuiging, t.w. dat redelijke verlichting niets dan zegen om zich verspreidt, indien zij goed en bestendig wordt gebruikt, en voor den sterveling al hare schatten opent.
Laat hun, dien dit lust, bezwaren inbrengen tegen den Geest der Eeuw, welke wij beleven. Indien zij geene luchtkasteelen bestormen, dan voeren zij slechts strijd tegen misbruik, tegen de ondeugd, en deze willen wij niet te hulp komen. Onze taak, maar ook onze vreugde is het, de hooge waarde der verstandsbeschaving op te mer ken, in dezelve eene groote weldaad des Hemels te waarderen, en dezelve te handhaven, als eene rijke en onuitputtelijke bron van onverstoorbaar geluk voor den mensch, die naar volmaking streeft. Het is daarom, dat ik thans

{==103==} {>>pagina-aanduiding<<}
voorgenomen heb, 's menschen zedelijkheid in verband te beschouwen met deszelfs verstandelijke beschaving. Rekenende op uwe mij bekende toegevendheid, heb ik slechts deze twee punten ter behandeling van deze stof gekozen: 1o. Verstandelijke beschaving van den mensch heeft de aankweeking en bevordering zijner zedelijkheid ten doel. 2o. Het bestendig streven naar dit doel doet deze beschaving van den menschelijken geest immer toenemen en zich ontwikkelen.
I. Het eerste, met welk ik hoop uwe aandacht te zullen bezig houden, is, u aan te wijzen, dat de verstandelijke beschaving van den mensch tot doel heeft aankweeking en bevordering zijner zedelijkheid.
De mensch, door ontelbare bronnen van kennis omringd, is niet veroordeeld, om, gelijk de vrek, schatten op schatten te hoopen, en voor al zijn zwoegen en slaven ontbering en gebrek tot loon te ontvangen. Ware dit zoo, dan zou in velerlei opzigt onkunde beter zijn dan wetenschap en eene alles omvattende kennis. Deze verklaring, hoe vreemd ook, heeft evenwel veel voor zich, en laat zich, als gegrond en waarachtig, ligtelijk handhaven. Ziet eens naar dien geleerden veelweter. Met onbeschrijfelijk geduld doorsnuffelt hij alle, voor anderen ontoegankelijke, bronnen van kennis. Rusteloos vult hij zijn hoofd, als een magazijn, met nuttige en nuttelooze kundigheden. Al zijne genoegens offert hij gretig op, en, uitgeput van ligchaamskrachten, heeft hij zich op eene hoogte geplaatst, van welke hij duizelende, diep in de laagte, op medemenschen nederziet, die hij verpligten en noodzaken wil tot eerbied en ontzag voor zijne diepe kennis en zijn alles omvattend, maar menigmaal verbijsterd, verstand. Te hoog boven anderen verheven, wordt hij niet altijd door hunne kortzigtigheid opgemerkt, of, wegens laatdunkendheid en trotschheid, met medelijden aangezien. Indien men hem somtijds eenigen eerbied betoont, dan geniet hij dit voorregt, even als eene geslotene en welvoorziene boekenkast, welke men alleen ontziet van wege de schatten, die nu ongebruikt liggen,

{==104==} {>>pagina-aanduiding<<}
maar, eenmaal in handen van menschen gekomen, niet enkel aangegaapt, maar gebruikt worden tot een zedelijk doel. In zijne onbillijke eischen grievend teleurgesteld, blaast hij zich, door ijdelen waan, belagchelijk op, en maakt hij daardoor den afkeer van zijne, tijdig en ontijdig uitgekraamde, geleerdheid onder de menschen bijna algemeen en bij velen onoverwinnelijk. Nu beschouwt hij iederen sterveling als zijnen vijand, belacht en verguist, wat deze als heilig eerbiedigt, en, niet kunnende schitteren door eene kennis, welke slechts in zijne oogen waarde heeft, neemt hij lafhartig de toevlugt tot wonderspreuken, om zich te wreken over het gemis van roem en eer, aan welke hij, als aan zijne geliefde Godheden, gestadige offers bragt. Door nijd en wrevel beheerscht, strijdt hij, in blinde woede, nu tegen verlichting, dan tegen domheid, nu tegen beschaving, dan tegen barbaarschheid, en valt hij beurtelings aan op zedelijkheid en zedeloosheid, in zijne ontstelde hersenen buitensporig misvormd of vergroot. Alles, behalve zichzelven, vergetende, stelt hij zich ten verdediger van wonderspreuken en gevaarlijke dwalingen, om anderen datgene als waarheid bedriegelijk op te dringen, wat hij zelf niet gelooft, of als logen verfoeit. Als een verklaard vijand der menschheid, wier heiligste regten zijne driestheid zoekt te vertrappen, leeft hij door niemand geacht of bemind. Als een schandelijk misbruiker van nuttige kennis en wetenschap, gaat hij henen zonder begeerd te zijn, en bij zijnen dood juicht de menschheid, welke alleen voor zedelijkheid en menschendeugd eerbied heeft, en eene opgehoopte, maar ongebruikte geleerdheid niet hooger acht, dan zij verdient. Dit beeld van eenen niet zedelijk denkenden veelweter is niet geheel uit de lucht gegrepen. Het origineel, in deze trekken slechts flaauwelijk geschetst, zal u misschien niet onbekend zijn. Wij beklagen den man, die, onder zoo veel geleerdheid gebukt, alleen de aarde
aanschouwt, die de edelste springveren in het menschelijk hart zoekt te verlammen, en die zijne medemenschen tot eenen strijd

{==105==} {>>pagina-aanduiding<<}
uitdaagt, uit welken hij nooit, dan als overwonneling, kan terugkeeren.
Doch wij zouden geheel het menschdom beklagen moeten, indien alle stervelingen denzelfden weg insloegen. Geen plekje gronds op den geheelen aardbodem zou er dan zijn, zonder vijandschap, zonder bitteren strijd. Menschen zouden dan als Furiën onophoudelijk tegen medemenschen woeden, rusteloos voortgezweept door eene ijdele en nuttelooze kennis, welke de harten der menschen onderling verdeelt, en welke alsdan deze aarde tot eene Hel, en de menschen tot veelwetende, maar nijdige en booze Duivels zou verlagen. En nu beslisse ieder, of dan niet onkunde in velerlei opzigt beter zou zijn, dan ijdele wetenschap en alles omvattende kennis? Zou dan de toestand der bijen, die, volgens instinkt vereenigd, tot één doel eenparig werkzaam zijn, niet te verkiezen wezen boven den staat van redelijk denkende en handelende menschen?
Hiermede wil ik de hooge waardij van 's menschen verstandelijke beschaving niet beswisten. Op deze wijze zou ik slechts van een' anderen kant het menschelijk geluk aanvallen. Het geld in de schatkist van eenen gierigaard ligt wel ongebruikt en geeft geenen zegen, maar het behoudt toch zijne waarde en blijft altijd een geschikt middel, dat, goed gebruikt, heil en geluk aanbrengt. Even zoo blijft de verstandelijke beschaving van den mensch op zichzelve eene nuttige en gewigtige bezitting, en het verzuim van den mensch ontneemt haar de eigendommelijke waarde niet. Bij zucht naar volmaking der zedelijkheid kan de mensch te verlicht noch te kundig zijn. Zedelijkheid is bij den mensch hoofddoel, verstandelijke beschaving hulpmiddel. Dit wil ik u aanwijzen, minder opzettelijk en voldingend betoogen, daar ik vertrouw, dat gij met mijne pogingen zult tevreden zijn.
Laat ons daartoe, eerstelijk, letten op de verstandelijke vorming van den mensch, op derzelver langzame toeneming in deszelfs eersten leeftijd, en op het afnemen van dezelve in gevorderde jaren.

{==106==} {>>pagina-aanduiding<<}

Van alle schepselen, die op deze aarde het dierlijk leven ontvangen, blijft de mensch, die zigtbaar het voortreffelijkste van allen is, het langst en het meest hulpeloos en behoeftig. Gelijk voor het dier slechts weinige dagen voldoende zijn, om hetzelve onafhankelijk op zichzelve te doen bestaan, zoo zijn hiertoe voor den mensch naauwelijks eenige jaren toereikende. Het kind treedt den staat der volwassenheid in, en niet, gelijk het dier, door een instinkt geholpen, heeft hij wel eenige kundigheden verzameld, maar mist nog lang een geoefend oordeel, zonder hetwelk weinig van hetgeen aangeleerd is wezenlijk nuttig is. Bij verderen opgroei rijpt zijn verstand, scherpt zich zijn oordeel, verfljnt zich zijn gevoel, en ziet zich de mensch in staat gesteld, om, naarmate hij te voren langer werd belemmerd, nu grootere stappen te doen ter ontwikkeling zijner edele vermogens. Evenwel, nu hij het meest geschikt is, om zijne verstandelijke vermogens te ontwikkelen, ziet hij zich daartoe het minst in staat. Een werkzaam aandeel in de bedrijven van het menschelijk leven ontrooft hem nu den tijd, dan eens den lust, altijd de begeerlijke gelegenheid, om alleen beschaving van zijn verstand overal te bedoelen en na te jagen. Eindelijk komt de ouderdom, die de verstandsvermogens vermindert, het geheugen uitwischt, het oordeel verstompt, en den mensch onwederstaanbaar terugvoert tot die bekrompenheid van verstand, aan welke hij, eerst vóór weinige jaren, door inspanning van alle krachten, ter naauwernood was ontworsteld. Waar is hier die opklimming, welke, geheel de schepping door, ook onder mindere schepselen, heerscht? Of moet de mensch daarom alleen zoo vele schatten van kennis langzaam en met moeite verkrijgen, opdat hij, na een kortstondig genot van dezelve, in den eenzamen ouderdom derzelver gemis des te pijnlijker zou gevoelen?... Op deze vragen wachten wij een bevredigend antwoord van hen, die de verstandelijke beschaving van den mensch als hoofddoel najagen,
en den grootsten schat der menschen meenen te vinden in eene

{==107==} {>>pagina-aanduiding<<}
kennis, welke den sterveling dàn het minste baat, wanneer hij hare hulp en toespraak het meeste behoeft.
Wij stellen ons de zedelijkheid van den mensch voor als het doel van onze verkregene kundigheden. Dan gaat de mensch immer vooruit, en komt hij telkens eene volmaking nader, voor welke, buiten hem, geen schepsel op aarde vatbaar is.
Het gevoel en de verbeelding vertoonen zich bij den mensch het eerst. Deze hebben, om niet te verwilderen, leiding noodig. Juist de hulpeloosheid van het kind bindt hetzelve aan de teederheid voornamelijk der moeder. Zij verstaat haar kind en wordt van hetzelve verstaan, lang vóór dat de tong eenigen dienst kan bewijzen. Onder hare leiding vooral wordt het kind groot, en van lieverlede geschikt, om, bij verdere opgroeijing, door kennis en verstand, voor zedelijkheid en deugd te leven. Aan de leiding van leermeesters toevertrouwd, nadert het kind den leeftijd, in welken zich het geheugen gelukkig ontwikkelt. De kring zijner kundigheden breidt zich telkens wijder uit, maar mist nog lang den vasten band, die door rijper oordeel en door gebruik alleen kan worden gelegd. Zoo lang leeft de mensch in den staat der voorbereiding, en, daar de edelste gewassen langzaam den vollen wasdom verkrijgen, zoo doet ook de duur dezer verstandelijke voorbereiding iets gewigtigs te gemoet zien. De belangrijke leeftijd van den volwassen mensch is nu daar. De aangeleerde kundigheden worden nu, door het gebruik, zijne kundigheden. Hetgeen hem was medegedeeld wordt alzoo zijn wettig en onvervreemdbaar eigendom; terwijl de veelvuldige betrekkingen, in welke hij is geplaatst, en de onderscheidene pligten, die hij gestadig heeft te vervullen, al de schatten der kennis voeren naar het hart, als naar een Gode toegewijd heiligdom, om aan de zedelijkheid onverstoorbaar toe te behooren. Zelfs de ouderdom, aan wien de wereld telkens meer vreemd wordt, moge zich moeijelijk onder menschen bewegen, naar wie hij zich niet meer schikken kan, en die hij daarom meestal eenzijdig en ongunstig beoordeelt; hij vergeet

{==108==} {>>pagina-aanduiding<<}
toch die kundigheden nooit, door welke zich zijne zedelijkheid liet vormen en veredelen, en hij bezit uit zijnen besten leeftijd, dien daarom welligt ieder grijsaard boven het tegenwoordig oogenblik, niet altijd onpartijdig, roemt en prijst, nooit te verdelgen kundigheden, om zijne zedelijkheid, trots de afneming zijner verstandsvermogens, niet enkel te behouden, maar steeds meer te veredelen. Het verstand moge in den ouden dag afnemen; de zedelijkheid hangt van ons hersengestel, van onze zinnen niet enkel af. Zij neemt altijd toe, ook bij het klimmen der jaren. Kan men dit in den mensch dagelijks opmerken, en dan nog twijfelen, dat zedelijkheid het doel is, naar welk 's menschen verstandelijke beschaving onophoudelijk moet streven?
Ons gevoelen zal merkbaar versterkt worden, wanneer wij, ten tweede, uwe aandacht vestigen op het zedelijk gevoel, den mensch onuitwischbaar ingeplant.
Reeds het kind, zelfs wanneer zijn zinnelijk verstand schier bij elken voetstap nog waggelt en struikelt, feilt, in zijn oordeel over zedelijk goed en kwaad, bijna nooit. De jongeling, wien grootheid bekoort, en wien de glans eens Konings betoovert, kiest voor zich het lot van den vromen jozef in de gevangenis, en drukt zich de oogen niet toe op het zien der gruwelen van gekroonde booswichten. De volwassen mensch, die, in zijn oordeel over andere onderwerpen, zoo dikwerf is veranderd, en van anderen niet zelden hemelsbreed verschilt, verzaakt dit inwendig zedelijk gevoel niet. De ouderdom, die voor zoo vele dingen oogen en ooren en belangstelling verloren heeft, spreekt over het zedelijke zelden of nooit een onbillijk vonnis uit. Dit zedelijk gevoel blijft den mensch altijd bij, hoeveel ook, in zijn oordeel omtrent andere voorwerpen, moge wegvallen. Zelfs de booswicht, wiens driestheid niets ontziet, verloochent nooit geheel dezen algemeenen karaktertrek der menschelijke natuur. De bespotting der ondeugd door scherts kan hij openlijk verdragen. Het vrijmoedig gedrag van eenen diogenes kan hij zonder leed aanzien. Hem laat hij, op kla-
{==109==} {>>pagina-aanduiding<<}
ren dag, met de lantaren in de hand, naar menschen zoeken. De leefwijze van dezen zonderling gaf te veel hare bespottelijke zijde, aan het oog van den zinnelijken Griek, bloot, en verwekte daarom meestal verwondering, zelden navolging, nooit bewondering. Maar een socrates, die kennis en zedelijkheid gelukkig vereenigde, en dezelve, bevallig gekleed, onder de menschen bragt, was hun een doren in de oogen. Zij vreesden, dat zij in hunne boosheid zouden worden ten toon gesteld. Zij wilden wel boos zijn, maar niet schijnen. Omdat hij de deugd voorstond, moest hij den doodelijken beker drinken. Hij stierf, maar veroordeeld als een Godloochenaar en verleider der jeugd, omdat zijne vijanden de
eigenlijke oorzaak van zijnen dood niet durfden noemen. Zij ontzagen nog het zedelijk gevoel in anderen, dat zij voor zichzelven roekeloos met voeten traden. Dit onuitwischbaar gevoel, dat somtijds zich verschrikkelijk aan den booswicht vertoont, om hem zijne gruwelen voor te houden, gaat noch met het geheugen, noch met de aangeleerde kundigheden der menschen verloren. Vanwaar toch die overeenstemming onder zoo vele duizenden, bij zoo veel onderscheid? Dit gevoel wordt niet aangeleerd; men kan het dus ook niet afleeren. De mensch legt dit zedelijk gevoel niet af, gelijk het kleed, dat verouderd is. Diep in het menschelijk hart blijft dit gevoel onuitwischbaar gevestigd, om hem, bij elke kundigheid, welke hij mogt opdoen, nooit te doen vergeten, dat hij zedelijk schepsel is. Kan men dan wel met eenigen schijn ontkennen, dat zedelijkheid bij den mensch hoofddoel, en de verstandelijke beschaving hiertoe hulpmiddel is?
II. Wij gaan over tot het tweede punt, volgens welk ik u zal pogen aan te wijzen, dat het bestendig streven naar zedelijkheid de beschaving van het menschelijk verstand immer doet toenemen en zich ontwikkelen.
De menigvuldige bronnen van menschelijke kennis zijn op verre na nog niet uitgeput. Veel is er, dat nog niet geraadpleegd, weinig, dat goed en bestendig gebruikt is. Van het insekt, dat in éénen waterdroppel zijne geheele

{==110==} {>>pagina-aanduiding<<}
wereld vindt, tot het onderscheiden tellen en noemen van die millioenen sterren, welke aan den hemel zoo vele melkwegen vormen, is de weg niet geheel gebaand, laat staan afgelegd. De menschelijke geest, in dezen zijne volmaakbaarheid gevoelende, legt slechts een klein gedeelte van dien weg af, maar streeft steeds verder op denzelven, naarmate edeler beginsels hem bezielen, en een heerlijker doel al zijne pogingen in gestadige werking houdt. Dit doel, dat niet anders dan bevordering zijner zedelijkheid zijn kan, zet den mensch gestadig aan, om immer vooruit te gaan met zijne kennis, niet enkel om veel, om alles te weten, maar voornamelijk om dat alles diep in zijn geheugen, maar nog dieper in zijn hart te prenten, wat immer zijne zedelijkheid kan veredelen en bevestigen.
Bij elken stap op dien weg moet de mensch, die waarheid boven alles eerbiedigt, telkens belijden, dat er oneindig veel is, wat hij noch kent, noch begrijpt. De alles beslissende veelweter weet van deze algemeene bekrompenheid der menschelijke kennis voor zichzelven niets. Zijn trots en vermetelheid bepaalt als zeker, wat boven het bereik van den sterveling is, en dwingt den onbezonnenen tot roekelooze schending van het gebied diens Eenigen, wiens kennis alles omvat, die alles tot eene onafzienbare diepte peilt. Indien deszelfs euvelmoed niet tot dit uiterste van laatdunkendheid komt, dan vindt hij in zijne beperkte kennis onoverkomelijke hinderpalen, om voort te gaan, en zijne kundigheden, op eene andere wijze, te vermeerderen. Doch hij, die in alles zedelijkheid bedoelt, trekt ook van die beperking zijner kennis eene heerlijke vrucht, om namelijk onderworpen te zijn en nederig, om de grootheid des Oneindigen te bewonderen, en de Bron van kennis en deugd lief te hebben. Die onkunde omtrent vele dingen houdt hem niet op, in het bewandelen van den hem aangewezen weg, dan opdat hij zijne schreden daarna slechts zou verdubbelen, en rusteloos die kennis najagen, welke op zijne zedelijkheid en zijn geluk onmiddellijk en voordeelig werken kan.

{==111==} {>>pagina-aanduiding<<}

De trotsche veelweter zoekt, om zichzelven, de menschen. Hij moet pralen met eene kennis, welke in zijn oog niemand, buiten hem, bezit. Overal zoekt hij te schitteren, al zou door zijnen ijdelen roem geheel het menschelijk geslacht in het ongeluk storten. Plaats hem op een onbewoond eiland, en, indien hij, in zijne blinde verwaandheid, de onbezielde schepsels niet verheft tot stille bewonderaars van zijn onmetelijk verstand (*), dan zult gij hem al zijne kundigheden roekeloos zien verwaarloozen, welke hij, alleen om den roem bij menschen, rusteloos heeft nagejaagd, en welke hij nu, bij ontstentenis van deze ijdele bewonderaars, niet meer kan gebruiken. Hij, daarentegen, die zich de zedelijkheid als éénig doel van zijn pogen voorstelt, is nooit alleen. In zijn binnenste draagt hij altijd den getrouwen getuige zijner werkzaamheden om, en in de eenzaamheid gaat hij voort, kundigheden te verzamelen, welke hem in zedelijkheid, ook zonder roem bij menschen, groote vorderingen doen maken. Plaats dezen, waar gij ook verkiest, in onbewoonde streken, in nare gevangenissen, ja overal, waar de trotsche veelweter niet tieren kan, en hij verlaat deze akelige verblijfplaatsen nooit, dan met vorderingen in zedelijkheid en in kennis. Wil men hiervoor bewijs? Men herinnere zich slechts h. de groot op Loevestein. Men doorleze de werken, welke hij daar in zijne gevangenis schreef, en men behoeft niet meer te twijfelen, of hij, die zedelijkheid door kennis gestadig zoekt te
bevorderen, ook in de eenzaamheid en onder de akeligste omstandigheden, onbemerkt en ongeprezen door menschen, reuzenstappen doet op den weg van nuttige wetenschap.
Menschenschuw is echter de man niet, die op zede-
{==112==} {>>pagina-aanduiding<<}
lijkheid, als eene edele vrucht van kennis en verstandelijke beschaving, vrolijk blijft wachten. Rondom hem vereenigen zich gaarne menschen, die, voor hunne menschelijke natuur, meer, dan de uiterlijke gedaante van hun ligchaam, als bewijs kunnen aanvoeren. Den alleen verstandelijken veelweter zult gij zelden lang in gezelschap zien van zedelijk gezinde menschen. Deze kunnen niet zonder ergernis de geheele verwaarloozing van zoo vele en voortreffelijke geestvermogens aanschouwen. De trotsche veelweter duldt ook zijns gelijken in zijne nabijheid niet. Van nature zijn beide elkanders verklaarde vijanden. Hij ziet zich het meest omringd door laffe vleijers, die hem, zelfs over wezenlijke gebreken, prijzen; door trotschaards, die al hunne waarde ontleenen uit den omgang met den grooten geleerde, menschen, die meer het vreemde en wonderlijke naäpen, dan het schoone en ware beminnen, en die daardoor veel gelijken naar poetsemakers, wien dàn eerst eenige opmerkzaamheid van den voorbijganger op 's heeren straten geschonken wordt, wanneer zij zich op het hoofd zetten. Aan zulken geeft hij niet zelden het genoegen, hem aan te hooren, in eene voor hen vreemde taal; en de onnoozelheid, op hun gelaat duidelijk dan te lezen, herinnert dikwerf den aanschouwer de gemoedelijke prediking van den H. antonius voor de visschen. Met innig genoegen bevindt hij zich in gezelschap van bewonderaars, die, wanneer hij den loop der planeten bepaalt, en dan de namen noemt van jupiter, saturnus, mars of mercurius, hem in alle eenvoudigheid des harte afvragen, of deze mannen van name niet zijne voorouders waren, en of hij van deze Reuzen niet afkomstig is (*). Zulk gezelschap lokt voorwaar
niet uit tot verdere uitbreiding eener reeds te hoog bewonderde kennis. Hij, daarentegen, die zedelijkheid tot hoofddoel zijner verzamelde kundigheden stelt, vindt

{==113==} {>>pagina-aanduiding<<}
rondom zich altijd menschen, die dezen edelen naam niet onwaardig zijn. Menschen, doch die tevens kinderen zijn in ootmoed en nederigheid; eenvoudigen, die het niet beneden zich achten, deugdzaam te zijn en altijd meer zedelijk te worden; deze vormen rondom hem een' belangrijken kring, en tot dezen kring daalt hij gewillig af. Daar moge hij minder gelegenheid vinden, om zijne geleerdheid, in derzelver geheele uitgebreidheid, aan den dag te leggen; hij leert daar toch zijne kennis van alle kanten beschouwen, en uit oogpunten bezien, die voor hem belangrijk zijn, en die hij, buiten den kring dezer eenvoudigen, voor zichzelven nooit zou hebben gekozen. Hij doet daar den zedelijk gestemden mensch luisteren naar den lofzang, dien, ook in den stillen nacht, de werken des Almagtigen aanheffen. Dezen kring verlaat hij nooit, dan wijzer en beter en zedelijker. Daar leert hij eerst zijne kennis nuttig voor zichzelven, heilzaam voor anderen gebruiken; daar lokken hem de vruchten der wetenschap uit tot rijkelijk zaaijen, reeds bij voorraad gestreeld door de vrolijke hoop van veel te zullen maaijen en oogsten.
Wetenschap en kennis, waar de zedelijkheid niet in derzelver gezelschap is, verwoesten altijd het geluk en den vrede der menschen. De met eenige moeite verzamelde kundigheden beschouwt ieder mensch als zijn bijzonder eigendom. Dezen schat meent de sterveling te moeten verdedigen tegen ieder, die denzelven niet diep genoeg eerbiedigt. Geweld dwingt dan tot de omhelzing van één gevoelen, door zwaard en vuur gepredikt, door de waarheid echter dikwerf veroordeeld. Raadpleegt de geschiedenis van alle tijden. Waar het zwaard voor menschelijke meeningen getrokken, waar het vuur ter overreding van menschen ontstoken wordt, daar mogen de geheiligde namen van Godsdienst en zedelijkheid gebruikt worden, bij naauwkeurig onderzoek zal zich achter een fraai masker nooit geheel kunnen verbergen menschenwijsheid zonder zedelijkheid. De zedelijkheid toch dwingt nooit door zwaard of geweld, maar door redelijke overtuiging. In

{==114==} {>>pagina-aanduiding<<}
onze dagen dient het zwaard dezen vijandigen veelweters niet; doch de magtelooze woede, met welke deze ellendige wijsheidpredikers zelfs het heiligste aanranden, toont genoeg, hoe menschelijke kennis, zonder zedelijkheid, van verlangen brandt naar het einde van eenen haar zoo gehaten stilstand van wapenen. De verzamelde kundigheden behooren, ieder afzonderlijk, den menschen; zedelijkheid blijft onverdeeld het eigendom van den mensch. Menschelijke harten, door verscheidenheid van kennis van elkander vervreemd en niet zelden onderling vijandig, worden door zedelijkheid tot één doel vereenigd. Zedelijkheid geeft, bij zoo veel verscheidenheid, overeenstemming en eenheid. Verschillend mogen de gaven zijn van kennis en wetenschap; op het altaar der zedelijkheid ontstoken, klimmen zij op tot één Gode geheiligd offer, door de geheele menschheid haren weldadigen Schepper toegebragt. Zedelijkheid verbroedert het menschdom, en bluscht onophoudelijk uit de vlammen der tweedragt. Wie ooit deze heilzame strekking der zedelijkheid heeft ontdekt, kan deze wel onverschillig zijn omtrent de hooge roeping van vrede te stichten door zedelijkheid, waar anders, door kennis, twist en vijandschap bestaat? Zoekt hij als van zelve niet, met eigen voorbeeld, te toonen, dat verscheidenheid van kennis den vrede niet stoort, welken de zedelijkheid aanbrengt? Zal hij niet, om ook bij anderen den vrede te bevorderen of te behouden, zich inspannen, om eigene kennis onophoudelijk te verrijken, meer dan hij, die door zijne kennis alles verdeelt, en, door het verwaarloozen der zedelijkheid, niets vereenigt?
Wetenschap en kennis, waar de zedelijkheid derzelver blijvend bestaan niet verzekerd heeft, kunnen zich niet boven het lot der vergankelijkheid verheffen. Door onze zinnen hebben wij al onze kennis opgedaan; wij hebben haar ontleend uit den naauwen kring, die rondom ons is getrokken. Wordt de mensch slechts aan dien kring ontrukt, dan ziet hij zich genoodzaakt, even als het kleine kind, met leeren op nieuw te beginnen. Worden zijne zinnen stomp en minder bruikbaar, dan staat zijne kennis

{==115==} {>>pagina-aanduiding<<}
niet alleen stil, maar dan is hem reeds veel ontvallen, vóór dat hij zulks gewaar werd. Wie ziet niet, dat kennis en wetenschap op zichzelve dus nooit eeuwigdurend kunnen zijn? Hoe zouden wij dit zelfs uit de geschiedenis kunnen bewijzen, waar heden als dwaasheid wordt verworpen, wat gisteren als wijs en gegrond geroemd werd! Elke dag heeft daar bijna zijne bijzondere meeningen, welke spoedig met andere, schoon niet altijd betere, worden verwisseld. Het verkeerd en onopmerkzaam gebruik der zinnen brengt den mensch dikwerf in gevaar, om veel weg te werpen van hetgeen hij eens hoogelijk had geroemd en vurig bemind. Doch de zedelijkheid der menschen wordt aangekweekt, niet aangeleerd. Zij hangt noch van onze zinnen, noch van de zinnelijke wereld af. Zij grondt zich op onze betrekking tot onzen Schepper en Weldoener en tot onze medemenschen. Onze kennis moge veranderen, ja wegvallen, voor zoo verre wij, in hoogeren kring, alles minder zinnelijk, meer zuiver zullen te weten komen; onze zedelijkheid wordt dan verhoogd en veredeld, nooit vernietigd. Noch ouderdom, noch dood ontneemt ons dit eigendommelijke onzer menschelijke natuur. Wie deze waarde zijner zedelijkheid kent, wie dagelijks meer gevoelt, hoezeer vermeerdering van kennis, bij iederen sterveling, die zich geen geweld aandoet, ook verhooging en veredeling van zedelijkheid ten gevolge heeft, die zal altijd rusteloos streven naar kennis, zoo als zij op zedelijkheid werken kan en moet. Dit is, dunkt mij, zoo duidelijk, dat ik de verdere ontwikkeling hiervan aan uw gevoel en oordeel veilig kan overlaten.





{==116==} {>>pagina-aanduiding<<}

De vragen: Verdient de Vaccine thans nog, als voorbehoedmiddel tegen de Kinderziekte, te worden aangeprezen? en wat heeft daaromtrent de Utrechtsche Kinderziekte-Epidemie van het jaar 1823 geleerd?

Beantwoord door N.C. de Fremery, Hoogleeraar in de Geneeskunde te Utrecht. (*)

Zeer geëerde Medeleden van dit Natuurkundig Gezelschap!

Wanneer ik in onze bijeenkomsten eene spreekbeurt vervul, ben ik doorgaans gewoon daarin een onderwerp te behandelen, ontleend uit de Scheikunde of Natuurlijke Geschiedenis, zoodanig gekozen, dat gij daardoor met de vorderingen dier wetenschappen, of derzelver toepassing op voorwerpen van algemeen belang, welke in het dagelijksch leven voorkomen, wordt bekend gemaakt. Ook nu zoude ik u met zulk een onderwerp hebben trachten bezig te houden, ware het niet, dat de moorddadige Kinderziekte, welke thans in deze stad heerscht, en reeds zoo vele kinderen, zoo wel als volwassenen, ten grave heeft gesleept, mijne aandacht bijzonder had bepaald bij het weldadig voorbehoedmiddel, 't welk ons Gods goede Voorzienigheid in de inenting der Koepokken, als zoodanig het eerst door den onsterfelijken jenner in uitoefening gebragt, heeft geschonken.
Ik wilde dan uwe aandacht, op welke ik bij een zoo belangrijk onderwerp zekeren staat kan maken, bezig houden met de beantwoording der twee volgende vragen: 1o. Verdient de Koepokinenting ook nu nog, vijfentwintig jaren nadat zij voor het eerst door jenner is bekend gemaakt, als voorbehoedmiddel tegen de Kinderziekte te worden aangeprezen? En 2o. wat heeft ons de Epidemie van Kinderziekte, welke dit jaar in deze stad geheerscht heeft en nog heerscht, te dezen opzigte geleerd?

{==117==} {>>pagina-aanduiding<<}

De beantwoording dezer vragen is mij op dit oogenblik bijzonder belangrijk voorgekomen, zoo wegens de blaam, welke een Nederlandsch Arts onlangs op de Vaccine heeft trachten te werpen, en zijn geschrijf, door het listig inmengen van systematisch godgeleerde, ter zake niets afdoende en verkeerdelijk aangebragte, begrippen, bij sommige zwakke en bevooroordeelde lezers, ingang te doen vinden, als wegens de voorbeelden van menschen, die, te voren gevaccineerd, in deze Epidemie door Kinderziekte zouden zijn aangetast, welke den Geneesheeren dagelijks worden voorgeworpen, om daardoor het onvermogen der Koepokinenting ter beveiliging tegen de Kinderziekte, zoo mogelijk, te bewijzen.
Bij deze beantwoording ben ik voornemens mij vooral te bedienen van de waarnemingen, welke ik gelegenheid heb gehad, van de maand November des jaars 1802 tot op dezen dag, en dus gedurende eenentwintig jaren, te doen op zevenhonderd-en-twintig door mij gevaccineerde personen van allerlei klassen, van allerlei leeftijd, onder de meest verschillende omstandigheden. Welligt zal het sommigen uwer vreemd voorkomen, dat er geen grooter aantal voorwerpen door mij, gedurende dat aanmerkelijk tijdsverloop, is gevaccineerd. Dezen zal ik antwoorden, dat ik hier alleen gebruik maak van die vaccinatiën, welke door mij in het bijzonder zijn verrigt, niet van die gene, welke ik, in mijne betrekking tot de Provinciale Geneeskundige Commissie, of zelf verrigt, of ook bestuurd heb; en dan zal het niemand vreemd kunnen toeschijnen, dat ik, dagelijks het grootste gedeelte van mijnen tijd bestedende aan mijne hoofdbestemming, het onderwijs der akademische jeugd te dezer plaatse, geen' meerderen tijd aan het vaccineren, hoe nuttig en belangrijk dit op zichzelve zijn moge, heb kunnen besteden.
Dit meen ik daarenboven hier nog te moeten bijvoegen. Bijna alle deze 720 gevaccineerden zijn door mij met de grootste naauwkeurigheid waargenomen, en het meest belangrijke dezer waarnemingen is steeds onmiddellijk geboekt; zoodat ik vermeen, uit dit kleiner, maar toch genoegzaam, aantal waarnemingen, met meer zekerheid gevolgtrekkingen te kunnen afleiden, dan dit door anderen, die mogelijk duizenden hebben gevaccineerd, maar, juist wegens dit groot aantal, dezelve niet behoorlijk hebben kunnen waarnemen, geschieden kan. Zoo veel mogelijk heb ik ook de door mij

{==118==} {>>pagina-aanduiding<<}
gevaccineerden in den volgenden loop van hun leven nagegaan, en meen dus eenig regt te hebben, om ook over den verderen invloed der Vaccine op de gezondheid der gevaccineerden mijn, op waarneming gegrond, gevoelen te mogen zeggen.
Voor het overige meen ik hier ook nog te moeten bijvoegen, dat ik niet, gelijk de laatste bestrijder der Koepokenting dit dengenen, die deze voorbehoeding tegen de vreesselijke Kinderziekte, ten nutte van het menschdom, hebben trachten in te voeren, ten onregte heeft aangetijgd, hierin met overhaasting ben te werk gegaan, om door het uitoefenen eener nieuwe praktijk opzien te baren. Neen! Eerst vier jaren nadat de voorbehoedende kracht der Vaccine door jenner aan het licht was gebragt, nadat ik dit denkbeeld eerst bijna geheel had verworpen, naderhand in twijfel getrokken, en niet dan nadat ik de menigvuldige proeven en waarnemingen van Engelsche, Fransche en Duitsche Geneesheeren naauwkeurig had gelezen en overwogen, en hier ter stede den uitslag der vaccinatiën, door andere Kunstgenooten in het werk gesteld, oplettend gadegeslagen, heb ik zelf begonnen te vaccineren, ben daarin voorzigtig voortgegaan, maar heb ook tot dezen dag toe geene reden gevonden, om eenig berouw te gevoelen wegens hetgeen ik in dit vak der beoefenende Geneeskunst heb verrigt. Ik mag mij dus vleijen, dat ik mij in dezen noch door zucht tot handhaving van eenig geneeskundig stelsel, noch door blinde empirie heb laten wegslepen, maar dat ik ook hier steeds de redelijke ondervinding, de Empiria rationalis, den grondslag van alle ware Geneeskunde, getrouwelijk gevolgd heb.
In de eerste plaats stelde ik mij dan ter beantwoording de vraag voor: Verdient de Koepokinenting ook nu nog, vijfentwintig jaren nadat zij door jenner het eerst is aangeprezen, als voorbehoedmiddel tegen de Kinderziekte, die zelfde aanprijzing?
Ik kan deze vraag, uit mijne ondervinding, gerustelijk met ja beantwoorden. Tot op dezen dag is nog niemand der 720 door mij gevaccineerden door Kinderziekte, 't zij dan ware, 't zij dan zoogenaamde gewijzigde (modificated Smallpox), voor zoo veel ik heb kunnen te weten komen, aangetast. In dien tijd heeft de Kinderziekte meermalen in deze stad geheerscht, en hare slagtoffers zijn vele geweest. Nimmer heb ik mijne ingeënten van door Kinderziekte besmette huizen of

{==119==} {>>pagina-aanduiding<<}
personen afgehouden. In verscheidene huisgezinnen, waar kinderen, door mij gevaccineerd, woonden, is naderhand ware Kinderziekte gekomen; maar de met koepokstof ingeënten zijn van dezelve verschoond gebleven. In een arm Joodsch huisgezin had ik, in twee onderscheidene jaren, drie kinderen gevaccineerd. Een vierde kind, naderhand geboren, was nog niet gevaccineerd, toen het, bij eene heerschende Epidemie van Kinderziekte, door deze zoo hevig werd aangetast, dat het aan derzelver gevolgen bezweek. De drie overigen leefden met dat kind in één, niet zeer ruim, woonvertrek, aten, dronken, sliepen met hetzelve, en - niemand werd besmet. Vijfmalen heb ik Kinderziekte gezien bij kinderen, die met koepokstof waren ingeënt, maar bij welke deze inenting niet had kunnen geschieden, dan nadat zij reeds te voren door de ware Kinderziekte, die in het huis, waar zij woonden, was doorgedrongen, besmet waren. In alle die gevallen was deze, bij gevaccineerden voorkomende, Kinderziekte goedaardig en discreet, ook daar, waar de bloedverwanten dezer gevaccineerde kinderen, door kwaadaardige zamenvloeijende pokken aangetast, eene prooi des doods geworden waren, en dat hoewel het geheele gestel der kinderen, en vooral de dikke, weinig medegevende huid, anders ook bij hen gevaarlijke pokken met reden had laten verwachten. En zoo stemt dan mijne ondervinding te dezen opzigte volmaakt overeen met die der beste geneeskundige waarnemers, welke uit éénen mond getuigen, dat waarlijk de Koepokken, ingeënt aan voorwerpen, reeds door Kinderziekte besmet, deze geweldige ziekte verzachten, en gemakkelijk en veilig doen afloopen.
Maar, zal iemand dan te regt vragen, heeft men de Vaccine, welke dus de ingeënten voor eenen tijd tegen het geweld der Kinderziekte beveiligd heeft, ook voor een middel te houden, 't geen deze zijne beveiligende kracht te allen tijde blijft behouden, en de gevaccineerden voor hun geheele leven tegen de Kinderziekte waarborgt? Hoewel een tijdsverloop van eenentwintig jaren, gedurende welke zich het voorbehoedend vermogen der Vaccine beproefd heeft betoond, hier reeds zeer vele hoop voor het vervolg geeft, en waarschijnlijkheid genoeg oplevert, om deze vraag met ja te kunnen beantwoorden, wil ik echter liever, 't geen ik hierover meen te moeten zeggen, uitstellen, tot dat ik, bij de beantwoording der tweede vraag, over den invloed der thans

{==120==} {>>pagina-aanduiding<<}
heerschende Epidemie van Kinderziekte op ons oordeel over de Koepokenting heb te handelen.
Het is dus ook door mijne waarnemingen uitgemaakt zeker, dat de Vaccine, immers voor een' zeer langen tijd, de ingeënten tegen de Kinderziekte behoedt, en dus ernstig verdient aangeprezen te worden. Hoe echter deze voorbehoeding geschiede, weten wij niet. Door naauwkeurige waarneming is ons bekend, dat gevaccineerde voorwerpen, aan de besmetting der Kinderziekte, 't zij door inenting, 't zij op eenige andere wijze, blootgesteld, de vatbaarheid verliezen, om door die smetstof te worden aangedaan en de Kinderziekte te krijgen; en dit is, in den tegenwoordigen staat onzer kennis, voor ons menschen ook genoeg, en kan ons een' veiligen regel voor ons gedrag opleveren. Willen wij hier meer uitleggen, en de reden van het verschijnsel met woorden bekleeden, dan zullen wij met vele woorden eigenlijk niets zeggen, en in het geval komen van den Doctorandus, dien molière op de vraag: Quare opium facit dormire? laat antwoorden: Quia est in eo virtus dormitiva, cujus est natura sensus assoupire.
Wanneer wij den loop der Koepokinenting zorgvuldig nagaan, dan blijkt het ons, dat de smetstof, onder de huid gebragt, daar eerst weinige dagen, als ware het, onwerkzaam is en slaapt; dat er daarna, tegen den 4den dag na de inenting, eene plaatselijke ontsteking in de huid ontstaat, welke dagelijks toeneemt, omtrent den 9den of 10den dag door pijnlijkheid onder de okselen, zwelling der okselklieren, meerdere of mindere koortsige beweging gevolgd wordt, omtrent den 9den of 10den dag een eigenaardig gevormd pokje voortbrengt, gevuld met eene heldere vloeistof, welke, op andere menschen, die te voren niet gevaccineerd zijn, of geene Kinderziekte gehad hebben, overgebragt, bij hen dezelfde verschijnselen, in dezelfde orde, veroorzaakt. Omstreeks den 10den en 11den dag ziet men om dit pokje eene eigenaardige roosachtige ontsteking, met zwelling in de huid; later verdroogt het, en verandert in een bruin korstje, 't geen eindelijk afvalt, en een plat lidteeken, als bewijs der voorafgegane vaccinatie, nalaat.
Ik heb deze verschijnselen hier kortelijk geschetst, omdat ik noodig acht, uwe aandacht daarop te bepalen, dat ik bij alle de 720 door mij gevaccineerden alle deze verschijnselen altoos in dezelfde orde heb waargenomen, alleen met die ge-
{==121==} {>>pagina-aanduiding<<}
ringe wijzigingen van meerdere of mindere sterkte, welke bij alle ziekten van denzelfden aard in onderscheidene menschelijke gestellen voorkomen. Nu zijn mijne vaccinatiën geschied bij voorwerpen van allerlei ouderdom, van zeer onderscheidene gestellen, meestal bij gezonden, maar ook, waar dreigende Kinderziekte dit vorderde, bij ziekelijken, bijna in alle gevallen bij blanke Europeanen, maar ook eenmaal bij eenen, in Amerika geboren, Neger met zwart en wolachtig hoofdhaar; in verre de meeste gevallen met stof van den eenen mensch op den anderen overgebragt, welke dus door een groot aantal menschelijke ligchamen als ware het was doorgegaan, maar ook eenmaal met stof, welke uit een kind genomen was, ingeënt met de stof van den uijer eener Geervlietsche koe, eene stof, welke dus maar door één menschelijk ligchaam was doorgegaan, - en in alle die inentingen heeft de koepokstof steeds gelijke werkingen voortgebragt. Wanneer dus in eene gezonde Redeneerkunde het besluit uit de bestendige gelijkheid der uitwerkingen tot de gelijkheid der oorzaak deugdelijk en welgegrond is, dan mogen wij uit deze waarnemingen ook gerust besluiten, dat de koepokstof eene eigenaardige, steeds aan zichzelve gelijke, stof is, welke eene eigenaardige, steeds aan zichzelve gelijke, ligte ziekte in het menschelijk ligchaam voortbrengt, met dat gevolg, dat zij, welke die ziekte hebben doorgestaan, jaren lang onvatbaar worden, om door de natuurlijke Kinderziekte te worden besmet.
Ik noemde daar zoo even de ziekte, door de inenting der Koepokken voortgebragt, eene ligte ziekte; en juist in de ligtheid dier ziekte vind ik een' tweeden zeer voldoenden grond, om de mededeeling dezer ziekte ook nu nog, ter afwending der Kinderziekte, te kunnen en te moeten aanraden. Zij is ligter dan bijna eenige andere, door geneesmiddelen voortgebragte, ongesteldheid, waardoor andere gevaarlijke ziekten van het menschelijk geslacht worden genezen of voorgekomen. Van mijne 720 gevaccineerden is er onder den loop der inenting maar één gestorven; een kind, twee maanden oud, 't geen na de vaccinatie aan buikloop begon te lijden, en aan welks teeder leven bijkomende stuipjes, op den zevenden dag na de vaccinatie, een einde maakten. Na en ten gevolge der Vaccine is er, ik durf dit stellig verzekeren, niet één eenig voorwerp gestorven. Bij nog twee andere zuigende kinderen, ieder een jaar oud, was ook de

{==122==} {>>pagina-aanduiding<<}
koorts heviger dan gewoonlijk, en met stuipjes verzeld; maar deze verdwenen spoedig, en de kinderen herstelden gelukkig. Nog een enkel kind, elf maanden oud, leed, onder het verloop der Koepokenting, en als gevolg derzelve, aan eene zoo hevige ontsteking en zwelling der oorklier, dat, ware deze niet in tijds door onzen bekwamen Heelmeester verhoeff met het mes geopend geweest, belette doorzwelging het teeder wicht waarschijnlijk ten grave zoude hebben doen dalen; terwijl het nu, kort daarna, gelukkig herstelde, en alzoo bewaard bleef voor de Kinderziekte, aan welke vóór korten tijd twee volwassene zusters van dat kind ellendig gestorven waren. Tot deze Kinderziekte had ook dit meisje de grootste voorgeschiktheid van de ouders overgeërfd, zoodat het, door dezelve aangetast, naar menschelijke waarschijnlijkheid, daaronder bezweken zoude zijn, en nu het teeder leven alleen aan de tijdig verrigte weldadige Koepokenting te danken had. - Zoo ligt, zoo gemakkelijk door te staan is de Vaccine, dat andere ziekten, gedurende den loop derzelve de ingeënte voorwerpen aantastende, daardoor, ook naar mijne ervaring, volstrekt niet verzwaard worden. Want, om nu niet van de doorgaans zeer ligte waterpokken, die ik tweemaal bij gevaccineerde kinderen heb opgemerkt, te spreken, ik heb ook bij dergelijke kinderen tweemaal mazelen, eenmaal een' hevigen hoest, en eenmaal vrij sterke oogontsteking (in het laatste geval heerschte de Kinderziekte tevens in hetzelfde huis) waargenomen, zonder dat eene dezer ziekten door de Vaccine is verzwaard, of deze van aard veranderd; haar loop werd alleen door de mazelen opgeschort, maar hervatte zich geregeld, zoodra deze weder verdwenen waren.
Maar, zal welligt iemand zeggen, de Vaccine zij eene ligte ziekte, welke, zoo lang zij duurt, het ligchaam noch aan doodsgevaar, noch aan bedenkelijke ongemakken blootstelt; maar wie staat er ons voor in, dat niet van de Vaccine overblijfselen in het ligchaam achterblijven, welke de gezondheid ondermijnen en een kwijnend leven te weeg brengen? Leert ons niet het kwaadaardig uitslag, dat zoo dikwijls na de vaccinatie ontstaat, dat het Vaccinegif eene verderfelijke werking op het ligchaam te weeg brengt, welke men voor zich en de zijnen zoo veel mogelijk moet vermijden, en dus de Koepokinenting niet in praktijk brengen?
Vóór dat ik deze tweeledige, schoonschijnende, maar in-
{==123==} {>>pagina-aanduiding<<}
derdaad nietige, tegenwerping beantwoorde, moet ik eerst het verkeerde denkbeeld, 't geen hier ten grondslag ligt, alsof er van de ingeënte koepokstof iets in het ligchaam achterblijft, 't geen naderhand deze nadeelige uitwerkselen te weeg brengt, uit geneeskundige gronden tegenspreken. De ontsteking, die er, gelijk wij zagen, na de inenting met koepokstof ontstaat, de meerdere werking van het stelsel der watervaten, welke men daarna gewaar wordt, de ligte koortsige bewegingen, welke men bespeurt, zijn alle zoo vele middelen, van welke zich de weldadige natuur bedient, om den vreemden prikkel, dien men in het ligchaam heeft gebragt, onschadelijk te maken en uit te drijven; en deze prikkel wordt geheel, zonder dat er iets overblijft, weggenomen, zoo door het zetsel, 't geen men bij gevaccineerden in de urin waarneemt, als door de koepok zelve, welke het eindelijk product der vaccinatie is. Ik kan dit hier niet breeder ontwikkelen; de naauwkeurige waarneming van den loop en het einde van alle koortsige uitslagziektenzal den onbevooroordeelden opmerker van de waarheid van dit mijn gestelde genoegzaam overtuigen. En nu tot de tegenwerping zelve teruggekeerd.
Wie aan nadeelige uitwerkingen op het ligchaam, door de vaccinatie voortgebragt, wil doen gelooven, moet dezelve bewijzen, niet vooronderstellen. Het is hier niet genoeg, ons op het vastere vezel- en beengestel der oude lieden in onze oude Mannen- en Vrouwen-huizen, in vergelijking met het veel zwakkere des tegenwoordigen geslachts, te wijzen, en de oorzaak daarvan aan de onschuldige Vaccine te wijten, die niet lang genoeg algemeen gewerkt heeft, om dit verschijnsel, indien het al waar was, te veroorzaken. Die zoo iets ter nederstelt, vergeet, dat de weinige ouden, die hij aanhaalt, de éénige overblijfselen zijn van een voorgeslacht, 't welk ook wegens mindere sterkte en gezondheid dien leeftijd niet heeft kunnen bereiken, maar door velerlei ziekten vroeger is afgesneden. Onbetamelijk is de groote sterfte, die er in Aalmoezeniers- en Vondelingshuizen steeds plaats heeft, door drogredenen gedeeltelijk op rekening der Vaccine te plaatsen, daar die sterste, van zeer wel bekende oorzaken afhangende, en uit deze alleen genoegzaam te verklaren, vóór de invoering der Vaccine overal aanwezig is geweest, en waarschijnlijk zelfs sterker dan nu heeft gewerkt.
Maar wat zullen wij dan zeggen van het uitslag, 't geen na de Vaccine, zoo men zegt, zoo dikwijls wordt waarge-
{==124==} {>>pagina-aanduiding<<}
nomen? Wat mijne waarnemingen mij in de aangehaalde vaccinatiën geleerd hebben, zal ik u, met die waarheidsliefde, welke den eerlijken man, den beminnaar zijner medemenschen, betaamt, mededeelen, en u dan zelven het oordeel over deze tegenwerping laten vellen.
Bij 16 van deze 720 gevaccineerden heb ik uitslag na de vaccinatie waargenomen, 't geen ik meende, immers gedeeltelijk, als gevolg derzelve te moeten aanmerken. Van de 45 gevaccineerden heeft dus één uitslag gekregen. In tien van die 16 gevallen was dat uitslag zoo gering, dat het geene aandacht ter wereld verdiende. Bij drie voorwerpen was hetzelve algemeen, maar gemakkelijk, goedaardig, in gedaante met de koepokken, die op den arm verschijnen, overeenkomende, en, zoo het mij toescheen, alleen te houden voor eene sterkere werking der koepok zelve. In drie andere gevallen hadden de kinderen of reeds vóór het vaccineren een dergelijk uitslag als zich nu vertoonde, of waren jaarlijks aan hetzelve onderhevig, of van een klierachtig gestel, bij hetwelk, gelijk den Geneeskundigen genoeg bekend is, huidziekten veelvuldig voorkomen. Niemand zal het dan ook vreemd vinden, dat eene kunstbewerking, welke, zoo als wij zagen, het stelsel der watervaten in eene verhoogde werking brengt, juist daardoor gelegenheid geeft tot vormiug van uitslag, 't geen echter, zonder eenig nadeel voor de gezondheid, allengskens weder verdwijnt. Bij geheel gezonde kinderen heb ik geen uitslag na de vaccinatie zien ontstaan. - Dezelfde verhoogde werking van het stelsel der watervaten, van welke ik zoo even sprak, is, naar mijn inzien, ook oorzaak geweest van het verdwijnen van een vóór de vaccinatie bestaand, hardnekkig, klierachtig uitslag over het geheele ligchaam en op de wang; welk verdwijnen na de vaccinatie ik ook nog in twee andere gevallen van uitslag duidelijk heb waargenomen.
En zoo mag ik dan, M.H., de eerste vraag voor genoegzaam beantwoord houden, en u dus, ook nu, de vaccinatie uwer kinderen en betrekkingen, als een veilig voorbehoedmiddel tegen de Kinderziekte, 't geen niet dan eene ligte ziekte voortbrengt en geene kwade gevolgen nalaat, gerustelijk aanprijzen.
De tweede vraag, welke ik mij voorgesteld had, was deze: Wat heeft de Epidemie van Kinderziekte, welke dit jaar in deze stad zoo sterk geheerscht heeft en nog heerscht,

{==125==} {>>pagina-aanduiding<<}
ons ten opzigte van het beveiligend vermogen der Koepokinenting geleerd?
Dat er reeds een aanmerkelijk aantal, zoo kinderen als volwassenen, dit jaar wederom aan de vreesselijke Kinderziekte zijn gestorven, is u allen genoegzaam bekend. Dit aantal bedraagt tot in het begin dezer week, volgens officiéle, mij medegedeelde berigten, eenhonderd-en-acht. Hoe groot het aantal der genen geweest is, welke aan die ziekte geleden hebben, maar van dezelve min of meer volkomen hersteld zijn, kan ik, daar de naauwkeurige opgaven deswege niet voor in het begin des volgenden jaars kunnen inkomen, nog niet bepalen. Uit het aantal gestorvenen blijkt reeds van zelve, dat er zeer velen, naar de gewone regels der sterfte aan de Kinderziekte tusschen de 700 en 800, aan deze ziekte moeten hebben geleden. Meer dan genoeg is het tot mijn tegenwoordig oogmerk, dat er weder zulk een aanzienlijk getal menschen gestorven is aan eene ziekte, welke het, menschelijkerwijze, in de hand der ouderen gestaan had voor hunne kinderen te vermijden, zoodat zij het steeds aan zichzelven zullen moeten wijten, dat hunne lievelingen ten grave gedaald zijn, omdat zij weigerden gebruik te maken van het eenvoudige voorbehoedmiddel, 't geen hun door de hand der goede Voorzienigheid, even als alle andere geneesmiddelen in ziekten, werd aangeboden.
Zullen wij nu over het voorbehoedend vermogen der Vaccine tegen de Kinderziekte uit deze Epidemie wèl oordeelen, dan moeten wij opmerken, welke personen door dezelve zijn aangetast geworden, gevaccineerden of niet gevaccineerden. En nu meen ik dan met grond te kunnen staande houden, dat de Epidemie zich bij uitsluiting bepaald heeft bij die menschen, meestal tot de minder gegoede klasse der ingezetenen behoorende, welke hunne kinderen, het zij uit traagheid en achteloosheid, het zij door velerlei vooroordeelen teruggehouden, niet hebben willen laten vaccineren. Bij hen, in de woningen der armen, in volkrijke kleine stegen en straatjes, vinden wij de meeste slagtoffers der Kinderziekte, welke de huizen der meer gegoeden, gelijk die der min bevooroordeelden, welke hunne kinderen, of reeds vroeger, of nu nog staande de Epidemie zelve, hebben laten vaccineren, bijna geheelenal verschoond heeft. Uit deze waarneming, welke allen, die over de zaak hebben nagedacht, voorzeker met mij gedaan hebben, meen ik dus te regt te

{==126==} {>>pagina-aanduiding<<}
moeten besluiten: de tegenwoordige Epidemie der Kinderziekte te Utrecht heeft het voorbehoedend vermogen der Koepokinenting in een helder daglicht geplaatst en ten volle bevestigd.
Hier echter, dunkt mij, hoor ik sommigen uwer zeggen: dit besluit kan in het geheel niet doorgaan; er zijn immers zeer menigvuldige voorbeelden van menschen, te voren met den besten uitslag gevaccineerd, welke gedurende deze Epidemie aan Kinderziekte meer of min hebben geleden, en welke dus tegen dit voorbehoedend vermogen der Vaccine luide getuigen. Dit gerucht, M.H., is ook tot mijne ooren gekomen, en heeft mij aanleiding gegeven, om, zoo veel in mijn vermogen was, te onderzoeken, hoe het dan met deze Kinderziekte der gevaccineerden gelegen was.
In de eerste plaats moet ik opmerken, dat het gerucht, naar oude gewoonte, deze gevallen, voor zoo verre zij werkelijk mogen bestaan, aanmerkelijk vermeerderd en verzwaard heeft. Wanneer wij de menschen, die ons deze voorbeelden tegenwerpen, naauwkeurig ondervragen, dan komt het groote aantal gevallen, van welke zij ons spreken, doorgaans op drie, vier, ten hoogste vijf neder, welke zij dan nog niet zelve hebben waargenomen, maar het geval meestal door hooren zeggen van anderen vernamen; en, 't geen hier zeer onze opmerking verdient, zelfs het gerucht heeft niet éénen te voren gevaccineerden aan de Kinderziekte laten sterven, - iets, 't geen reeds voor het beveiligend vermogen der Koepokenting zeer veel gewonnen is.
Er zal dan in eenige weinige gevallen Kinderziekte bij gevaccineerden zijn waargenomen. Maar wat is reeds op zichzelve dat getal hoogst gering, in vergelijking van het groote aantal gevaccineerden, die gedurende deze sterke Epidemie volkomen wèl en van de Kinderziekte verschoond zijn gebleven! En, 't geen hier nog meer afdoet, is de Kinderziekte, welke dan in die weinige gevallen is waargenomen, die ware, die gevaarlijke Kinderziekte geweest, welke, zelfs bij goedaardige Epidemiën, den tienden man ten grave sleept? Ik meen zeer gegronde redenen te hebben, om dit in twijfel te trekken, en zal u deze redenen, met die openhartigheid, welke den onbevooroordeelden zoeker naar waarheid past, mededeelen. Ik zelf heb ware Kinderziekte waargenomen bij ééne patiënte, vóór meer dan 18 jaren door een' onzer achtingwaardigste Geneesheeren, nu reeds lang overle-
{==127==} {>>pagina-aanduiding<<}
den, gevaccineerd. Dat er dit geval ware Kinderziekte geweest is, lijdt bij mij, vooral wegens het regelmatig zweren dier pokken en doorloopen van alle hare tijdperken, geen twijfel; maar zij was allergoedaardigst, en heeft, na haren afloop, bij de lijderesse geene de minste sporen nagelaten. Andere voorbeelden van ware Kinderziekte bij gevaccineerden zijn mij noch zelf voorgekomen, noch ook uit de verhalen van andere Geneesheeren gebleken: alle de overige, die tot mijne kennis gekomen zijn, behoorden of tot geheel andere huidziekten, of tot de zoogenaamde gewijzigde Kinderziekte (modificated Smallpox), en zulk een geval heb ik ook onlangs bij een' onzer Studenten waargenomen. Mogelijk zal hier wel bij sommigeu de gedachte opkomen, alsof deze gewijzigde Kinderziekte niet van de ware verschilt, dan alleen in het denkbeeld van Geneesheeren, welke daardoor de voorbehoedende kracht der Vaccine, anders niet te handhaven, trachten te redden. Zulk een denkbeeld heb ik bij verscheidene, niet met de Geneeskunde bekende, menschen aangetroffen, en
zoodanig wordt deze zaak ook bijna voorgesteld door den nieuwsten partijdigen bestrijder der Vaccine, welken ik meermalen gelegenheid gehad heb aan te halen. Ik wenschte, dat allen, die zoo denken, gelegenheid hadden, maar één enkel voorbeeld van ware en van gewijzigde pokken naauwkeurig waar te nemen; zij zouden dan voorzeker opmerken, hoe bij de ware pokken, wanneer ook al de koorts, na eene volkomene uitbotting, verdwijnt, zij echter bij de ettervorming en beginnende opdrooging terugkeert, en nu dikwijls eerst regt hevig en voor het leven des lijders gevaarlijk wordt; terwijl bij de gewijzigde Kinderziekte de koorts, die er geweest is bij de uitbotting, al komen er ook nog zoo vele pokjes te voorschijn, volkomen ophoudt, om in het geheel niet weder terug te keeren, terwijl de pokjes zelve, na eenige dagen gestaan te hebben, bijna niet in verettering overgaan, maar allengskens inkrimpen, verdroogen, en eindelijk geheel verdwijnen. Zulke waarnemingen moeten elken onbevooroordeelden overtuigen, dat er bij de genen, welke aan die gewijzigde Kinderziekte lijden, iets plaats heeft gehad, 't geen eenen gunstigen invloed op die ziekte heeft uitgeoefend en dezelve zeer aanmerkelijk verzacht. Dat dit iets nu in de voorafgaande inenting met koepokken moet gezocht worden, kunnen wij veilig daaruit opmaken, dat deze vorm der Kinderziekte niet dan bij gevaccineerden voor-
{==128==} {>>pagina-aanduiding<<}
komt, en vóór de invoering der Koepokenting in het geheel niet is waargenomen. Indien dan, in enkele, zeer zeldzame gevallen, zich Kinderziekte bij menschen opdoet, welke te voren met genoegzaam voldoenden uitslag gevaccineerd zijn, dan zal deze in de minste van die reeds zeldzame gevallen ware Kinderziekte zijn, en dan nog gemakkelijk en goedaardig afloopen; in de overige gevallen zullen het de gewijzigde Kinderpokken zijn, die somtijds wel hevig beginnen, maar hare goedaardige natuur in het vervolg duidelijk toonen, en den lijder in geen het minste levensgevaar
brengen. Niemand zal dus om deze reden de Koepokenting behoeven te verwerpen, maar ook tot dezelve zijne toevlugt nemen, om in die zeldzame gevallen, waarin de Kinderziekte niet geheel kan worden afgeweerd, dezelve echter zoodanig te wijzigen, dat zij zonder eenig gevaar voor den lijder afloopt.
Deze gevallen van gewijzigde Kinderziekte, na voorafgegane vaccinatie, heeft men thans ook in deze onze Epidemie van Kinderziekte meer dan te voren waargenomen; en dit brengt mij van zelve tot een onderwerp, over hetwelk ik straks reeds gezegd heb nog eenige woorden hier te zullen bijvoegen, - tot het onderzoek, namelijk, of eene welgeslaagde Koepokinenting den gevaccineerden voor zijn geheele leven voor de Kinderziekte waarborgt? Eer ik echter deze vraag regtstreeks beantwoorde, moet ik eene andere tegenvraag doen, of, namelijk, wèl doorgestane ware Kinderziekte den mensch altijd voor zijn geheele leven tegen eenen tweeden aanval dier zelfde ziekte behoedt? Indien nu alle Geneesheeren, uit eigene of vreemde ervaring, mij toestemmen, (iets, waaraan ik volstrekt niet behoef te twijfelen) dat ware Kinderziekte meer dan eens bij hetzelfde voorwerp is waargenomen, dan behoeven wij er ons niet over te verwonderen, dat in enkele zeldzame gevallen, ook na eene volkomene vaccinatie, ware of gewijzigde Kiuderziekte wordt gezien, daar men toch van de Vaccinatie geene meerdere zekerheid kan verlangen, dan de Kinderziekte zelve ons hier kan verschaffen.
Maar, (en dit is een ander oogpunt, uit hetwelk wij de zoo even opgeworpene vraag ook moeten beschouwen) daar gewijzigde en, in zeer enkele gevallen, ware Kinderpokken nu meer schijnen voor te vallen, dan kort na de invoering der Koepokenting; is dit ook een bewijs, dat de Vaccine door den tijd hare kracht verliest? dat de stemming, door haar in

{==129==} {>>pagina-aanduiding<<}
het ligchaam voortgebragt, waardoor dit onvatbaar wordt om door de smetstof der Kinderziekte aangedaan te worden, door den tijd verdwijnt? en zoude in dit geval eene tweede Vaccinatie die stemming niet weder kunnen terugroepen, en dus de gevaccineerden op nieuw voor een' geruimen tijd tegen de Kinderziekte beveiligen?
Naauwkeurige waarnemingen zullen dit stuk in het vervolg alleen kunnen beslissen. Ik wil u echter mijne gedachten deswege, op eenige proeven steunende, gaarne mededeelen. Meermalen ben ik in de gelegenheid geweest, om, op verzoek der ouders, kinderen, eenige jaren te voren gevaccineerd, ten tweeden male met koepokstof in te enten. Slechts eenmaal heb ik bij deze overinenting dezelfde verschijnselen in dezelfde volgorde waargenomen, als die bij de gewone Koepokenting worden opgemerkt, en ik u dezelve straks geschetst heb. De jonge jufvrouw, bij welke ik deze tweede inenting deed, was, omtrent twintig jaren te voren, te Amsterdam gevaccineerd door den achtingwaardigen Geneesheer themmen, die zich omtrent de uitbreiding der Vaccine hier te lande zoo vele verdiensten heeft verworven. In alle andere gevallen ontstond er na de inenting veel spoediger (soms reeds den volgenden dag) ontsteking, dan dit bij de echte Vaccine plaats heeft; de pokjes groeiden schielijker aan, verliepen veel onregelmatiger, en werden niet door den karaktermatigen rooden kring omringd; gelijk dit ook het geval was bij een kind, dat ik te gelijker tijd en uit dezelfde koepok met de zoo even gemelde jonge jufvrouw inentte, nadat het weinige jaren te voren naauwkeurig was gevaccineerd, omtrent welke Vaccine men echter eenigen twijfel koesterde, wegens vrij sterken dauwworm, waaraan het kind toen leed. Het is mij intusschen voorgekomen, dat het verloop der Koepokken, welke voor de tweede maal worden ingeënt, des te meer tot het verloop der voor de eerste maal geënte nadert, hoe langer tijd er tusschen de eerste en tweede inenting verloopen is; en deze waarneming, welke ik nu in 8 of 10 gevallen bevestigd heb gevonden, ofschoon ik weet, dat niet alle Geneesheeren dit ook alzoo hebben opgemerkt, doet mij niet geheel vreemd zijn van het denkbeeld, dat waarlijk de stemming, in het ligchaam door de Vaccine voortgebragt, waardoor dit
voor het poksmet onvatbaar wordt, door den tijd vermindert, en mogelijk eindelijk verdwijnt; dat het derhalve van belang wordt, menschen, die vóór 15 of 20 jaren

{==130==} {>>pagina-aanduiding<<}
gevaccineerd zijn, bij eene dan ontstaande Epidemie van Kinderziekte, nog eens te vaccineren, ten einde, indien de vorige inenting hare beveiligende kracht mogt verloren hebben, deze door de nieuwe enting wederom voort te brengen.
Het besluit van dit alles zal dan hierop neêrkomen: De inenting met Koepokstof verdient ook nu nog aan allen, die belang stellen in hun eigen welzijn en in dat hunner kinderen en bloedverwanten, ernstig te worden aanbevolen. Zij brengt eene ligte ziekte voort, die geene nadeelige gevolgen in het ligchaam overlaat, en hetzelve in verre de meeste gevallen volledig voor de Kinderziekte beveiligt; terwijl in die enkele gevallen, waarin de ware Kinderziekte bij gevaccineerden voorkomt, deze hoogst goedaardig, en meestal zoodanig in haren loop gewijzigd is, dat zij geene vrees voor het leven van den door haar aangetasten lijder baart. Mogelijk verliest eindelijk de Vaccine, na vele jaren, iets van haar beveiligend vermogen; maar eene herhaalde Koepokinenting is dan volkomen in staat, om den mensch weder voor even zoo langen tijd tegen de verdervende werking der ware, onveranderde Kinderziekte te beveiligen.

Een allerlei wegens den vermaarden Rossini.

(Grootendeels ontleend uit de Vie de rossini, par M. de stendhal. Paris, 1824.)

Joachim rossini werd geboren te Pesaro, den 29 Febr. 1792. Zijn vader was een arm Hoornist van den derden rang, een van die zwervende Symphonisten, die, voor hun bestaan, de kermissen bezoeken. Zijne moeder, eens eene schoonheid, was eene tamelijke seconda Donna bij de kermisopera's, welke zij beiden hielpen daarstellen. En rossini, hun zoon, overladen met eere, en met eenen naam, die door geheel Europa weêrgalmt, medgezel der ouderlijke armoede, had, nog vóór twee jaren, toen hij naar Weenen vertrok, niet zoo veel opgelegd, als het jaarlijksch inkomen bedraagt van eene der Zangeressen, die hem tegenwoordig te Parijs verheerlijken! Doch, men leeft zeer goedkoop te Pesaro; en het huisgezin, hoewel van de vruchten eens zeer wisselvalligen vlijtbetoons bestaande, leefde vrolijk, en bekreunde zich weinig aan de toekomst. In 1799 bragten

{==131==} {>>pagina-aanduiding<<}
hem zijne ouders naar Bologne; maar niet vóór zijn twaalfde jaar leide hij zich op de muzijk toe. Na verloop van weinige maanden won de jonge gioacchino reeds eenige paoli, door in de kerken te gaan zingen. Zijne schoone sopraanstem en zijne levendigheid deden hem welkom zijn bij de Priesters, die de muzijk bestuurden. In 1806 was hij in staat, om, op het eerste gezigt, alle muzijk te zingen, en men begon groote hope van hem op te vatten. Hij bestuurde toen reeds de Orkesten in eenige kleine steden. In 1808 begon hij te componeren; eene Symphonie, en eene Cantate: Il Pianto d' Armonia, (zijn eerste werk voor het vokaal.) Op zijn negentiende jaar bestuurde hij, als Orkestmeester, de uitvoering der Jaargetijden van haydn te Bologne. Eenige rijke liefhebbers te Pesaro namen den jongen rossini onder hunne bescherming. Eene beminnelijke Dame zond hem naar Venetië, waar hij twee kleine Opera's componeerde. In de laatste derzelve, l'Inganno felice, schitterde zijn genie alomme; en een geoefend oog herkent daarin gemakkelijk alle de moeder-denkbeelden (dat ik mij zoo uitdrukke) van de 15 of 20 kapitale stukken, die, later, de fortuin zijner meesterwerken hebben beslist. Te Venetië, van wege zijne armoede, door den Directeur van San-Mose onwaardiglijk bejegend, wreekte hij zich van dezen, door in eene Opera, la Scala di seta, (de zijden Ladder) welke hij voor den onbeschoften Directeur componeerde, al de buitensporig- en grilligheden te vereenigen, die dezen kenmerkten. Men verbeelde zich de verbazing en gramschap van een publiek, van alomme toegestroomd om den jongen Meester te bewonderen! Het waande zich persoonlijk beleedigd, en floot, gelijk een
Italiaansch vergramd publiek gewoon is uit te fluiten. Rossini, welverre van hierdoor ter neêrgeslagen te zijn, vroeg lagchende aan den Directeur, wat hij nu met zijne onbeleefdheid had gewonnen, en vertrok naar Milaan.
In 1813 verscheen zijn Tancredo. Men oordeele van den opgang, dien deze Opera te Venetië maakte, daar zelfs de komst van Keizer napoleon niet vermogt, het publiek een enkel oogenblik af te leiden. Van den Gondelier tot den Monsignore, alles zong: Ti rivedró, mi rivedrai; ja zelfs in het Geregtshof, terwijl men pleitte, waren de Regters genoodzaakt, stilzwijgen te bevelen aan eene verzameling, die telkens herhaalde: Ti rivedró! - Dit is eene daadzaak.
Na zijnen Tancredo is rossini steeds meer gecompliceerd

{==132==} {>>pagina-aanduiding<<}
geworden. In plaats van ons bevalligheid en vermaak aan te bieden, begint hij ons vrees aan te jagen. Zijn orkest benadeelt meer en meer den zang. Zijne accompagnementen zondigen echter meer door hoeveelheid, dan door hoedanigheid.
Men zeide tot rossini, met betrekking tot zijne Elizabeth: ‘Beken het maar, gij offert altijd de uitdrukking en de dramatische welstandigheid op aan de broderiën van Mad. colbrand.’ - ‘Ik heb opofferingen gedaan aan den opgang der Opera,’ antwoordde rossini openhartig. Hier kwam hem de Aartsbisschop van T.... te hulp. ‘Te Rome,’ riep hij, ‘vergenoegde zich scipio, voor het volk beschuldigd, met tot zijne vijanden te zeggen: Romeinen! op dezen zelfden dag, nu tien jaren geleden, vernielde ik Carthago; gaan wij, in het Kapitool, de onsterfelijke Goden daarvoor danken!’
De diefachtige Ekster is gegrond op eene daadzaak: eene arme dienstmaagd werd inderdaad onschuldig opgehangen te Palaiseau, ter gedachtenisse waarvan men eene mis instelde, genoemd de Mis van den Ekster. Deze Opera van rossini maakte te Milaan verbazenden opgang: bij derzelver eerste vertooning stond het gansche publiek elk oogenblik op, om hem met het: bravo Maestro! e viva rossini! toe te juichen; zoodat hij, dronken van glorie en van honderden buigingen, de zaal verliet.
Rossini, een liefhebber van lang slapen, lag nog te bedde, toen de Dichter totola hem, met veel ophefs, kwam vertellen, dat hij, voor de Opera Mozes, nog een gebed voor de Hebreërs, vóór derzelver togt door de Roode Zee, gemaakt had, ‘het werk van een uur,’ gelijk hij er met veel verwaandheids nevens voegde, hem verzoekende hetzelve op muzijk te zetten. Rossini, gemelijk en driftig, dat hij dus ontijdig werd geplaagd, wilde nergens van hooren. De Poëet bleef aanhouden. Eindelijk vloog rossini eensklaps uit zijn bed, uitroepende: ‘Welaan dan! hebt gij een uur besteed aan het opstellen van dat gebed, ik zal er u in een kwartier uurs muzijk voor maken!’ Hij zette zich in zijn hemd aan eene tafel, en componeerde dezelve in acht of tien minuten op zijn hoogst, zonder piano, en te midden van het luidruchtig gesprek van eenige vrienden. ‘Daar is uwe muzijk!’ zeide hij tot den Dichter, en sprong weêr in zijn bed. - Het gebed werd gezongen; en

{==133==} {>>pagina-aanduiding<<}
het effekt? Het was of de zaal zou instorten! In de loges als opvliegende, schreeuwde elk, dat hooren en zien verging: Bello! bello! o che bello! - Deze Opera was de eerste, die rossini behoorlijk beloond werd: voor Tancredo ontving hij slechts 600 francs, voor Otello 100 louizen; Mosè bragt hem 4200 francs aan.
Bij de eerste voorstelling van den Tancredo (het was te Venetië) bekroop den nog schier kinderlijken Componist de vrees voor uitfluiting, daar het publiek de gespeelde trek, door ons vroeger vermeld, nog in het geheugen lag; hij durfde zich niet aan de piano plaatsen, maar verborg zich onder het tooneel; men zocht hem overal vergeefs: de eerste Violist was alzoo genoodzaakt, de Opera te doen beginnen; en - de eerste allegro der Ouverture beviel dermate, dat, te midden der algemeene toejuiching, rossini zijne schuilplaats verliet, en, zonder gerucht, zijne plaats aan de piano innam.
Zijn Pietra del Paragone houd ik voor het meesterstuk van rossini in de genre bouffe, en maakte in Italië verbazenden opgang. De Liefde nam de zorg op zich, om den maker te beloonen. Door zoo veel roems verbijsterd, verzaakte eene jonge, schoone Lombardijsche vrouw van rang, tot dusverre getrouw aan alle hare pligten, die, welke zij zichzelve, haren echtgenoot en haren kinderen was verschuldigd, om zich in de armen van rossini te werpen. Deze maakte van zijne Maîtresse de eerste zangeres misschien van geheel Italië; en het was aan hare zijde, voor zijne piano, en op zijn landhuis van B***, dat hij het meerendeel dier aria's en cantilènes componeerde, welke de fortuin van zijne dertig Opera's gemaakt hebben.
Rossini schrijft zelden brieven, behalve aan zijne moeder, en het opschrift luidt alsdan: all' ornatissima signora rossini, madre del celebre maestro, in bologna. Hij zelf is gewoon te zeggen: ‘Een Generaal en een Minister hebben een groot lot uit de loterij der Eerzucht getrokken; ik, uit die der Natuur.’
Rossini weet met oordeel te praten over de werken van alle Meesters; het is voor hem genoeg, dezelve éénmaal op de piano gespeeld te hebben, om eene partituur, welke ook, van buiten te kennen en niet weêr te vergeten. Ook kent hij alles, wat vóór hem geschreven is; en ondertus-
{==134==} {>>pagina-aanduiding<<}
schen ziet men nooit eenig ander dan schoon, gelijnd muzijkpapier in zijne kamer.
Armoede is geen onheil voor een' man als rossini, wien eene piano en een zot voldoende zijn om hem te vermaken. Overal, waar hij zich in Italië vertoont, in de armoedigste herberg zoo wel, als in het salon van een' Vorst, is de naam van rossini genoegzaam, om aller oogen tot zich te trekken; men ruimt hem alomme de eerste plaats in, of die, welke hij bekleedt, wordt de eerste. Door zijnen roem in het genot van alle de voordeelen des rijkdoms, ziet hij zijne armoede niet, dan wanneer hij denkt aan hetgene hij in gelde bezit. Vóór zijn huwelijk met Mejufvrouw colbrand (1821), die hem 20,000 livres inkomen heeft aangebragt, (eene prima donna, die valsch zingt, maar, eene zeer schoone vrouw zijnde, in de rol van Elizabeth en andere, heerlijk uitblinkt door haar spel) leefde rossini, zeker van zijn genie, bij den dag, en dacht niet aan dien van morgen.
Ik bevond mij te Napels, in 1819, toen eene Mis van rossini gegeven werd, die drie dagen besteed had, om het voorkomen van kerkgezang te geven aan zijne fraaiste motiven. Het was een bekoorlijk schouwspel; men hoorde achtereenvolgens, met een' weinig verschillenden vorm, die iets pikants aan de herkenning bijzette, alle de fraaiste aria's van onzen grooten Componist: een der Priesters riep in vollen ernst uit: ‘Rossini! wanneer gij aan de poort van het Paradijs klopt met deze Mis, Sint petrus zal, in weerwil van alle uwe zonden, niet kunnen nalaten u open te doen!’
Eene Menagerie van brullende leeuwen, wie men de traliën hunner hokken opent; eolus, de winden in woede loslatende, - zelfs dit kan niet dan een onvolkomen denkbeeld geven van de woede eens Napolitaanschen publieks, beleedigd door een' valschen toon, en daarin eene regtmatige oorzaak vindende, om aan een' ouden haat bot te vieren!
In Italië wordt de omgang van rossini hoogelijk bewonderd; zijne ziel is geheel vuur, doorvliegende alle onderwerpen; naauwelijks hebt gij het eene denkbeeld gevat, of een ander volgt het op; hij is vol van anekdoten. ‘Te Padua,’ vertelde hij eens, ‘was ik genoodzaakt, alle morgens ten drie ure, op straat, voor kat te spelen, ten einde in zeker huis binnengelaten te worden, waar ik gaar-
{==135==} {>>pagina-aanduiding<<}
ne wilde wezen; en, daar ik Muzijkmeester was, en trotsch op mijne fraaije noten, vorderde men, dat mijn gemaauw valsch moest zijn!’ - Te Rome werd hij bij een' Kardinaal verzocht, om aldaar te zingen; men fluisterde hem in, dat hij zoo min mogelijk chants d'amour zou laten hooren: rossini zong, in het Boloneesch, de grofste guitenstreken, die gelukkig geen mensch verstond. Hij bezit een ongeloofelijk talent van nabootsing, en heeft een' ongemeenen aanleg tot Acteur. Hij maakt ook dikwijls verzen voor zijne Opera's.
Zelfs de verschrikkelijke wet der Conscriptie onderwierp zich aan zijn ontluikend genie. De Minister van Binnenlandsche Zaken van het Koningrijk Italië waagde het, eene uitzondering in dezen te zijnen behoeve te verzoeken van Prins eugenius; en deze Vorst, in weerwil van den schroom, dien de strenge toepassing dier wet in Frankrijk hem inboezemde, verleende gehoor aan de stemme des publieks.
Te Bologne verweten hem de keurmeesters van den muzikalen smaak, met regt, zijne fouten tegen de regels der compositie. Hij erkende zulks; ‘maar,’ voegde hij daarnevens, ‘ik zou mij zoo vele fouten niet te verwijten hebben, bijaldien ik mijn manuscript tweemaal las; maar men weet, dat ik naauwelijks zes weken tijds heb om eene Opera te componeren. Wel nu! ik vermaak mij gedurende de eerste maand. En wanneer wil men, dat ik mij zal vermaken, ten zij op mijne jaren en met mijnen roem? Wil men, dat ik wachte tot dat ik oud en knorrig (vieux et envieux) geworden ben? - Eindelijk zijn de laatste veertien dagen daar, en ik schrijf elken morgen eene duët of eene aria, die men des avonds repeteert. Hoe kan men dan vergen, dat ik mij bekreune aan eene grammatikale sout in de accompagnementen?’ - Intusschen ontsnappen ons deze fouten, terwijl men zijne Opera's hoort; of liever, men vergeeft ze hem. En men kan van hem zeggen, hetgeen montesquieu zeide, sprekende van de Leden der Fransche Akademie: ‘Zij schrijven zoo als men schrijft; een man van vernuft schrijft zoo als hij schrijft.’ - Men werpt hem almede voor, dat het jammer is, dat hij geene betere partij trekt van zijne idéën. Ziedaar de gierigaard, die den rijken en gelukkigen man voor een' gek verklaart, omdat hij aan een aardig boerinnetje een louisd'or voor een' rui-
{==136==} {>>pagina-aanduiding<<}
ker toewerpt! Niet iedereen is in staat, om het vermaak eener zotternij te bevatten.
Rossini zeide eens tot een' pedant, een Monsignore van beroep (een rijke ledigganger), die hem tot in zijne kleine herbergskamer vervolgde, en hem belette op te staan: ‘Gij onderhoudt mij over mijnen roem: wil ik u eens zeggen, Monseigneur, waarop ik mijne regtmatige aanspraak gronde op onsterfelijkheid? Het is hierop, dat ik de fraaiste man ben van mijne eeuw. Canova heeft mij gezegd, dat hij voornemens is, mij tot mode! te nemen voor een standbeeld van achilles.’ Met deze woorden sprong hij, naakt als hij was, van zijn bed, en vertoonde zich aan Monsignore (het was een Roomsche Kerkvoogd) in de houding van eenen achilles. ‘Ziet gij dit been, dezen arm?’ vervolgde hij: ‘Wanneer men dus gevormd is, is men zeker van de onsterfelijkheid.’ En de Monsignore vond zich genoodzaakt heen te gaan.
‘Componéren is niets,’ is rossini gewoon te zeggen; ‘maar het repetéren! Het is omtrent alsof men zichzelven uitfluit.’ Doorgaans komt hij neerslagtig van eene repetitie terug, en walgt van hetgene hij gisteren in zijne eigene compositiën bewonderde. Maar deze zelfde repetitiën, zoo pijnigend voor den jongen Componist, zijn tevens niet zelden de triomf van het Italiaansch gevoel. Daar toch, in eene of andere kleine stad, gelijk Reggio of Velletri, verzameld rondom eene kreupele piano, heb ik meermalen acht of tien arme drommels van Acteurs zien repetéren, onder het geraas van het draaispit der aangrenzende keuken, en de vlugtigste en wegslependste idéën, welke de muzijk in staat is op te leveren, hooren beproeven en op eene verwonderlijke wijze uitdrukken.
Eindelijk verschijnt de beslissende avond van de eerste representatie zijner Opera. De maestro plaatst zich aan de piano; de zaal is propvol; van twintig mijlen in het ronde zijn de nieuwsgierigen toegestroomd; zij logeren in hunne kales op het midden der straten; al de herbergen zijn bezet; alle bezigheden staan stil, en, wanneer de tijd daar is, schijnt de stad als verlaten; al de driften, al de gemoedsbewegingen, geheel het leven van eene gansche bevolking is als bijeengetrokken in de zaal. De ouverture begint; eene vlieg zou men kunnen hooren gonzen. Zij eindigt, en het verschrikkelijkst getier barst los. Zij wordt tot de wolken verheven, of uit-
{==137==} {>>pagina-aanduiding<<}
gefloten - neen, uitgebruld, zonder barmhartigheid. Het zijn bezetenen, die, door geweld van schreeuwen, trappen, rottingslagen tegen de banken enz., hunne wijze van gevoelen trachten te doen zegevieren als de alleen ware; want de gevoeligste mensch is doorgaans de onverdraagzaamste. Zoo gaat het bij elke aria. Het woeden van eene verbolgene zee zelve kan er u slechts een flaauw denkbeeld van geven. - Rossini zit aan de piano gedurende de drie eerste representatiën van eene nieuwe Opera; daarna ontvangt hij zijne 800 francs, neemt deel aan een groot afscheidsmaal, dat hem, als 't ware, door de gansche stad gegeven wordt, en vertrekt, per muilezel diligence, met een valies, zwaarder van muzijkpapier dan van geld, om dezelfde rol, veertig mijlen van daar, in eene andere stad te gaan spelen. - Doorgaans schrijft hij aan zijne moeder, terstond na de eerste voorstelling, en zendt haar, voor haarzelve en zijnen ouden vader, twee derden van de geringe som, die hij ontvangen heeft. Hij vertrekt met 8 of 10 sequinen, maar vrolijk als eene bij, en steeds vol van drollige invallen. Eens, van Ancona naar Reggio reizende, gaf hij zich uit voor een' verklaarden vijand van rossini, en
deed, gedurende de gansche reis, niet dan jammerlijke muzijk zingen, die hij voor de vuist maakte op bekende woorden van zijne meest beroemde aria's; muzijk, welke hij deed uitjouwen, als die van de voorgewende meesterstukken van dien ellendeling, rossini genaamd, dien men de dwaasheid had van tot de wolken te verheffen.
Toen hij zijnen Mozes componeerde, zeide iemand tot hem: ‘Gij laat de Hebreërs zingen: zult gij hen door den neus laten zingen (naziller), gelijk in de Synagoge?’ Dit denkbeeld trof hem; en op staanden voet vervaardigde hij een overheerlijk koor, hetwelk inderdaad begint met zekere verbinding van klanken, die min of meer de Joodsche Synagoge nabootsen.
Weggesleept door de menigte en de levendigheid van zijne gewaarwordingen en derzelver schakeringen, begaat rossini niet zelden grammatikale fouten. In zijne oorspronkelijke partituren heeft hij dezelve schier altijd geteekend met een kruisje, en op den kant geschreven: Tot narigt voor pedanten.
Bologne is het hoofdkwartier der Muzijk in Italië. Rossini werd geëngageerd voor alle steden, waar zich een tooneel bevond; overal was het eene voorwaarde, dat hij eene Opera moest schrijven, voor welke men hem gemeenlijk

{==138==} {>>pagina-aanduiding<<}
slechts 1000 francs betaalde; vanhier ook, dat hij alle jaren vier of vijf vervaardigd heeft. Het Dichtstuk (Libretto, het boekje) heeft men voor 60 of 80 francs, en de Autheur is meestal een ongelukkige Abt, tafelschuimer in eenig aanzienlijk huis.
Van 1810 tot 1816 bezocht rossini achtervolgens alle de steden van Italië, vertoevende twee of drie maanden in elke derzelve. Bij zijne aankomst wordt hij ontvangen, onthaald, tot de wolken verheven, door de dilettanti van het oord. De eerste 15 of 20 dagen gaan voorbij in uit eten te gaan, en het stuk, waarvan hij eene Opera zal maken, te hekelen. Rossini, behalve het verbazende vuur, dat hij in zijne ziel omdraagt, is, door zijne eerste Maitresse, (de Gravin p*** van Pesaro) bekend geworden met ariosto, de tooneelspelen van machiavel, enz. enz. en is zeer wel in staat, om de gebreken van een libretto op te merken. ‘Gij hebt mij daar verzen gegeven, die ik niet kan gebruiken,’ hoorde ik hem meer dan eens tot den smerigen Poëet, zeggen, die, zich op het nederigst verontschuldigende, hem, een paar uren daarna, een klinkdicht overhandigt, zijnde eene Hulde aan de faam van den grootsten Meester van Italië en der geheele wereld. - Na vijftien of twintig dagen, in verstrooijing gesleten, begint rossini voor de eet- en muzikale avond - partijen te bedanken, en zich ernstig bezig te houden met het bestuderen van de stem zijner zangers en zangeressen; hij laat hen bij de piano zingen, en is verpligt, de fraaiste idéën van de wereld te verminken, omdat de tenor de noot niet kan bereiken, die rossini vlijt, of omdat de prima donna altijd valsch zingt bij den overgang van dezen tot genen toon; en het gebeurt somtijds, dat de bas - zanger de éénige is, die goed zingen kan. Eindelijk, twintig dagen vóór de eerste representatie, begint rossini, die nu de stemmen zijner
zangers wèl kent, te schrijven. Hij staat laat op, componeert te midden van het gesprek zijner nieu we vrienden, die, wat hij ook verrigte, hem den ganschen dag geen oogenblik verlaten. Hij gaat met hen dinéren in de Osteria, en dikwijls ook soupéren; hij komt zeer laat te huis, en zijne vrienden begeleiden hem tot aan zijne deur, terwijl hij uit al zijne magt de muzijk zingt, welke hij improviseert, somtijds zelfs een Miserere, tot groote ergernis der vromen in de buurt. Eindelijk bereikt hij zijne woning; en het is om dezen tijd van den dag, omstreeks drie ure in den

{==139==} {>>pagina-aanduiding<<}
morgen, dat hem de schitterendste invallen voor den geest komen, welke hij dan, haastig en zonder piano, op kleine snippers papier schrijft, en die des anderen daags in orde brengt, of instrumenteert, zoo als hij zelf het noemt.
Lijst der voornaamste Opera's van rossini: Tancredo. L'Italiana in algeri. La Pietra del Paragone. Aureliano in Palmira. Demetrio e Polibio. Il Turco in Italia. Elisabetta. Torvaldo e Dorliska. Il Barbiere di Siviglia. Otello. La Cenerentola. La Gazza ladra. Mosè. La Donna del Lago. Adelaïde di Borgogna. Armida. Ricciardo e Zoraïde. Ermione. Maometto secondo. Méthilde di Shabran. Zelmira. Semiramide. Bianca e Fabiero. Odoardo e Cristina.
Een Hoogduitsch tijdschrift vergelijkt de muzijk van rossini bij eene groote menigte zeepbellen van duizenderlei kleuren; een ander bij eene sterk geblankette en bespottelijk opgeschikte dame. Maar, dit daargelaten; wij gelooven, ten besluite van dit Allerlei, dat de getuigenis van een kundig Muzikant, rakende dezen vermaarden Componist, voorkomende in een Napolitaansch tijdschrift, bij onze Lezers zoo wel, als bij ons, meer zal afdoen:
‘Ik waardeer (zoo schrijft hij) de compositiën onzer groote Meesters, dewijl zij de ware schoonheden der Italiaansche muzijk in zich bevatten, maar ik veracht daarom geenszins de hedendaagsche; en wie zou ook den autheur van Griselda, Camilla en Agnese kunnen verongelijken? wie niet de zeldzame spaarzaamheid van mayer, de edelheid en kunde van cherubini, de juistheid en bevalligheid van asioli bewonderen? Wat rossini betreft, dat Opperhoofd der romantische Toonkunstenaren, ik zal het goede zoo wel als het kwade vermelden, naar mijn beste weten, zonder mijn oordeel iemand als onfeilbaar op te dringen. - Men beschuldigt rossini, een notendief en afschrijver van zichzelven te zijn in nagenoeg al zijne compositiën; maar dit is, naar mijn gevoelen, geen gevolg van eene onvruchtbaarheid zijner muzijkäder, maar van de overhaasting, met welke hij componeert. Alle Meesters in de kunst verklaren eenparig, dat zijne werken krielen van fouten tegen het contrapunt; maar deze ongunstige uitspraak, hoewel ten deele waar, is niet van jaloezij vrij te pleiten. Rossini heeft de ware formen der harmonie bedorven, door de vokale muzijk met de instrumentale te overladen. Het doel der kunst zijnde te behagen, moet zij hetzelve voornamelijk van de

{==140==} {>>pagina-aanduiding<<}
poëzij ontleenen; en hoe kan deze Componist daartoe immer geraken, zoo lang, gelijk tegenwoordig het geval is, men zich aan de woorden in het geheel niet bekreunt? Vanhier, dat hij daarvoor een' onophoudelijken strijd van muzikale uitdrukkingen (phrases) van allerlei kleur in de plaats stelde, die elkander opvolgen, en, van het begin tot het einde, bijkans nooit eene melodie aanbieden, waarbij eenheid van gedachte is bewaard gebleven. Daardoor vergeet hij, dat eenvoudigheid de voornaamste grondstof van het schoone is; dat de instrumentale partij niet dan de ondersteunende is van de stem, en dat het gehoor moet gestreeld en niet vermoeid of liever verdoofd worden. Uit deze beginsels volgt, dat, na het bijwonen eener klassieke Opera der laatstverloopene eeuw, iedereen den schouwburg verlaat met eene geruste en heldere ziel, en met het verlangen om haar andermaal te hooren; terwijl de muzijk van rossini, die zich zoo vrolijk voordoet, zeldzaam die verteederende gemoedsbewegingen verwekt, welke, voor het kiesch gevoel, eene onuitputbare bron openen van het zuiverst genot. Neem, bij voorbeeld, la Gazza ladra (de diefachtige Ekster): de menigte van dus genoemde karakteristieke plaatsen (passages de caractère); het geraas der noten, die u geen oogenblik ademhalens vergunnen; de pauken, de sluiten (fifres), de trompetten, de horens, en de gansche familie der meest geruchtmakende instrumenten, bestormen, bekoren, verbijsteren u; bekoren, verdooven, treffen, vervoeren, beduizelen u andermaal, en verkeeren niet zelden eene soort van treurspel in een Bacchanaal, en het huis der smarte in een Tournooi. - In weerwil dezer kritiek, zou het onregtvaardig zijn, aan rossini een groot aantal hoedanigheden te ontzeggen, die een waar talent voor de harmonie aankondigen. Misschien bezat niemand hetzelve in zoo groote mate; en die
vruchtbaarheid, waarmede de Natuur hem zoo mild bedeelde, is waarschijnlijk eene der hoofdoorzaken, die hem van den goeden weg hebben afgeleid. Maar het ongeduld in het componeren, de zucht om te behagen, het vermengen van honderd vreemde of strijdige bestanddeelen (elemens), de gezwollenheid (bousfissure) van zijnen stijl, het gemis, eindelijk, van die soberheid, bij de oude Meesters zoo zeer geliefkoosd, en de onafscheidelijke medgezellinne van het schoone, hebben het gelukkigste Genie, dat immer uit de hand der Harmonie te voorschijn trad, doen verdolen. - Maar, na

{==141==} {>>pagina-aanduiding<<}
de muzijk van rossini zoo zeer geprezen en zoo zeer gelaakt te hebben, wat volgt daaruit? De kunsten hebben haar begin, hare vordering en haar verval; en alle onze aanmerkingen zullen haren gewonen gang geen oogenblik vertragen.’




Drie brieven over mr. I. da Costa's bezwaren tegen den geest der eeuw.

(Vervolg en slot van bl. 81.)

C. aan A.

Waarde Vriend!

Bij onzen vriend B. zijnde, heeft hij mij uwe aangevangene correspondentie medegedeeld. Ik kon niet nalaten te betuigen, dat gij, beide, u die zaak, naar mijn oordeel, veel te sterk aantrokt. En het gevolg hiervan is geweest, dat hij mij verzocht, deel in den handel, ik wil zeggen in uwe opgevatte taak, te nemen. Wij kunnen - zeide hij - niet te veel standpunten hebben, om dit wonderverschijnsel regt te verklaren. Ik beweerde namelijk, dat het geheele stuk bij lange na zoo hoog niet aangelegd was, als gij scheent te begrijpen. Het is een stuk voor den grooten hoop, voor dien stroom van napraters, welke, eenmaal op de zijde der verlichters gebragt, nu inderdaad wanen, en schreeuwen, dat er nooit zulk een tijd geweest is, dat alle de voorgeslachten maar domkoppen waren, de oude schrijvers prullen, de dichters, de kunstenaars van allerlei soort onnoemelijk ver bij de tegenwoordigen ten achtere. Of erkent gij niet, dat er de zoodanigen zijn, en dat da costa's boekje inderdaad vrij geschikt is, om zulk een' dwazen waan van boven neêr te halen; maar dat het, in het omgekeerde geval, beneden het geringste denkbeeld zou moeten blijven, dat men zich van het werk eens geleerden en schranderen mans kan vormen. De onderscheidene hoofdstukken hebben het aanzien van zoo vele diskoersen, ergens in een gemengd gezelschap van meest onkundigen, vrouwen en zoo al meer gehouden. Gij weet, de vrienden van bilderdijk zetten zich gaarne op den drievoet, en gieten de woorden, als een stroom, er zoo maar heen. Verbeeld u dus, dat een snelschrijver de-
{==142==} {>>pagina-aanduiding<<}
zelve opteekende, en gij hebt, bij voorbeeld, de twee stukjes over Kunsten en Wetenschappen op ééns voor oogen. Les extremes se touchent, zegt het Fransche spreekwoord; en dit verklaart ons tevens, hoe da costa en de clercq zoo naauw bevriend kunnen wezen. De laatste brengt voor de vuist, in keurige verzen, de
geleerdste en geregeldste stukken voort; de ander stelt met bedachtzame wijsheid declamaties op het papier, die al de oppervlakkigheid en losheid van extempore's bezitten. Maar, zoodanig moeten ze hier zijn. Het is om de menigte te doen; die is inderdaad, zoo niet blind, ten minste zeer krank aan de oogen; zij kan over het geheel tegen geen licht; daarom denkt haar onze schrijver ook eene weldaad te bewijzen, met er wezenlijk hier en daar eene goede portie duisternis onder te mengen. Trouwens, hoe er geredeneerd moet worden, om dit volkje aan het snoer te krijgen, weet de geheele wereld. Reis onze steden en dorpen maar eens rond, en hoor naar de meest geliefde volksredenaars, of ga de boekjes na, die Jannetje en Trijntje liefst lezen - waarlijk, gij zult er onzen man dikwijls op een haar vinden! Het kan wel zijn, dat de nieuwe Leydsche school deze rubriek van lezers voor al vrij groot houdt. Bij gelegenheid laat zij het althans aan schelden op de domheid, onkunde en oppervlakkigheid onzer geletterden en recensenten zelve niet ontbreken. Maar dat is een bijzonder begrip; gelijk het een bijzonder begrip is, dat het gansche kompas onzer eeuwe eenige streken miswijst: in de Staatkunde en in de Godgeleerdheid vooral is het hommeles; en, terwijl men niet nalaat, vooral de eerste, in geleerde, Latijnsche verhandelingen, met een oog op de elites en voorname raddraaijers, te regt te zetten, houdt men het voor genoegzaam, de rest maar spoedig eens te beduiden, dat al de tegenwoordige nieuwigheden in het geheel geene vrucht der verlichting zijn, maar veeleer een werk van den Vorst der Duisternis in eigen' hoogen persoon. Is dat nu zoo kwaad gezien? En kunt gij het dezer sekte kwalijk nemen, dat zij doet, wat zoo dikwijls gedaan is, - om der waarheid wil (ligt het tijdelijk en eeuwig belang der menschen) alle middelen heilig te houden, die slechts ten doel voeren? Wat mij betreft, ik ben zeker wel eens boos
op bilderdijk geworden, wanneer hij op ons geslacht, en vooral op onze eeuw, dus op onszelven, zoo vreesselijk afgaf, maar als ik dan weêr lette op de heerlijke verzen, in of met welke al deze boos-
{==143==} {>>pagina-aanduiding<<}
heid uitstroomde, en daarbij dacht: de vent meent er geen één van; hij spreekt immers zichzelven met daden tegen: want hij is zoo wel, als alle groote mannen, ten deele een kind van zijnen tijd; (wij mogen, al laverende, tegen denzelven inzeilen, of zijne rigting maar volgen, die geest, die wind vult onze zeilen) dan zeide ik vaak bij mijzelven: dankje, weldadige knorrepot! En zoo da costa slechts, even als zijn Baas, meer verzen dan proza schrijft, dan gaat het ons met hem ligt nog wel op gelijke wijze. Apropos! toen ik dit tegen onzen vriend B. zeide, die op dat oogenblik in het geheel niet wel gemutst was, zeide hij: Ja, heerlijke verzen maken zij, dat erken ik, vooral de oude, en keurige vignetjes er bij, en ik weet niet wat al moois verder; maar de Vesuvius levert ook heerlijke gezigten en tooneelen op, wanneer hij vuur en vlammen, bij asch en vuiluis, braakt, en den dikken stoom en rook met bliksemflitsen doorslingert - en belet dit dan, dat hij dikwijls de verwoesting van velden en steden geweest is, en over het geheel als eene ramp voor den omtrek moet gehouden worden? - Fiat applicatio! (men make de toepassing!) was mijn antwoord; het laatste echter kan ik nog zoo gereedelijk niet toegeven, want waar zulke verschijnsels plaats hebben, daar vindt men doorgaans een' vruchtbaren grond, het zij zulks dan oorzaak of gevolg, of beide tevens zij. Ondertusschen moest ik lagchen om de zeldzame overeenkomst, vooral bij de gedachte aan den onden, zwarten krater, die welhaast zal moeten instorten, maar zonder dat het ons iets helpt, daar er zich reeds nieu wen openen, om zijne taak voort te zetten.
Maar ‘ter zake! ter zake!’ hoor ik u, dunkt mij, roepen: ‘Gij zoudt ons uwe gedachten bijzonder over het naastvolgende deel, de Kunsten en Wetenschappen, zeggen.’ In de hoofdzaak, mijn vriend! heb ik dit reeds gedaan; wat overblijft, is slechts de toepassing, of, juister gesproken, de aanvoering van de bedoelde hoofdstukken, als bewijzen voor mijne stelling. Wie toch, die voor lieden schreef, maar eenigzins nadenkende en der zake kundig, zou zoo schrijven, als da costa doet? Vooreerst leven wij (de Dichtkunst althans betreffende) niet meer in den tijd der Genootschappen. Dezulke mogen nog bestaan, en somtijds prijzen ultschrijven of verzamelingen van verzen leveren, verreweg de meeste en beste voortbrengse's van onzen tijd hebben eenen anderen oorsprong. Zelfs kon men ligt met grond beginnen te

{==144==} {>>pagina-aanduiding<<}
beweren, dat de zucht tot zelfstandigheid en onafhankelijkheid, de afkeer van meesters en likkers, de grenzen al overschrijdt. Wat toch da costa moge beweren van dien geest en genie, welke alleen alles doet, wij hebben reeds getoond, dit zoo gaaf niet toe te stemmen. Zonder bilderdijk hadden wij waarschijnlijk geenen da costa, zonder hooft en zijne reis naar Italië ligt geene zeventiende eeuw, als thans, gehad. En waarom nu weder zulk een groot aantal dichters, redenaars en schrijvers bestaan, in voortreffelijkheid gewis verre uitmuntende boven hen, welke vóór vijftig en honderd jaar leefden? Waarschijnlijk niet door een onmiddeliijk bestel des Scheppers, die ditmaal zoo veel meer uitnemende geesten als zaden uitstrooide, maar wel ten gevolgen van Zijn bestuur, die ook de tijden en de menschen in zijne hand heeft, om die te leiden, en daaruit voort te brengen, zoo wat Hem behaagt. Zeker brengt de schoonste grond en luchtstreek niet enkel ananassen voort, of geeft aan den komkommer derzelver geurigen smaak, zoo min als de homeren, de raphaëls en haydns ooit ergens menigvuldig vallen; en waarlijk, beide zou ligt even verkeerd en verderfelijk zijn. Maar, wat is het dan, in de tweede plaats, voor eene handelwijze, uit eenige eeuwen, en zelfs jaarduizenden, benevens de gansche bekende aarde, eenige groote geesten, eenige heldendichten en treurspelen op te noemen, om vervolgens te vragen: wat hebt gij, tegenwoordige eeuw, of kwarrëeuw! en vooral gij, Nederland! dat deze stukken bijkomen, veel min die overtreffen zou? Gij ziet, mijn vriend, alleen in een vlugtig gesprek, tegen doodönkundige bewonderaars van onzen tijd, als het wonder der eeuwen, kan zulk eene redenering gelden. En wat verder aangaat, dat
gebrek aan Godsdienstigheid ons zoo verre beneden vroegere eeuwen zou stellen: hoe maakt hij het dan met de Ouden, die groote meesters in alle schoone kunst, wier voortreffelijkste voortbrengsels echter grootendeels in tijden van zedeloosheid, ja ongeloof, zijn voortgebragt? Of is horatius, of is virgilius geen dichter? Verdient misschien de lierzanger dezen naam niet? Kunnen helden- en treurspeldichter alleen op denzelven bogen? Waarlijk, zoo de invloed van den Godsdienst over de voortreffelijkheid der poëzij beslist, dan zouden wij verwacht hebben, het voorname heldendicht van onzen tijd en nog een ander uit wat vroeger tijdvak, de Messias en het Paradijs verloren, eene plaats

{==145==} {>>pagina-aanduiding<<}
naast homerus en tasso te hebben zien beslaan; en zelfs de goddelooze voltaire is welligt, als treurspeldichter, niet geheel te verachten. Wat bilderdijk zelf in een en ander opzigt vermag, zullen wij maar niet vermelden, omdat hij niet verkiest tot zijne eeuw te behooren, en althans, zoo men zegt, zijn beg onnen heldendicht niet wil afwerken, omdat die eeuw hetzelve niet verdient te bezitten. - Neen, laten wij zeggen, gelijk het is, de schoone kunsten gaan niet, als de wetenschappen, in zekeren zin, geregeld voort; in vele vakken hebben wij de hoogte, op welke zij, nu hier, dan daar, ééns stonden, nog niet bereikt, en enkele voortbrengsels, zelfs der vroegste eeuwen, zullen wel altijd onovertroffen blijven - maar onze tegenwoordige leeftijd, ook bepaaldelijk in dit land, behoort tot de vruchtbare, bloeijende velden op het geschiedkundig tafereel der kunsten; pen en penseel ten minste worden in hetzelve met een gelukkig gevolg behandeld, en mogen wij deskundigen gelooven, dan hebben vooral reeds genoemde haydn en mozart ook in de muzijk stukken geleverd, ja vorderingen gemaakt, die veel vroeger werk beschamen. - Op welke stukken da costa bijzonder het oog hebbe, waar hij van ons terugkomen tot de oude Godsdienstigheid spreekt, weet ik niet, misschien wel alleen die van bilderdijk en hemzelven, met nog een enkel vriend. Dit verheugt ons, dat de poëzij, over het geheel, tot zachter toon en stiller voorwerpen terugkeert, dan de vroegere, onrustige tijden natuurlijk aan de hand gaven; de Godsdienst vooral verdient voorwerp, ziel en leven van deze en elke andere schoone kunst te zijn; maar overdrijving en eenzijdigheid kunnen nooit anders dan het beste bederven. Geloof mij, vriend, zoo denkt bilderdijk zelf over de zaak: zijne werken,
zijne menigvuldige bundels en eindelooze verscheidenheden mogen het uitwijzen (de dartele stukken, - wij kiezen het zachtste woord - ten deele nog onlangs herdrukt, laten wij geheel voor zijne bijzondere rekening); en dat zijn leerling hier klaagt over de kunst, aan Operazalen en Almanakken voor Smullers besteed, geschiedt slechts om der vrome menigte honig om den mond te smeren. Men weet immers, het gemeen smaalt gaarne op de weelde der aanzienlijken, en schrijft daaraan vele rampen, als straffen, toe. Dit behoort dus tot de redenaarskunstjes, tot het genre dezer wonderlijke Philippica; en gij moet hem die vergeven.

{==146==} {>>pagina-aanduiding<<}

Doch ik zie, dat wij, met den almanak, reeds op het gebied der Wetenschappen zijn overgetreden. Daarmede is het anders gesteld, zegt hij, en hij heeft gelijk; hier staat het eene geslacht op de schouders van het ander, en het veld der kennis breidt zich hoe langer hoe meer naar alle kanten uit. Dit wil nu evenwel niet zeggen, dat wij, man voor man, vlijtiger zijn dan onze voorouders, meer boeken in een' zekeren tijd kunnen schrijven of meer geleerdheids verzamelen - o neen! en ik begrijp volstrekt niet, wat al die voorbeelden, bij welke erasmus en grotius nog wel gevoegd hadden, zoo zij anders in da costa's koffer kunnen, hier bij mogelijkheid kunnen of moeten bewijzen. Wij bewonderen, met hem, die groote mannen, en gelooven zelfs, dat de twee daar even genoemden vrij wat verder in de gezonde theologie en bijbelkennis waren, dan de geleerde bilderdijk zelf, die te dezen opzigte zeer wel met hen van eeuw zou kunnen wisselen; maar, hoe velen had men toen, die die wijsheid konden verdragen, zich wilden ten nutte maken, en eindelijk tot eigene verlichting aanwendden? Dan, niet allen de uitbreiding, door de gezegende Drukkunst, de loffelijke Maatschappijen en Genootschappen, de vlijt van Hoogleeraren, Leeraren en Schrijvers zoo uitnemend bevorderd, ook de verhooging, de zuivering en volmaking van het licht, de vermeerdering der wetenschap, en daardoor tevens van het vermogen der menschen, loopen, vooral in onzen tijd, allersterkst in het oog. Wien kan dit onbekend zijn, dan dien geheel onwetenden, voor wien da costa, naar ons oordeel, heeft geschreven? Ik wil zelfs niet beginnen om er iets van op te noemen. De scheepvaart, het fabrijkwezen..... alles, alles moge er van getuigen; zelfs zoo, dat de snelheid in den gang en de overvloed der ontdekkingen eene oogenblikkelijke verlegenheid en verwarring in den gewonen gang der zaken te weeg
brengt. Jammer, dat da costa, de zaak zelve verzwijgende, van laatstgemelde omstandigheid geen gebruik heeft kunnen maken, om tegen de wijsheid der eeuw eenen nieuwen pijl te scherpen! Hij verzuimt dit echter in een ander opzigt niet. Men heeft onderscheidene wetenschappen, door misbruik, tegen den Godsdienst gerigt: de geologie, de natuurkunde, de filozofie; hij had er de oordeelkunde, en wie weet wat al meer, kunnen bijvoegen. En of er misschien iemand van deze zijne bedoelde lezers zijn mogt, die bekend was met de tegenschriften van dergelijke

{==147==} {>>pagina-aanduiding<<}
theoriën, door welke de waarheid niet alleen gehandhaafd, maar het aangevochtene, op die zelfde wetenschappelijke gronden, zelfs veel vaster gegrondvest wordt, dan het immer te voren stond, zoo heet dit bij hem eeniglijk het werk van God, het andere van de menschen. Zeer juist geredeneerd voor lieden, die niet redeneren. Maar in den Bijbel lees ik: God schept den vrede en ook het kwaad; en ik zie das niet, waarom ik den braven, vlijtigen geleerde hier meer lijdelijk zou moeten maken, dan den misbruiker; waarom ik eene zaak eer verachten zou om het misbruik, dan prijzen om het gebruik; in één woord, wat hier eene omstandigheid afdoet, die zoo oud is als de wereld. De waarheid verdraaijen tot eigen verderf, met veel vernuft en schranderheid valsche stelsels bouwen, Gods gaven tegen zichzelven keeren, is toch wel geene uitvinding van onze dagen.
In het kort, lieve vriend, de zaak begint mij te vervelen. Gij ziet ook reeds lang van zelve in, dat ik gelijk heb. Het boekje is voor menschen van eenige kennis en nadenken niet geschreven. Het bene distingere is er niet in de behandeling, maar misschien wel in de keuze dier behandeling te vinden. En het ergste, wat er van het stuk in het algemeen te vreezen is, bestaat welligt hierin, dat de gemeente van broeder vijgenboom eenigen aanwas verkrijge. De wetenschap, en het eigenlijke rijk der waarheid, zal er zeker even zoo min bij winnen als verliezen. Ik noemde het geval boven een wonderverschijnsel. Daar gij nu niet bang voor staartsterren zijt, omdat zij (zij mogen dan uit damp bestaan of niet, en zoo dun zijn, dat men er de hoogere lichten zeer goed door heen kan zien) op haren tijd weêr verdwijnen, en, ten ergste genomen, eene enkele keer eene kleine verandering in onzen dampkring te weeg brengen, die bij slot nog wel heilzaam kan zijn, - zoo vrees of vertoorn u ook maar niet. Vaarwel!

P.S. Ik heb daar het slot voorbijgezien, waarin geweldig tegen halfgeleerdheid wordt uitgevaren. Een heel oude tekst, waarover ik echter nog wel eens zoo goed wilde hooren prediken, als van der palm onlangs over het Middelmatige heeft gedaan. Maar zat de Heer da costa misschien ook voor een' spiegel, toen hij dit schreef? Ik ken hem, qua Celeerde, alleen maar uit dit boekje tot nut van al het gemeen (het zij rijk of arm.)





{==148==} {>>pagina-aanduiding<<}

Rapport van twee Parijsche geleerden wegens het componium, een muzijk-instrument van eene nieuwe uitvinding, hetgeen, kort geleden, ook te Amsterdam een' geruimen tijd is ten toon gesteld geweest.

De eigenaars van het Componium, uitgevonden door den Heer winckel, verlangende aan het publiek een juist en getrouw denkbeeld te geven van het Instrument, dat zij thans aan hetzelve voorstellen, hebben ons verzocht, de inwendige bewerktuiging van gezegde Instrument te onderzoeken, en deszelfs eigenschappen te karakteriseren. Wij vermeenen zulks te mogen doen op navolgende wijze, die, hoe wonderbaar dezelve moge voorkomen, desniettemin de naauwkeurigste uitdrukking der waarheid is.
Wanneer dit Instrument een gevarieerd thema heeft ontvangen, hetwelk de uitvinder, door eene hem eigene bewerking, daarin plaatst, ontleedt het daaruit van zelve de variatiën, en, derzelver verschillende gedeelten in alle de klassen van mogelijke verwisseling voortbrengende, zoo als dit de grilligste verbeelding zou kunnen doen, vormt het daarvan opvolgingen, zoo verscheiden, en daargesteld door een zoo willekeuling beginsel, dat zelfs hij, die de werktuigelijke zamenstelling van het Instrument volkomen kent, geen oogenblik kan vooruitzien de akkoorden, die deszelfs fantaisie (om ons zoo eens uit te drukken) het zal ingeven.
Een enkel voorbeeld zal genoeg zijn, om de vrijheid van keuze, welke het Instrument aldus vergund is, te doen opmerken. Elke der aria's, welke het varieert, duurt ongeveer eene minuut. Indien men onderstelle, dat het eene enkele van deze aria's onophoudelijk, zonder eenige tusschenpoos, spele, hetzelve wijzigende door het éénig beginsel van veranderlijkheid (variabilité), welk het bezit, zoo zou het, zonder volkomen dezelfde combinatie te herhalen, kunnen voortgaan met dat air aldus te spelen, niet slechts gedurende jaren of eeuwen, maar gedurende een zoo groot aantal milliards van eeuwen, dat men dit getal wel in cijfers zou kunnen schrijven, maar het niet uitdrukken in de gewone tale.
Parijs, 2 Februarij 1824.

Geteekend:
j.n. biot, Lid der Akademie van Wetenschappen.
catel, Lid der Akademie van Schoone Kunsten.


{==149==} {>>pagina-aanduiding<<}

Doodgravers-lied.

(Uit eene Voorlezing.)

Ik heb logies voor man en vrouw, 
En waar elk vrij van hitte of koû. 
Een beedlaar en eene Excellentie, 
Een spitsboef en eene Eminentie 
Verdragen hier zich wonder wel. 
Een nufje, fijn en streng van zeden, 
Strekt hier, gerust, haar kuische leden 
Naast een Huzaar in de eigen cel. 
Zingt vrolijk, vrolijk, kameraden! 
Zingt uit de borst, en roert uw spaden: 
Want arm en rijk, 
De Ridder met zijn lintje, 
De jongen met zijn printje, 
Zijn hier gelijk. 
Wij zien in iedren mensch een' broeder, 
En spreiden, zacht en net, 
Voor elk zijn laatste bed: 
Zoo komt het kalf weêr bij zijn moeder. 
 
Een twistend Filozofenpaar 
Ligt hier, verdraagzaam, bij elkaar; 
En Dichters, nimmer moê gezongen, 
Verpoozen hier hun kopren longen; 
Geen mensch wordt door hunn' galm ontwaakt. 
Hier vinden dikwijls echtelingen, 
Wat zij op aarde nooit ontvingen, - 
Rust, aan elkanders zij' gesmaakt. 
Zingt vrolijk, vrolijk, kameraden! 
Zingt uit de borst, en roert uw spaden: 
Want dwaas en wijs, 
De Wijsgeer met zijn grillen, 
Het Joodje met zijn brillen, 
Zijn één van prijs; 
De Hooggeboren en het boertje 
Verstuiven in mijn' hof 
Ras tot een handvol stof: 
Zoo komt het kalf weêr bij zijn moertje. 

{==150==} {>>pagina-aanduiding<<}

Wat nooit een Koningsstaf vermogt, 
Heeft hier mijn zwakke spâ gewrocht. 
Ik maak de knechts altijd bescheiden, 
De vrouw tevreden met haar meiden; 
Bedilzucht giert hier nimmer rond. 
Tevreden met zijne enge muren, 
Twist nooit een buurman met zijn buren 
Om middelmuur of tusschengrond. 
Zingt vrolijk, vrolijk, kameraden! 
Zingt uit de borst, en roert uw spaden: 
De jaarmarkt sluit. 
Komt, bergt de wassen beelden; 
Hoe zeer zij ieder streelden, 
Hun pak moet uit, 
En ingepakt geheel het zoodje. 
Neemt dien zijn kroon maar af, 
En deez' zijn' bedelstaf: 
Zoo komt het kalf weêr bij zijn grootje. 
 
Wat was die rij van beelden schoon! 
Hoe vol van pracht die wassen troon! 
Hoe fier de Vorst, daarop verheven! 
Hoe glinstrend stond het Hof te beven, 
Terwijl het voor zijn hoogheid kromp! 
Och! door één kooltje vuur zijn allen 
Verslapt en door elkaar gevallen, 
En hier verzameld in een' klomp. 
Zingt vrolijk, vrolijk, kameraden! 
Zingt uit de borst, en roert uw spaden: 
't Rust alles zacht, 
Hier door ons ingerekend. 
De plek staat al geteekend, 
Die ons ook wacht; 
Het draait toch alles in een ootje: 
Dan schenke een vriendenhand 
Ons ook een schopje zand, 
En 't laatste kalf komt bij zijn grootje. 
 
H.H...... 








{==151==} {>>pagina-aanduiding<<}

De verovering van Den Briel, op den isten december 1813. (*)


Nog leeft het, dat kroost, dat den moedigen hals 
Niet slaafs aan de keten zal wennen; 
En, schoon door begoochling misleid en verplooid, 
Eens toch zal het zaad, in den boezem gestrooid, 
Zich weér aan de vruchten doen kennen. 
 
Reeds waaide de wimpel van toren en trans, 
En 't Fransche gespuis was verdwenen; 
Reeds was het geteisterde Neêrland gered, 
En weêr, op der vromen demoedig gebed, 
De Vorst van Oranje verschenen. 
 
Maar hier nog en daar nog, in vest en in stad, 
Hield 't vlugtend geboefte zich staande: 
Dáár blonk dan 't beleid en der vaderen moed; 
Dáár rees weêr de vrijheid in vlammenden gloed, 
Die kortling, zoo droevig, nog taande. 
 
Ginds prijkt nog een stad aan de boorden der Maas, 
(Zij prijkt ook in Neêrlands historie) 
Waar Lumei der Spanjaarden trots heeft geveld, 
En Bossu, schoon leunend op Alva's geweld, 
Terugkromp, verplet door die glorie. 
 
Den Briel, ach! nog ging zij gebukt onder 't leed; 
Nog deelde zij niet in de vreugde; 
Nog hield zich, van 't slangengebroedsel, de rest 
Hardnekkig verschanst in haar wallen en vest, 
Terwijl men alom zich verheugde. 

{==152==} {>>pagina-aanduiding<<}

‘Op, broeders! niet langer beängst en benard; 
Herleeft weêr voor de oogen der volken! 
Bij God! neen, niet langer gebukt onder 't wee; 
Eer worde onze stad tot een prooi aan de zee, 
En zinke in haar grond'looze kolken!’ 
 
Zoo spreekt men, en 't heldenvuur fonkelt in 't oog, 
En 't glinst'rend rapier zwaait in 't ronde. 
‘Te wapen! wij strijden voor Vrijheid en Vorst! 
Neen, broeders! niet langer de kluisters getorscht; 
Wij zweren 't, bij 't graf van Almonde!’ 
 
En ijlings, daar sleept men, vol moed en vol vuur, 
't Vernielend kanon van de wallen; 
Daar stopt men den vuurmuil met kruid en met schroot, 
En heft men den kreet van ‘verwinnen of dood!’ 
En dondert, verwoed, op de Gallen. 
 
Maar 't dreigend geschut van den vijand barst los, 
En hagelt verwoestend hen tegen; 
Daar knalt het nog eens, en 't vergruist en vernielt, 
En menige held is, verwond of ontzield, 
In de armen zijns makkers gezegen. 
 
Nu stijgt eerst de woede en de wraakzucht ten top, 
Daar alles ter strijdplaats verzamelt; 
Nu davert de grond van 't kanon en geweer, 
Nu waggelt en stort reeds de vijand daar neêr, 
Die, stervend, zijn vloeken nog stamelt. 
 
Nu nadert de Gauler, verbleekt, tot den stoet, 
En smeekt om genâ aan die dapp ren; 
Nu zwieren de hoeden; nu juicht men in 't rond; 
Nu ziet men, verheugd, op der vaderen grond, 
De vlag voor Oranje weêr wapp'ren! - 
 
Nog leeft het, dat kroost, dat den moedigen hals 
Niet slaafs aan de keten zal wennen; 
En, schoon door begoochling misleid en verplooid, 
Eens toch zal het zaad, in den boezem gestrooid, 
Zich weêr aan de vruchten doen kennen. 
 
w. kraan. 
Waddingsveen, 
December 1823. 







{==153==} {>>pagina-aanduiding<<}

Mengelwerk.

Verhandeling, over het spreekwoord: De eene mensch is des anderen Engel, en de eene mensch is des anderen Duivel.

Doer C. Enklaar. (*)

Gezelligheid is een grondtrek der menschelijke natuur. Zij is, in eenen algemeenen zin, bij den mensch, wat het instinkt is bij de dieren; eene inwendige aandrift, door den Schepper in hem gelegd, als eerste drijfveer in zijn streven naar geluk. Immers het is niet bloot het gevoel van behoefte aan de hulp en den raad van anderen, wat den mensch tot den mensch trekt, en aan denzelven verbindt; maar ook een natuurlijke trek en neiging, om zich in het gezelschap van zijns gelijken te bevinden, en zich aan hen mede te deelen. Let op het kind: zoodra het een' vond gedaan, een geschenk, belooning of toezegging ontvangen heeft, zoekt het dadelijk een' of meer zijner speelmakkers op, om hen deelgenooten van zijne vreugd te maken. En even zoo de mensch in elken toestand des levens.
Verbeeldt u een land, onder eene luchtstreek gelegen, waar men met elken ademtogt levenskracht en vrolijkheid inademt, waar gezondheid van de bergen stroomt, en het bloed steeds ligt en vlug door de aderen doet vloeijen; een land, overvloedig voorzien van alles, wat de behoeften van den mensch vervullen, zijne zinnen streelen, en elken lust bevredigen kan; kortom, waar niets tot het hoogste levensgenot ontbreekt; maar door onbevaarbare

{==154==} {>>pagina-aanduiding<<}
zeeën of hemelhooge rotsen van de overige wereld afgescheiden. Plaatst den mensch daar, in het volle genot van alles, wat de natuur hem vermag aan te bieden, maar eenzaam en verwijderd van zijne natuurgenooten: zal hij met zijnen toestand tevreden, zal hij waarlijk en duurzaam gelukkig zijn? Gewis neen: hij zal een ledig in zich gevoelen, dat de gansche rijke en schoone natuur rondom hem niet kan aanvullen. Verveling grijpt hem aan, vergezelt hem, waar hij gaat, werpt voor hem eenen valen sluijer over de pracht, die hem omringt, maakt hem elk genot smakeloos, en doet hem zijn leven in vadzige lusteloosheid verkwijnen.
Hoort, wat de Vader der Romeinsche welsprekendheid er van zegt: ‘Welk genot, vraagt hij, zoudt gij van den voorspoed hebben, zoo gij niet iemand hadt, die zich daarin met u verheugde?’ Welke vraagswijze voorgestelde ontkenning de erkentenis in zich bevat van de behoefte der menschelijke natuur aan eenen deelgenoot in het geluk; die hij vervolgens bevestigt met het gezegde van eenen ouderen wijze: ‘Indien iemand ten hemel ware opgeklommen en de natuur der wereld doorzien en de schoonheid der gestarnten bewonderd hadde, en hij niemand hadde, aan wien hij het konde mededeelen, zoo zou die bewondering vreugdeloos voor hem zijn; daar zij hem integendeel het hoogste genoegen gebaard zoude hebben, zoo hij iemand gehad hadde, aan wien hij het kon verhalen.’
Maar nu vraagt welligt iemand: Is dan die trek tot gezelligheid, welke der menschelijke natuur eigen is, wanneer zij voldoening vindt, ook waarlijk en in allen gevalle eene bron van genoegen en levensvrengd voor den mensch?
Dat zij, gelijk alle andere, den mensch natuurlijke, neigingen, daartoe in hem gelegd is, dit zal wel niemand ontkennen, die eenig redelijk begrip heeft van de oogmerken des Scheppers met zijne schepselen; en dat zij daartoe ook strekken kan, is, uit hoofde van deszelfs wijsheid en magt, even min in twijfel te trekken, om niet te zeggen, is door de ondervinding overvloedig gestaafd. En

{==155==} {>>pagina-aanduiding<<}
toch kan ik de voorgestelde vraag niet met een bevestigend ja beantwoorden, daar dezelfde ondervinding mij zou logenstraffen. En geen wonder, vermits de zedelijke vrijheid van den mensch hem in staat stelt, om het goede ten kwade te misbruiken, en de feilbaarheid zijner rede hem, door de hartstogten misleid, dikwijls het kwade voor goed en het goede voor kwaad doet aanzien, waarvan het gevolg is, dat hij in de keus der middelen tot verkrijging van geluk vaak mistast, en datgene, wat hem tot zijn geluk gegeven is, tot zijn eigen en anderer ongeluk doet dienen.
Zoo is het met vele andere neigingen; zoo is het ook met den trek tot gezelligheid gelegen. Oorspronkelijk bestemd, om hem met zijne natuurgenooten te verbinden, en in die verbindtenis alles te doen vinden, wat zijne veiligheid verzekeren, zijne behoeften vervullen, zijn leven veraangenamen kan, wordt dezelve dikwijls voor hem eene milde bron van rampen, lijden, droefenissen en ongeluk. En dit is misschien eene der redenen, die meermalen menschen bewogen hebben, om, strijdig met hunne bestemming, strijdig met de bedoelingen der hoogste Wijsheid, zich aan de gezellige zamenleving en derzelver lasten en pligten te onttrekken, en in de eenzaamste afzondering een geluk te zoeken, dat hun door hunne medemenschen betwist of onbarmhartig ontroofd werd.
Het meest gepaste antwoord derhalve, dat ik op de voorgestelde vraag weet te geven, is vervat in de Latijnsche spreuk: Homo homini Deus, et homo homini lupus (de mensch is voor den mensch een God, en de mensch is voor den mensch een wolf); waarvoor wij gewoon zijn te zeggen: De eene mensch is des anderen Engel, en de eene mensch is des anderen Duivel.
Dat de beide spreekwoorden, die eene belangrijke waarheid in zich bevatten, en die ik tot het onderwerp mijner rede koos, in den wezenlijken zin één zijn, behoeft wel geen uitvoerig betoog. Immers wij allen weten, dat wij door God dat oneindig volmaakte en gelukzalige Wezen verstaan, hetwelk, de oorzaak van zijn

{==156==} {>>pagina-aanduiding<<}
bestaan en voortdurend geluk in zichzelf hebbende, schepselen voortgebragt heeft, alleen met oogmerk om zijn geluk aan dezelve mede te deelen, en hetwelk zijn hoogste welbehagen vindt in hun weldaden te bewijzen en hen gelukkig te maken; waarom dan ook de Latijnen het woord Deus (God) somtijds in de bijzondere beteekenis van Weldoener gebruiken. Evenzeer is het bekend, dat wij door Engelen zulke wezens verstaan, die, daar zij zelven de hemelsche gelukzaligheid genieten, zich verblijden, wanneer zij het getal der gelukzaligen zien aangroeijen; die door God afgezonden en gebruikt worden, om het geluk der menschen te bevorderen, en daarin hun grootste vermaak en eene verhooging van hun eigen geluk vinden. Verder, gelijk de wolf een wreed, verscheurend en verslindend dier is, en daarom in de Latijnsche spreuk als een zinnebeeld van wreedheid, bloeddorst en vernieling gebruikt wordt, zoo verstaan wij, in den geest der Oosterlingen, van welke wij dit denkbeeld ontleend hebben, door den Duivel een allerboosaardigst wezen, hetwelk, zelf rampzalig zijnde, er behagen in schept, om de menschen ongelukkig en rampzalig te maken. De zin der beide spreekwoorden zal derhalve hierop neêrkomen: ‘De eene mensch is voor den anderen een weldoener en bevorderaar van deszelfs geluk; maar ook, de eene mensch is voor den anderen eene oorzaak van ellende en ongeluk.’
De waarheid van dit gezegde in beiderlei opzigt te betoogen, is het, wat ik mij thans heb voorgesteld: eene ruime en juist daarom zeer moeijelijke stof, om daarvan in den korten tijd, doorgaans aan eene verhandelbeurt toegestaan, zoo veel te zeggen, als genoeg is, om een overzigt over het geheele veld, dat hier voor mij ligt, te geven, zonder, bij het veelsoortige der zaken, die zich hier aan ons oog vertoonen zullen, in eene te groote omslagtigheid te vervallen. Ik zal derhalve slechts op enkele punten kunnen wijzen, en daarbij nog, wegens derzelver menigte, mijn voorstel zeer moeten zamendrin-
{==157==} {>>pagina-aanduiding<<}
gen, en de verdere ontwikkeling mijner korte aanduidingen aan eigen nadenken overlaten.
Voorts, daar mijn onderwerp uit zijnen aard tweezijdig is, zoodat ik in hetzelve aan den eenen kant veel goeds en aangenaams ter eere van ons geslacht op te merken zal vinden, maar aan den anderen kant ook menig bedroevend bewijs van de verbastering der menschelijke natuur zal moeten aanvoeren, zoo durf ik van elks zedelijk gevoel vertrouwen, dat men mij gaarne zal vergunnen, dat ik eerst de onaangename en daarna de aangename en bevredigende zijde vertoone.
De eene mensch is des anderen Duivel. Bedroevende waarheid! - maar waarheid evenwel, door de geschiedenis en ondervinding maar al te zeer bevestigd.
Wanneer ik de geschiedenis noem, wat noem ik dan bijna anders, dan de gedenkrol van euveldaden, door menschen tot onheil en verderf van menschen beraamd en gepleegd, en met bloedige letteren, tot schande der menschheid, opgeteekend?
Onderzoeken wij de oudste oorkonden van ons geslacht; daar reeds zien wij den broeder met het bloed van zijnen broeder bevlekt, het eerste gezin der menschen door nijd en haat in diepen, onvergetelijken rouw gedompeld, en ten laatste eene wereld, vervuld met boosheid en wrevel, in eenen alles verzwelgenden vloed bedolven.
Dalen wij af tot latere eeuwen, welke ontzettende tooneelen bieden heerschzucht, wellust, gierigheid, afgunst, wraakzucht alomme aan onze beschouwing aan! Geweld maakt zich meester van de heerschappij over landen en volken, en gebruikt den arm van duizenden, om tienduizenden te ontzielen. De wapenen, aanvankelijk tot zelfverwering tegen de wilde dieren uitgevonden, worden werktuigen ter verdelging van het menschelijk geslacht. Wat nijverheid en kunst gebouwd hebben, wordt door de oorlogswoede vernield. Steden worden omgekeerd, paleizen en tempels verwoest en de hutten der arme landlieden niet gespaard, landen ontvolkt, de velden met het bloed en de lijken der vermoorden gemest, nieuwe troo-
{==158==} {>>pagina-aanduiding<<}
nen op de puinhoopen van vorige grootheid gevestigd, om op hunne beurt, na korteren of langeren tijd, een gelijk lot te ondergaan.
Geletterden behoef ik hier niet te herinneren aan sesostris, ninus, nebukadnezar, cyrus, darius, xerxes, philippus, alexander, cesar en de meesten der genen, die het dwaze en verslaafde menschdom met den titel van grooten vereerd heeft, omdat zij meer bloeds vergooten, meer geluks verstoord, meer onheilen over de aarde gebragt hebben, dan vele anderen.
Waar zijn zoo vele beroemde steden, Ilium, Ninive, Tyrus, Babylon, Carthago, Numantia, Ephese en andere gebleven? Zijn zij niet met al hare praal en pracht van de oppervlakte der aarde weggevaagd, alsof zij nooit bestaan hadden? of tot puinhoopen vergruisd, die nog aan de late eeuwen getuigenis geven van de dolle woede harer verwoesters? En wat is van derzelver inwoners geworden? Zijn zij niet met hunnen rijkdom en welvaart door het zwaard en de vlammen verteerd? of tot een lot, erger dan de dood, veroordeeld, en eindelijk met hun nageslacht vernietigd?
Herinnert de geschiedenis ons niet volken, bij welken het schande was, anders dan van roof te leven? die geene andere kunsten kenden en beoefenden, dan die des oorlogs? die het zich tot de grootste eer rekenden, geene naburen rondom zich te dulden? wier jongelingschap in tijd van vrede in de naastbijgelegene landen ging stroopen, ten einde niet door de rust verwijfd te worden en het gebruik der wapenen te ontwennen? Wat al moorden, plunderingen, verwoestingen zijn door de zoodanigen aangeregt! wat al menschengeluk en levensvreugd verstoord! wat al ouders aan hunne kinderen en kinderen aan het ouderhart ontrukt, in slavernij weggevoerd, en van alle regten der menschheid beroofd!
Ook onder beschaafde volken zien wij menschen bij duizenden op de slavenmarkten, als lastbeesten of slagtvee, te koop staan en verkocht worden; of de overwon-
{==159==} {>>pagina-aanduiding<<}
nelingen, gelijk de Heloten der Spartanen, tot den akkerbouw en anderen zwaren arbeid, ten dienste hunner overwinnaars, gedoemd; of bestemd, om in de schouwburgen elkander te vermoorden, of door wilde dieren verscheurd te worden, tot vermaak van een volk, dat geene grootere verlustiging dan zulke schouwspelen kende.
Slaan wij, zonder ons bij de oude geschiedenis langer op te houden, eenen blik op de nieuwe: zij zal niet veel behagelijker tooneelen opleveren.
Daar naderen heerlegers van barbaren, uit het Noorden afgezakt, om den zetel hunner barbaarschheid op het puin van vroegere beschaving te vestigen. Het Romeinsche gebied bezwijkt voor den stroom, die van alle kanten aandringt. Italië, Griekenland, het zuidelijke Gallië, Spanje worden door Gothen, Wandalen, Sueven, Longobarden, Hunnen overstroomd. Burgundiërs, Alemannen en Franken dringen van andere kanten in Gallië, overmeesteren het, en vernederen de oude inwoners tot den staat van lijfeigenen, die hunnen voorvaderlijken grond voor hunne meesters moeten bearbeiden; terwijl deze, niets dan krijgswoede ademende, gestadig of naburige volken met den oorlog bestoken, of, ten koste hunner arme onderhoorigen, elkander beoorlogen en onderling vernielen.
Daat dagen vloten, met menschen, woester en wreeder dan wolven, beladen, uit het Noorden op. Deenen en Noormannen plunderen, twee of drie eeuwen lang, de zeekusten der meer beschaafde landen van Europa, met eene woede, die zich blijkbaar niets dan buit en vernieling ten doel gesteld heeft, wat zij niet kunnen medevoeren aan de vlammen opofferende; tot dat zij, eindelijk beter beraden, eenige deelen van Engeland, Frankrijk en Italië in bezit nemen.
Elders zien wij mahomed en zijne navolgers, door veroveringszucht gedreven, gedurende meer dan acht eeuwen, en tot op den huidigen dag, de geesels van het menschdom, de verwoesters der wereld, rijken bemagtigen, troonen omverwerpen, de welvaart van de weleer

{==160==} {>>pagina-aanduiding<<}
rijkste en beschaafdste landen vernielen, en streven naar de heerschappij over de geheele, door hen met puinhoopen overdekte en met bloed gedrenkte, aarde.
Staren wij naar gene zijde van den Oceaan, daar zien wij cortez en pizarro met hunne Spanjaarden een half werelddeel uitmoorden, en het ellendig overschot der inboorlingen tot de wreedste slavernij en tot de mijnen doemen, om het goud voor hunne beulen, tot derzelver eigen verderf, er uit te halen.
Wat behoef ik bij deze ontzettend groote gebeurtenissen, die zich over werelddeelen en eeuwen hebben uitgestrekt en de gedaante der aarde geheelenal veranderd, nog te gewagen van bijzondere en, bij vergelijking, kortstondige en geringe, hoezeer dan ook op zichzelve geduchte en bloedige voorvallen, die vooral ons werelddeel, na den val des Romeinschen rijks, geschokt en geteisterd hebben? Wat behoef ik van zoo vele verwoestende oorlogen tusschen staten en staten, volken en volken, wat van zoo vele Vorsten, als tot op lodewijk XIV en napoleon toe de wereld beroerd hebben, te spreken?
Wilt gij echter nog meer bewijzen, M.H., van, in het groot werkende, boosheid tot verstoring van menschengeluk, ik wijs u op de Staatkunde, die schandvlek van het menschelijk vernuft, die heden zwart noemt, wat zij gisteren wit heette; die het om het even is, of zij waarheid of leugen spreekt, of zij met roovers en moordenaars, dan met voorstanders van regt en billijkheid eene gemeene zaak maakt; die zich van allerlei maskers bedient, en zich bijna altijd anders vertoont, dan zij is; die altijd opregt schijnt, en bijna altijd bedriegt. Dit troetelkind van heerschzucht en eigenbaat speelt naar welgevallen met de levens en bezittingen der menschen, met het geluk en de welvaart van landen en volken, en juicht zich toe, wanneer zij, ten koste van het leven en geluk van honderdduizenden, millioenen aan hare oogmerken heeft dienstbaar gemaakt. Aan haar hebben vooral de latere tijden een goed deel hunner rampen te wijten.
De voorzigtigheid verbiedt mij, proeven hiervan te ge-
{==161==} {>>pagina-aanduiding<<}
ven; ook zullen zij elk, die slechts een weinig met de geschiedenis der jongstverloopene eeuwen bekend is, bij het minste nadenken, in genoegzamen getale voor den geest komen. Hij zal zich herinneren, hoe de Staatkunde hier verbindtenissen tot verderf van het menschdom smeedt, daar de op trouw gemaakte verbonden schendt; hier van regt, wet en orde spreekt, daar de snoodste ongeregtigheden pleegt; hier zamenzweringen en misdadige opstanden tegen wettige overheden stookt, daar den regtmatigen tegenstand tegen de afschuwelijkste onderdrukking tegenwerkt; hier Vorsten van de troonen stoot, ginds volken in ketenen slaat; hier door omkooping en verraad, elders door openbaar geweld hare oogmerken zoekt te bereiken.
Doch ik wilde in geene bijzonderheden treden. Derhalve deze helsche furie, die de aarde met eene zee van bloed en tranen overstroomd heeft, daarlatende, stap ik af van het geschiedkundig overzigt der gedragingen van volken jegens volken, en der onheilen, die zij elkander gestadig berokkenen, om de huishoudelijke plagen, die de menschen, in naauwere betrekkingen tot elkander geplaatst, zich onderling veroorzaken, te beschouwen.
Ja, ook in den boezem der maatschappijen en in den schoot der familiën en huisgezinnen schuilt het kwaad, waardoor de eene mensch den anderen ongelukkig maakt. Onderzoeken wij derhalve eerst op geschiedkundige gronden, hoe de geest des kwaads, door alle tijden heen, de grondslagen van het maatschappelijk geluk ondermijnde.
Doorbladeren wij de geschiedboeken der volken, daar ontmoeten wij Geweldenaars, die het bloed hunner onderdanen op schavotten of slagvelden als water doen stroomen, of de schatten van den staat in onzinnige weelde en wulpschheid verkwisten, en den onderdanen het merg uit het gebeente zuigen, om hunne praal- en spilzucht te voldoen; Wetgevers, die bijzondere belangen boven het algemeene welzijn des volks bedoelen; Regters, die het magtige geweld ten dienste staan, ten gevalle van den omkoopenden rijkdom het regt verdraaijen, den schuldi-
{==162==} {>>pagina-aanduiding<<}
gen vrijspreken, en den onschuldigen de straf der misdaad doen ondergaan; Priesters, die het allerheiligste tot de snoodste oogmerken misbruiken; Staatsdienaars en Legerhoofden, die hunne Vorsten van den troon stooten, om zelven dien te bestijgen; Volksvergaderingen, waarin de losbandigste hartstogten de besluiten ingeven en doordrijven, waarin deugd en verdiensten als misdaden beschouwd en behandeld worden; eerzuchtige Burgers, die zich boven hunne medeburgers willen verheffen, aanslagen tegen de orde en rust van den staat smeden, partijschappen stichten, en het maatschappelijk gebouw op zijne grondslagen doen schudden, deszelfs pilaren wegrukken, en het in eenen, met bloed doormengden, puinhoop doen verkeeren; Broeders, Zusters, Ouders, Kinderen, Echtgenooten, die met vergif, dolk of zwaard, in het geheim of openbaar, elkander naar het leven staan, en hunne handen bevlekken met het bloed, dat zij behoorden te beschermen.
Moet ik namen noemen, M.H.? - Te groot is derzelver getal, om hier plaats te kunnen vinden. Te bekend zijn zij daarenboven, de xerxessen, de tarquiniussen, de herodessen, de sylla's, de cesars, de antoniussen, de nero's, de caligula's en zoo vele anderen, om zich niet, ook zonder mijne herinnering, aan uwen geest te vertegenwoordigen, en u met verontwaardiging en afgrijzen te vervullen. Even min gedoogt de tijd, dat ik u daadzaken voorhoude of tafereelen schetse, waartoe de geschiedenis anders stof in overvloed aanbiedt.
Meer bijzonder, nogtans, moeten wij onze aandacht vestigen op de dwalingen van den menschelijken geest omtrent God en Goddelijke zaken, als eene der voornaamste bronnen van menschelijke ellende, en als een middel in de handen van listige en baatzuchtige priesters, om de rampen van ons geslacht grootelijks te vermenigvuldigen, daar zij, over de gewetens der menschen heerschende, hun vaak als Godsdienstpligt voorschreven, wat zij, zonder verzaking van het menschelijk gevoel en van de hei-
{==163==} {>>pagina-aanduiding<<}
ligste betrekkingen, niet konden verrigten, of tusschen menschen en menschen een vuur van vijandschap ontstaken, niet dan met bloed te blusschen.
Hoe vele duizenden onnoozele kinderen heeft niet het rampzalige bijgeloof van de moederborst afgerukt en aan de Afgoden ten offer gebragt! Hoe vele duizenden menschenoffers heeft het niet in onderscheidene landen geslagt! Hoe vele duizenden vrouwen heeft het niet in het uitgestrekte en volkrijke Indië, gedurende eene lange rij van eeuwen, den brandstapel doen beklimmen, om met de lijken harer mannen levend verbrand te worden! Hoe vele bittere vervolgingen en bloedige oorlogen heeft het niet doen ontstaan! Hoe groot was niet de verbittering van den eenen Egyptenaar tegen den anderen, om de vereering van eene Ibis of Ichneumon, eene slang of krokodil! Met welk eene dolle woede vermoordde het Egyptische gemeen dengenen, die, ofschoon onvoorziens en zonder opzet, een gewijd dier van het leven beroofd had! - Doch, wat spreek ik van vermoorden? Veel, zeer veel zou het zijn, indien het godsdienstig vooroordeel zich hiermede voldaan gehouden had. Meer, veel meer vorderde deszelfs kokende woede. Folteringen, wreede folteringen alleen konden dezelve bevredigen. Denken wij slechts aan antiochus; met welke wreede pijnigingen hij de Joden wilde noodzaken om zijne Afgoden te eeren, en, bij standvastige weigering, hun den langdurigsten en pijnlijksten dood aandeed. Herinneren wij ons slechts de eerste Christenen, op bevel der Romeinsche Keizers, als brandende pektoortsen, bij nacht de straten van Rome verlichtende, of in de schouwburgen door leeuwen en tijgers verscheurd, of op nog afgrijselijker wijzen om het leven gebragt. Gewis, wanneer wij ons die pijnbanken, die foltertuigen, die uitgezochte, scherpzinnig uitgedachte en in koelen bloede gepleegde wreedheden voorstellen, dan krimpt
ons hart zamen; wij vragen, op het gezigt dier beulen, vol ontzetting: ‘Zijn dat menschen?’... en de verontwaardigde menschheid schijnt ons te antwoorden: ‘Neen, het zijn Duivels!’

{==164==} {>>pagina-aanduiding<<}

Zoo zag men dan, naar luid der geschiedenis, door alle eeuwen heen, de aarde, dien lusthof, dat heiligdom Gods, waaruit niets dan dankoffers en jubelzangen ter eere des Allerhoogsten moesten opgaan, van menschenbloed rooken, dat door menschenhanden vergoten werd. En hoe veel zou de geschiedenis van onzen leeftijd, wilden wij haar raadplegen, niet nog daarbij te voegen hebben!... Doch ik zwijg hiervan, om de voorgestelde, ofschoon smartelijke, waarheid ook nog uit de dagelijksche ondervinding te bevestigen.
Hier, echter, zal ik korter kunnen zijn, dewijl ik slechts enkele wenken met betrekking tot het dagelijksche leven zal behoeven te geven, om elk uwer te herinneren aan menigerlei ongeneugte, leed, smart en kwelling, die de eene mensch den anderen maar al te dikwijls aandoet. Men denke slechts aan de eigenzinnigheid, de twist- en krakeelzucht, de onvriendelijkheid, de oploopendheid en onbezonnen drift, waardoor men zijnen huisgenooten, bedienden en anderen, die met ons in eenige betrekking staan, het leven verbittert, met zijne geburen en medeburgers in onmin en vijandschap geraakt, en somtijds zich in pleitgedingen wikkelt, waardoor men zichzelven en de zijnen of anderen bederft; - aan den nijd, die niet alleen de welvaart en den voorspoed van anderen met leede oogen aanziet, maar ook niet zelden in eene meerdere of mindere mate benadeelt; - aan den laster, die aan de eer en den goeden naam van anderen knaagt, het zaad van achterdocht, tweedragt en vijandschap in de huisgezinnen en familiën strooit, en daardoor soms het geluk van tegenwoordige en volgende geslachten verwoest; - aan de schraapzucht en gierigheid, die met het zweet der nijverheid woekeren en de ellende rondom zich vermeerderen; - aan het bedrog, dat loos en listig het goed van anderen aan zich trekt, en weduwen en weezen in armoede stort; - aan de trotschheid, die met verachting op anderen nederziet, en hen grievend smadelijk behandelt; - aan de wraakzucht, die eigen en anderer goed, bloed en leven op het spel zet, om zich voldoening te

{==165==} {>>pagina-aanduiding<<}
verschaffen; - aan de dronkenschap en speelzucht, die menig huisgezin bedorven en in diepe ellende gedompeld hebben; - aan den ongeoorloofden wellust, die zijne slagtoffers bij duizenden telt. Doch waar zoude ik eindigen, zoo ik al de kwellingen, onheilen en rampen, groot en klein, wilde opsommen, die den maatschappelijken mensch door zijnen medemensch berokkend en aangedaan worden? Ook meen ik genoeg gezegd te hebben, om, zoo uit geschiedenis als ondervinding, ofschoon slechts het een en ander aanstippende, te doen zien, dat waarlijk, in duizend gevallen en betrekkingen des maatschappelijken levens, de eene mensch des anderen Duivel is. Ik haast mij derhalve, om van dit, gewis voor uw gevoel onaangename, betoog af te stappen, en u voor het smartgevoel, dat de beschouwing van dit zwarte tafereel u veroorzaakt heeft, zoo veel in mijn vermogen is, vergoeding te geven door de beschouwing der andere zijde van mijn onderwerp, waartoe ik thans overga.

(Het vervolg en slot in het volgende No.)

Over de cholera morbus der Indiën. Door A. Moreau de Jonnes, Correspondent van de Akademie der Wetenschappen en van het Koninklijk Instituut van Frankrijk.

(Medegedeeld door Professor E.J. Thomassen a thuessink.)

‘Wij weten tot nog toe zoo weinig van die verschrikkelijke ziekte, welke sedert korte jaren eerst is bekend geworden, zoo zeer een groot gedeelte ook van onze Nederlandsche koloniën in de West-Indiën verwoest heeft, en nog hier en daar hare verwoestingen aanregt, dat ik het niet ondienstig geoordeeld heb, een stukje, hetwelk ik onlangs in het Journal de Médecine vond, van den beroemden moreau de jonnes, die zoo vele verdiensten heeft, ook in ons omtrent de natuur der Gele

{==166==} {>>pagina-aanduiding<<}
Koorts van de West-Indiën voor te lichten, te vertalen, en in dit geacht Maandwerk mede te deelen.’

De natuurkundige geschiedenis van de meeste landen, buiten Europa gelegen, kennen wij alleen door de voorwerpen, die men op hunne stranden verzameld en tot ons heeft overgebragt. Men weet weinig van het klimaat, van de gesteldheid hunner dieren en planten, en van de groote physieke gebeurtenissen, waarvan intusschen zoo veel afhangt, hetwelk op het leven en de gesteldheid der menschen invloed heeft. Om derhalve zoo veel mogelijk onze kennis uit te breiden omtrent hetgeen men in verre landen daaromtrent ziet gebeuren, is het nuttig en noodig, dat men uit derzelver jaarboeken alles aanteekene en verzamele, wat de natuurkundige wetenschappen kan ophelderen en tot hare bevordering kan toebrengen. Ik heb daarom gebruik gemaakt van eene menigte openbare stukken, brieven en aanteekeningen, dagbladen, enz. welke echte en belangrijke berigten bevatteden omtrent de pestziekte, in de Indiën bekend onder den naam van Cholera Morbus, in het voorleden jaar in Isle de France en Bourbon ingebragt. Het onderzoek van deze menigvuldige stukken, welke meest in Europa niet bekend zijn, heeft mij de volgende daadzaken als uitkomst gegeven.
Een Engelsch fregat, van Calcutta, en niet, zoo als men gezegd had, van de Philippijnsche Eilanden komende, kwam in November 1819 op Isle de France aan. Gedurende den overtogt waren er op dat schip vele menschen gestorven aan eene ziekte, die, toen het het anker in deze haven wierp, nog daar aan boord heerschte.
De leden van den Gezondheidsraad, die dit fregat aanstonds moesten onderzoeken, verklaarden, dat de ziekte, die zulk eene slagting gemaakt had, niet besmettelijk was, en dien ten gevolge verhinderde men de gemeenschap tusschen dit schip en Port-Louis niet. Onmiddellijk hierna verspreidde zich onder de inwoners eene ziekte, die in

{==167==} {>>pagina-aanduiding<<}
Isle de France geheel onbekend was, die men echter erkende dezelfde ziekte te zijn, die op het fregat heerschte. Het omliggende land, hetwelk met Port-Louis het meest gemeenschap had, ondervond het eerst de uitwerking van dezen geesel, en weldra werd het geheele eiland daardoor aangedaan, behalve eenige plaatsen, die zich van den beginne af aan geheel hadden afgezonderd; onder anderen bleef eene der volkrijkste plantaadjen van alle besmetting vrij, welke alle gemeenschap met de besmette plaatsen had afgesneden. Gedurende zes weken woedde deze ziekte met zulk een geweld, en verspreidde zich met zoodanig eene snelheid, dat er over de 10,000 Negers en eene menigte blanken door werden weggerukt. Het bleek hier duidelijk, dat de ziekte minder besmettelijk was voor de blanken, dan voor de Afrikaansche geslachten, juist omgekeerd van hetgeen er bij de Gele Koorts plaats heeft in de West-Indiën. De geweldige slagting, die deze ziekte te weeg bragt, en de overeenkomst met sommige toevallen, schenen het gevoelen te wettigen, dat dit dezelfde geesel was. Men werd weldra van het tegendeel overtuigd, uit aanmerking van den verschillenden oorsprong, de verschillende toevallen der ziekte, en de zekerheid, dat zij juist bij voorkeur diegenen aantastte, die door de Gele Koorts gespaard werden, terwijl zij diegenen niet aangreep, die het eerst van de Gele Koorts werden besmet.
Sedert het begin van December had men last gegeven, om de gemeenschap te beletten tusschen alle Fransche schepen en Port-Louis, en zich onmiddellijk naar het eiland Bourbon te begeven. Het bestuur van die kolonie had eene strenge quarantaine voorgeschreven voor alle schepen, die van Isle de France kwamen, en eene ordonnantie des Konings stelde de doodstraf op de oefening van gemeenschap met dat eiland, en met de schepen, die daar ter reede lagen.
Deze schikkingen hadden ook eene goede uitwerking, tot dat men in het laatst van December eenige Negers ter sluik invoerde, waarna ook de ziekte te St. Denis, de

{==168==} {>>pagina-aanduiding<<}
hoofdplaats van het eiland Bourbon, uitbrak, zoodat alleen op den 14 Januarij acht slaven daaraan stierven. De meeste inwoners verlieten de stad; om dezelve werd een condon getrokken, en men deed alles, wat mogelijk was, om de ziekte tegen te gaan. Het duurde tot het midden van Februarij, voordat de ziekte verminderde, en tot het begin van Maart, eer zij ophield. Men herstelde de gemeenschap met de andere koloniën niet vóór den 15 April. Het kleine stadje St. Denis, waarvan, door de verhuizing naar elders, de bevolking zeer verminderd was, had omstreeks 256 zieken geteld. Van deze waren 78, dus ⅔, gestorven. Uit de aanteekeningen blijkt, dat van 33 zieken onder de blanken 19, uit 8 van de kleur 5, en van 215 Negers 154 gestorven waren; waaruit dus blijkt, dat de sterfte voor de Europeanen was iets meer dan de helft, en voor de Afrikaansche rassen iets minder dan ¾.
De ziekte heeft zich in het eiland Bourbon met de volgende toevallen vertoond: Eene sterke hoofdpijn; geelachtige kleur der oogen, en ook somtijds van de tong; braking van verschillende stoffen, vooral van gal; een dunne weiachtige afgang, of alleen, of met braking gepaard; de buik nu eens natuurlijk, dan weder een weinig ingetrokken; weinig, troebel water, of belette pislozing; krampen der onderste ledematen, met hevige pijnen; eene algemeene verdooving der zintuigen; kleine, neêrgedrukte pols; ijskoude ledematen; een koud, kleverig zweet; de dood.
Wanneer men de bijzondere toevallen nagaat, heeft deze ziekte veel overeenkomst met de Febris algida of leipyrica, daar de lijders uitwendig koud en inwendig brandend heet zijn. Met opzigt tot de stof, die ontlast wordt, komt zij overeen met de Lienterie; en wat de kleur des afgangs betreft, met den Graauwen Loop. De toevallen, die den dood onmiddellijk voorafgaan, duiden een versterf der ingewanden aan. Met de eigenlijke Cholera Morbus, of Boorts, heeft zij de krampen en braking gemeen.
Men heeft in deze ziekte verschillende behandelingen aangewend; hetwelk genoegzaam aantoonde, dat men de

{==169==} {>>pagina-aanduiding<<}
ziekte niet kende, zoo min als de verschillende wijzigingen daarvan. Op Isle de France heeft men gebruik gemaakt, inwendig, van olijfolie met campher in aether opgelost, in groote glsten toegediend. Hiervan heeft men zoo veel nut ondervonden, dat, zoo als men zegt, de Heer goldam door dit middel van 36 zieke Negers slechts twee verloren heeft. Het is zeer merkwaardig, dat men, in datzelfde jaar, hetzelfde middel in de Havana tegen de Gele Koorts, en te Tanger in de pest van de Levant, met nut gegeven heeft.
Wanneer men de omstandigheden nagaat, die de invoering dezer ziekte vergezeld hebben, dan blijkt het:
1. Dat de ziekte, die de eilanden Isle de France en Bourbon van de maand November 1819 tot het begin van Maart 1820 zoo sel geteisterd heeft, dezelfde is, welke in Indiën sedert 1817 is waargenomen, en derzelver moorddadige uitwerking nog in de maand Augustus l.l. op de bevolking van Bombay uitoefende.
2. Dat deze ziekte zich nimmer op Isle de France of op Bourbon had vertoond, hetwelk men uit de akten dier beide Gouvernementen kan bevestigen, welke beide getuigen, dat deze geesel hun geheel nieuw en onbekend was tot dezen tijd, toen hij op zulk eene treffende wijze aldaar zijne verwoestingen uitoefende.
3. Dat zij aldaar voor het eerst zich geopenbaard heeft, aanstonds nadat zij gemeenschap gchad hebben met schepen en personen, die van deze ziekte aangestoken waren, en die kwamen van eene plaats, waar die ziekte heerschte.
4. Dat op Isle de France, alwaar de Gezondheidscommissie de ziekte voor niet besmettelijk verklaarde, en waar de Regering, dit noodlottig gevoelen aangenomen hebbende, alle voorzorgen tegen de verspreiding had verzuimd, deze geesel zich over het geheele eiland had voortgeplant, en de inwoners had getiend.
5. Dat de Regering van Bourbon, integendeel, die aanstonds de strengste maatregels had genomen, (ondanks de verschillende twisten en tegengestelde meeningen, door onkunde en kwade trouw voortgebragt) op deze wijze

{==170==} {>>pagina-aanduiding<<}
de ziekte beperkt had binnen de palen eener kleine stad St. Denis, en dat die zich niet tot het overige gedeelte van het eiland had uitgestrekt.
6. Dat deze bepaling der ziekte tot eene enkele plaats, zoodat de inwoners daardoor waren afgescheiden, duidelijk bewijst, dat de eerste oorzaak der ziekte niet voortkwam uit de werking van den dampkring, zoo als dit bij epidemische ziekten plaats heeft, daar zij zich niet heeft uitgebreid tot de overige gedeelten van het eiland, die door hunne ligging aan de werking der zelfde athmospheer waren blootgesteld.
7. Dat de ziekte voorzeker niet van de athmospheer konde afhangen, daar gedurende deze ziekte de temperatuur niet hooger, de vochtigheid niet grooter geweest is, noch hier eenige luchtverschijnselen hebben plaats gehad, die men in andere jaren niet heeft waargenomen, en dat overal de volmaaktste gezondheid heerschte.
8. Dat, daar de ligging zoo wel, als alle andere omstandigheden, op Isle de France gelijk zijn aan die van het eiland Bourbon, men erkennen moet, dat alleen het verschillend gedrag der Regering oorzaak is, dat op de Fransche plantaadjen niet meer dan 200, en op de Engelsche 8 à 10,000 menschen gestorven zijn.
Deze verschrikkelijke les is geschikt, om Europa te leeren, waarom de Pest niet ophoudt, de Afrikaansche en Aziatische kusten van de Middellandsche Zee te verwoesten, en waarom de Gele Koorts, die, van Amerika in Spanje ingevoerd, tegenwoordig weder verschijnt, elk jaar in de steden van Andaluzië, even als in de Antilles en de Vereenigde Staten, hare verwoestingen aanregt. De Regeringen worden niet alleen door dit voorbeeld gewaarschuwd tegen het inbrengen van besmettelijke ziekten, en tegen de verschrikkelijke gevolgen, veroorzaakt door die verkeerde raadgevingen, welke door dwaling en hebzucht worden aan de hand gegeven; maar ook de geneeskundige wetenschap vindt in deze gebeurtenis eene nieuwe proef van de ijdelheid dier stelsels, die onherroepelijk het getal en de soorten der smetstoffen bepalen, en

{==171==} {>>pagina-aanduiding<<}
welker auteurs de natuur vermetel wetten voorschrijven, om den engen en beperkten kring hunner waarnemingen niet te overschrijden. Van welken aard ook de ziekte moge zijn, die de eilanden Isle de France en Bourbon geteisterd heeft, dit is zeker, dat zij besmettelijk is, - dat zij geene overeenkomst heeft met eenige andere ons bekende besmettelijke ziekten, en voortspruit uit eene andere smetstof, dan tot nog toe bekend is.
Deze ziekte, die duidelijk zoo wel van de Pest als van de Gele Koorts verschilt, heeft dit met die beide gemeen, dat zij voortgeplant wordt door de gemeenschap met personen en goederen. Zij heeft in vele opzigten overeenkomst met de Cholcra Morbus van Europa, zoodat zij daarvan ook in Bengalen haren naam ontleend heeft. Maar wanneer men in aanmerking neemt derzelver besmettelijken aard, en de uitgebreidheid van derzelver uitwerkingen, dan zal men moeten toestemmen, dat het óf dezelfde ziekte niet is, óf wel, dat toevallige, geïsoleerde, individuéle ziekten, door ons onbekende oorzaken, epidemisch, besmettelijk, en vatbaar worden om overgebragt te worden door menschen en goederen, - om, onder zekere omstandigheden, zich te ontwikkelen en voort te planten, - om zich snel te verspreiden, en de kiem des doods over de oppervlakte van uitgestrekte landen des aardbols te zaaijen.
Men zal een van beide deze gevoelens moeten aannemen, wanneer men de geschiedkundige stukken nagaat, welke weinig bekend zijn, en, in de Oost-Indiën, officiccl zijn opgemaakt, en eerst onlangs in Engeland zijn overgebragt.
Een oppervlakkig overzigt zal genoegzaam zijn, om ons te toonen, welke de geesel zij, die in Bengalen de Cholcra Morbus genoemd wordt. Het zal ons bewijzen, hoe verschrikkelijk snel deze ziekte voortgaat, wanneer zij in de gelegenheid is, zich te midden van eene groote bevolking te ontwikkelen, en niet, zoo als op de eilanden Isle de France en Bourbon plaats had, binnen enge perken van land en bevolking bepaald wordt.

{==172==} {>>pagina-aanduiding<<}

Deze moorddadige ziekte openbaarde zich voor het eerst in Indostan in de maand Augustus 1817. Men meent de eerste sporen daarvan ontdekt te hebben te Jessore, eene stad, op 33 mijlen N.O. Calcutta gelegen, in de Delta van den Ganges; althans is het ontwijfelbaar, dat zij hare verwoestingen in dit gedeelte van Bengalen het eerst uitoefende. Nadat zij het grootste gedeelte der inwoners van Jessore en der omliggende dorpen had weggerukt, verbreidde zij zich langs het geheele land, hetwelk tusschen de verschillende armen van den Ganges gelegen is. Zij volgde toen den loop der noordelijke provinciën, en bereikte Benares, hetwelk meer dan 300 mijlen van Jessore verwijderd is.
Terwijl de ziekte zich nu Noordelijk in Indostan uitstrekte, werd zij door de menigvuldige gemeenschap van den koophandel naar Neder-Bengalen overgebragt, en bereikte weldra de hoofdstad van Engelsch Indië, Calcutta: dit gebeurde in de eerste week van September; dat is, in ééne maand na het begin harer verwoestingen had zij 100 mijlen afgelegd. In het eerst tastte zij maar een klein getal menschen aan, die echter allen stierven. Dagelijks vermeerderde de kracht der ziekte, en zij breidde zich ook overal met verdubbelde snelheid uit. Weldra werden ook verschillende militaire posten van het Engelsch leger, hier en daar verspreid, door de ziekte aangegrepen. Den 18 November bespeurde men ze in het centrum, hetwelk op zijn hoogst uit 10,000 man bestond; hiervan stierven, in twaalf dagen, 3000 man; sommigen brengen dit getal op 5, ja op 8000.
De uitgebreide betrekkingen, welke tusschen Calcutta en de overige deelen van Indië plaats hebben, bevorderden ongemeen de verspreiding der ziekte, even als te Benares, de heilige stad der Hindoos, werwaarts zich van alle kanten onnoemelijk vele bedevaartgangers dagelijks begeven. Uit deze beide punten verbreidde zich nu de ziekte naar het Noordoosten. Zij volgde den loop der rivieren, verwoestte achtervolgens Allahadad, Cawpour, Lucknow en andere volkrijke steden, en kwam dus tot

{==173==} {>>pagina-aanduiding<<}
Delhi, op den 29o Noorderbreedte, meer dan 1000 mijlen van Calcutta. Zij bragt in die stad en in de militaire posten van het Noorden de verschrikkelijkste sterfte aan, en men meende nog onlangs in Bergalen, dat de ziekte niet geheel was opgchouden.
Minder snel plantte zich de besmetting naar het Zuidoosten voort. Zij had meer tijds noodig, om het bergachtige Bundlciund door te trekken. Inmiddels vertoonde zij zich den 18 April 1818 te Jabolpour, aan de zuidzijde van de bergen van Reevah, en in de strekking van de westelijke provinciën van het Indisch schiereiland; zij verspreidde zich onder de troepen, en tastte de posten van Mundelah en Sangour aan; - dan, op het einde der maand scheen zij op te houden. Haar loop was zeer onregelmatig in dat gedeelte van Indostan, waar de groote rivieren ontspringen. In hetzelfde kamp, en onder dezelfde omstandigheden, waren sommige gedeelten der troepen daarvan geheel bevrijd; andere kregen de ziekte zeer ligt, terwijl wederom andere daaronder op de verschrikkelijkste wijze leden. Deze onregelmatigheden stoorden niettemin den voortgang der ziekte niet. Zij verscheen te Nagpour, eene stad, 50 mijlen van Mundelah, en te Jaulnab, 73 mijlen van Nagpour.
Dezelfde lijn van gemeenschap volgende, bezocht zij de groote steden Aarangebah en Amednagar; zij naderde de baai van Cambaye, loopende door Seroor en Poonah.
Den 6 Augustus brak zij uit te Pauwil, een groot dorp, afgescheiden van Bombay door een' zeeärm van 5 of 6 mijlen, maar hetwelk met die stad door eene menigte schuiten gemeenschap heest. Doctor taylor herkende de ziekte, den 9 daaraanvolgende, bij een' man, die dezelve van Pauwil bragt naar Bombay. Doctor jukes getuigt, dat zij zich langs de kust begon te verspreiden, en te Salsette, 7 mijlen van Bombay, werd ingebragt door een militair detachement, hetwelk van Pauwil kwam, om een' gevangenen over te brengen.
Men zag hier duidelijk, dat de ziekte veld won, en van het eene dorp naar het andere werd overgebragt door de

{==174==} {>>pagina-aanduiding<<}
menschen, die de plaatsen, waar de ziekte heerschte, ontvlugteden.
Gedurende de zuidoostelijke mousson volgde de ziekte den weg, die van Bombay naar Salsette leidt, langs het westelijk gedeelte van het eiland Salsette, de gewone communicatielijn van den koophandel. De ziekte nam dit geheele land in, maar verschoonde Malariva, slechts zes mijlen van Bombay verwijderd, omdat zij zich in de eerste stad had vastgenesteld, dewijl er tusschen deze plaatsen weinig gemeenschap plaats heeft, daar geene Engelschen, maar alleen inlanders, dat dorp bij uitsluiting bewonen.
In een officieel rapport van Junij 1819 verklaart de Geneeskundige Commissie te Bombay, dat men verscheidene steden voor deze ziekte bewaard heeft, door alle gemeenschap met de besmette plaatsen op te heffen. Verder verklaart zij, dat het bij haar geen twijfel lijdt, of de ziekte, die in Bengalen onder den naam van Cholera Morbus bekend is, van de eene naar de andere plaats kan overgebragt worden, even zoo als dit in andere gewone gevallen door besmetting geschiedt; dat zij het vermogen heeft, zichzelve voort te planten, door die zelfde middelen, welke in andere besmettelijke ziekten dit vermogen bezitten; dat zij zich vermenigvuldigt door assimilatie, maar dat zij buiten kijf in dit opzigt aan bijzondere wetten onderworpen is, die wij niet kennen.
In de maand April 1819, toen de ziekte nog in Bombay woedde, rekende men, dat 15,945 menschen daarvan aangetast waren, en dat men in de openbare berigten een vierde minder had opgegeven, dan er wezenlijk ziek geweest waren.
De warmte, die op alle andere besmettelijke ziekten zulk eenen sterken invloed heeft, schijnt op deze ziekte niet te werken, daar in alle saizoenen, de thermometer van 32 of 37 tot zelfs op 10o centes. staande, de ziekte geene verandering onderging.
De landen van Indostan, die door deze ziekte aangetast zijn, bevatten 1000 vierkante mijlen. De resultaten,

{==175==} {>>pagina-aanduiding<<}
die het dagblad the Times, te Calcutta in de maand November 1819 uitgegeven, van deze ziekte opgeeft, zijn de volgende:
1. Dat de Cholera Morbus in Bengalen van geene individuéle praedispositie, noch van eenige bijzondere omstandigheid afhangt, dewijl zij zonder onderscheid elken ouderdom, elk geslacht, ieder temperament en elke constitutie aandoct.
2. Dat zij ook niet afhangt van de verwisselingen van sterke hitte of koude, dewijl zij evenzeer hare woede heeft geopenbaard, wanneer de thermometer zeer hoog of zeer laag was.
3. Dat men de ziekte niet kan toeschrijven aan eene ongezonde lucht, aan de uitdampingen van moerassen of stilstaande wateren, of aan andere dergelijke oorzaken, daar zij met het uiterste geweld gewoed heeft op die plaatsen, waar deze oorzaken niet aanwezig waren.
4. Dat zij ook niet afhangt van de vochtigheid van lage en ondergeloopene landen, zoo als aan den mond van den Ganges, daar de ziekte zich tot de hoogste en droogste plaatsen van dit land heest uitgestrekt.
5. Dat zij haar aanwezen niet verschuldigd is aan den dampkring, dewijl zij dezelsde kwaadaardigheid vertoont onder alle veranderingen van het weder, gedurende den langen tijd, waarin zij reeds gewoed heest.
6. Dat men ze noch aan het klimaat, noch aan eenigen bijzonderen plaatselijken invloed kan toeschrijven, daar zij hare verwoestingen heest uitgestrekt tot een grondgebied van elf graden breedte en zestien graden lengte, waarvan de oppervlakte meer dan 1000 vierkante mijlen bevat.
7. Dat zij niet afhangt van de ziekelijke afscheiding van gal, daar men bij het openen der lijken bevonden heeft, dat deze meest altijd in haren natuurlijken staat en tot hare eigene buizen bepaald was, - dat de maag en ingewanden de gewone kenmerken, welke gemeenlijk bij vergiftigingen plaats hebben, vertoonden.
8. Eindelijk, dat zij geen bijzonder geslacht van menschen aandoet, daar zij hare verwoestingen heeft aange-
{==176==} {>>pagina-aanduiding<<}
regt tusschen den Ganges en den Indus, op de talrijke gezinnen en verschillende stammen der Hindoos. Dat zij op Isle de France en Bourbon gewoed heeft onder het Afrikaansche ras, en dat men overal onder hare slagtoffers een' drom van Europeërs heeft aangetroffen.
Deze onmiddellijke gevolgtrekkingen uit daadzaken doen ons dit besluit maken: dat, van welken aard ook deze ziekte zij, dezelve veroorzaakt wordt door eene onbekende kiem (germe inconnu), die zich mededeelt, voortplant, en zich vormt (reproduit) door de gemeenschap met personen of goederen, die daarmede besmet zijn.
Brieven van Canton, in China, van den 18 October, vermelden, dat de Engelsche schepen, die in de haven lagen, door de Cholera Morbus van de Indiën aangetast waren, en dat deze ziekte in de zuidelijke provinciën van China was doorgedrongen, aldaar eene groote slagting aanregtte, en de menschen bij duizenden stierven.

Dusverre het verslag van den Heer moreau de jonnes, te vinden in het Nouveau Journal de Médeçine van beelard, enz. T.X., en getrokken uit den Courrier de Londres van den 19 Maart 1821. Wij weten, dat sedert dien tijd deze verschrikkelijke ziekte geheel Syrië, ook onze Oost-Indische Koloniën, vooral het Eiland Java, fel geteisterd heeft, en zich nu reeds verder naar Perzië en den Caucasus heeft begeven. Wij verlangen dagelijks, naauwkeuriger berigten van deze ziekte te ontvangen, en tevens te vernemen, dat dezelve eindelijk hebbe opgehouden.






Maria van Reigersberch nader gekenschetst uit hare onuitgegevene eigenhandige brieven.

Den Heere Redacteur der Vaderlandsche Letteroefeningen.

Mijn Heer!

Op eene te heusche en vereerende wijze hebt gij voldaan aan mijn verlangen, omtrent de plaatsing van mijn afschrift

{==177==} {>>pagina-aanduiding<<}
en mijne uittreksels uit de brieven van Mevrouw de groot in No. I van uw geacht Maandwerk, dan dat ik nu ook niet gaarne aan het uwe, om nog iets gelijksoortigs te hebben, voldoen zou. Gij ontvangt het hiernevens, in zoo ver onderscheiden van het eerste, dat ik nu niet weêr een' geheelen brief, maar enkel uittreksels geve: en ware mij niet, toen ik mijn' vorigen schreef, door een zonderling toeval, onbekend geweest, dat reeds de Heer en Mr. j. scheltema, wiens Geschied- en Letterkundig Mengelwerk ik altijd met het uiterste genoegen lees, in deszelfs tweeden Deels eerste Stuk, een' uitgebreiden brief van dezelfde hand had uitgegeven, de mijne ware misschien achtergebleven. Doch, daar reeds mijn eerste doel was, om meer de voortreffelijke schrijfster zelve, dan wel hare schrijfwijze, bekend te maken, en tevens eenige bijzonderheden, haar, haren man, hare kinderen enz. betreffende, te melden, welke ik dacht, dat aan het publiek eenig genoegen kouden verschaffen, zoovertrouw ik, dat gij erkennen zult, dat ik thans zelfs beter, dan bij mijn vorig stukje, aan dit doel beantwoorde. 't Is waar, het zal eenige kleinigheden bevatten; doch, zoo ik mij niet bedriege, zulke, welke men doorgaans, omtrent personen van vermaardheid, niet ongaarne verneemt. Er zal ook wel iets van meer belang in voorkomen, en vooral wat de kinderen van de groot betreft. Doch gij moet mij nu ten goede houden, dat ik dit nog bespare, en er, voor eene derde reis, mede wederkome, opdat ik het nu niet te lang make.
Ik heb de eer met achting te blijven,

Mijn Heer!

Uw d.w. dienaar,

adr. stolker.
Rotterdam,
Febr. 1824.

Wij zagen, in ons vorig stukje, dat grotius, geene kennis hebbende van geldzaken, de beredding daarvan aan zijne vrouw overliet. Men moet dit niet slechts verstaan van hetgeen de huishouding en het dagelijksch leven aanging: want het betrof het volkomen beheer van alle hunne goederen en inkomsten; en ten bewijze daarvan, en tevens ter ontdekking, waarin een deel van hunne bezittingen bestond, en hoe bekwaam onze maria was, om er het bestuur over te hebben, diene het volgende uit haar schrijven aan eenen on-
{==178==} {>>pagina-aanduiding<<}
genoemden, met welken zij zekere compagnieschap had in eene Rassinaderij en het maken van zeker blaauw. De brief is van Julij of Augustus 1621, weinige weken vóór dat zij, met haar gezin, uit Rotterdam opbrak, om het nu te Parijs bij haren man te vestigen. ‘Ik zal (schreef zij, na van dit opbreken der huishouding gesproken te hebben) zeer veel gelds moeten hebben; doch zal u niet lastig vallen, zoo lang ik mij zal konnen behelpen. De rekeningen (vervolgt zij) heb ik wèl ontvangen. Mij dunkt, dat er een abuis is geweest, toen men den overslag van de Suikerbakkerie maakte, alzoo UE. mijn twaalfde part schat op vierduizend vijfhonderd en in de tnegentig gulden. Zulks zoude het capitaal moeten groot geweest zijn over de vijfenvijftigduizend gulden, ende staat maar in de veertigduizend gulden; ende dat het vergroot is, toen versteeg in de compagnie kwam, tot vijftigduizend gulden toe. Hierop bidde ik om een weinig onderregtinge. - Wat het blaauw belangt, UE. en moet niet twijfelen, ofte en zullen daar gans niet van ééne opinie in zijn: want het different, dat wij voorleden jaar hadden, maakt UE. nog grooter; want mengt er nog de tweeduizend gulden, die ik UE. toen gaf, onder. - Ik houde mij teenemaal aan het Contract, dat UE. zelve heeft ingesteld.
UE. gelieve dat eens in te zien. De woorden zijn klaar. Daar staat, dat, bijaldien mijn twee zesdeparten in de helft meer zouden komen te bedragen als zesduizend gulden, dat wij gehouden zouden zijn daar intrest van te betalen, ook, zoo ze min bedroegen, dat UE. gehouden zoude zijn daar intrest van te geven. - UE. gelieve (ook) te considereren, dat, al is 't, dat ik UE. meer gezonden hebbe, als hetgene moest surneren, en is niet geschied, als in u consideratie, en houde mij aan niemand, als aan u. Overzulks kan ik niet verstaan, dat wij in eenige onkosten gehouden zijn, die UE. gedaan heeft, om zijn geld wederom te krijgen, dat gij aan govarts gegeven had. Zoo mij iemand met reden kan zeggen, dat ik schuldig ben in alle onkosten, zal mij in alles, dat redelijk is, stellen. En kan ook niet begrijpen, dat mijn geld vier maanden leeg zou hebben gelegen; want en wil gans met govarts niet te doen hebben, als voor zoo veel als mijn zesde part zoude mogen bedragen. - Ik bidde UE. mij ook voorder een rekening te willen zenden van hetgene UE. voor mij verschoten

{==179==} {>>pagina-aanduiding<<}
heeft, opdat wij alles effenen. - Houd mij ten besten, dat ik zoo vrijmoedig mijne meening zegge,’ enz.
Men meene ondertusschen niet, dat onze financiére zich thans alleen met dit geldbestuur ophield, omdat haar man afwezig was, en zij hem vervangen moest: want, behalve dat dit hare bekwaamheid (welke wij nu alleen wilden doen zien) niets zou verminderen, men hoore haar eens, in een' brief aan haren broeder van den 16 April 1639, toen grotius, nu reeds vier jaren lang, Zweedsch afgezant aan het Fransche hof was: ‘Wat (schrijft zij) de Heer spiering (*) van de tweeduizend rijksdaalders wil zeggen, en weet ik niet. Mijn rekening, die ik hebbe gehouden, komt met die van den Heer heuft (†) overeen. Ik ben acht- of negenhonderd gulden aan den Heer heuft schuldig van dingen, die hij voor mij heeft verschoten; doch - dat en raakt de kroon van Zweden niet. De Heer spiering is mij mede een particuliere rekening schuldig van tweeduizend zevenenzeventig gulden, dat ook de kroon van Zweden niet en raakt,’ enz.
Van de groot's ambassade gewaagd hebbende, willen wij hier eens zien, wat zij schrijft, wegens de wijze, waarop hij en zij de eer derzelve ophielden, en welk huisbestuur zij onder dezelve had. ‘'t Is mij lief, (zoo spreekt zij, in eenen van 1635, weder aan haren broeder, den Raadsheer, geschreven) dat zij zeggen, dat wij geen oneer aan en doen aan de genen, die ons hier gezonden hebben. - Wij maken onze rekening, te verteren hetgene men ons geeft. Als wij toe konnen komen, is ons genoeg. Zullent daar naar stellen. - Ons dessein is van eersten aan geweest, twee Edelluiden te hebben. Één is met ons uit Duitschland gekomen, die lange Edelman bij den Kanselier (‡) is geweest, ende bij hem gerecommandeerd. Neef reigersberch (§) is voor den tweeden. - UE. heeft ons diversche

{==180==} {>>pagina-aanduiding<<}
maal geschreven, om nicht campe (*) bij ons te nemen; maar, als UE. het wèl considereert, zult wel weten, dat het ons niet wel doenlijk en is. Een Ambassadeur heeft zijn tafel wel van noode. Wij zijn zelf zeer stark, en UE. weet wel, dat men rekening moet maken, alle dagen den eenen ofte den anderen te hebben. Wij zijn met ons vijven, twee Edelluiden is zevene, een Staatjufvrouw achte, Hofmeester ende Secretaris zijn thiene. Hier kondt gij uit zien, hoe groot onze tafel moet zijn. - Ik denke dikmaal, waar men met nichte campe blijven zal. Ik weet wel, dat zij bij mij wel best zoude zijn, maar en kan haar niet hebben, zonder onze groote incomoditeit. Wij hebben zesthien, zeventhien boon in de keuken, ende, behalve dat zij de tafel zoude bezwaren, waar het wel van noode, zij een Cameniere hadde, en UE. en weet niet, wat een moeite men met de dienaars heeft. - Gisteren is Graaf hendrik van Nassau mijn man wezen bezoeken. Men hadde hem mede verzocht, dat hij zijn koets zoude zenden, om mijn man in te halen (†): dan zocht excuus; maar heeft hem bedacht.’
Hierop zal niet ongepast volgen, hetgeen ik in den reeds gemelden van 16 April 1639 leze: ‘Wat den Heer spiering belangt, zie wel, dat het geld daar nog zoo gereed niet en is. Kost men middelerwijl van de wind leven, dat ware een fraaije zake. Maar het en gaat hier zoo niet toe. Die alle dagen vier- vijfentwintig menschen te voeden heeft, ende onderhouden kostelijk huis, koets ende paarden, ende drie zonen buitenshuis, heeft genoeg te doene. Geloof, dat ik werks genoeg hebbe, eer ik een ieder het zijne bezorge. Mijn hoofd doet er mij somwijlen wel zeer van. Ben een tijdlank niet wel geweest. Ben, sedert een maand, vijfmaal gelaten. Hebbe een gestadige koortse lange gehad, weinig dagen het bedde gehouden. Mijn bloed was zoo kwaad, datter vreeze was voor groote ziekte. Doch hope het nu geen nood en zal doen. Het laatste is

{==181==} {>>pagina-aanduiding<<}
beter geweest. Doe al, wat ik kan, om mij op te houden. Ons huishouden en kan mij niet wel missen. Ik en mag nog niet sterven. Het zoude de ruïne van onze kinderen zijn. Maar God en ziet daar niet altijd op.’
Uit denzelfden brief blijkt, dat zij, naar Holland reizende, (gelijk zij deed in 1624, 1627, 1631, 1639) in het laatstgemelde jaar, dat is, staande de ambassade, een zeer aanzienlijk gevolg, en een paspoort voor zestien, zeventien personen had: en op den 25 October 1642 schreef zij: ‘Dat zij mij in Holland in eerlijke equipagie gezien hebben, heeft hen doen enrageren, en ik weet wel, datter toen waren, die zeiden, had men hem maar den kop afgeslagen, zijn vrouw en zoude ons nu niet komen braveren en piafferen met een koetse met zes paarden. Wij waren twee van die duvels kwijt geworden,’ enz.
Daar wij haar nu in Holland gebragt hebben, willen wij nog eens melden, wat zij, wegens haar verblijf aldaar, uit Delft schreef, op den 5 September 1627, aan n. van reigersberch, toen te Amsterdam: ‘Ik zoude UE. voor dezen mijne tijdinge medegedeeld hebben, maar en weet zoo veel tijds niet te vinden, om een briefken te schrijven: want ik niet en doe, als goed fier maken. Dezen schrijve ik ten huize van neef van der dussen, waar ik te nacht geslapen hebbe, en gisteren bennen wij met ons twintigen tot meester govert (*) geweest. Over acht dagen waren wij hier, en toen bleef ik, met nog eenige anderen, mede 's nachts. Te voren ben ik, met veel anderen, tot den anderen van der dussen (†) geweest. Zondag was ik tot vosbergen. De Raadsheer kazembroot (‡) heeft mede nog een beurt besproken. Zijn huisvrouw is er zelf om tot onzent geweest. Ik ga terstond naar kenenburg (§), waar ik van daan ben gehaald, met belofte van restitutie. Meerman (**) en de bie (††) gaan mede naar Zeeland.

{==182==} {>>pagina-aanduiding<<}
Zij hebben hier een koets gekocht voor mijn broeder (*). De paarden zullen mede gekocht worden.’
Nu, tot slot, nog het volgend breed uittreksel uit den brief van 25 October 1642, toen men het eerst begon te mompelen van eene aanstaande herroeping van de groot uit de Zweedsche ambassade: ‘Het is heel goed, dat tot den vrede te maken helpt. Het en is niet van noode, dat men met zijn naasten kwalijk is. Men vindt andere vijanden genoeg. De jalousieën zijn doorgaans in de werelt zeer groot. Die alles met een ongepassioneerd gemoed door kan zien, isser wel aan. - Ik denke menigmaal, ende zegge het ook dikmaal, hetgene ik van UE. hebbe geleerd, dat alle wereldsche zaken haar zelve redderen. Het is wel waar, het schijnt, dat als ons eerst een ding voorkomt, dat het vrij wat vreemd is, en daarna dat zelve wel bedenkende, en dat nemende zoo als wij 't behooren te nemen, en valt het ons zoo dwars niet. Men kan een zelve zake heel goed ofte heel kwaad vinden, naar ende van wie datze wordt uitgeleid. Zonder twijfel zullen der zijn, die vreemd zullen vinden, ende niet en zullen verstaan, tot wat einde mijn man die twee brieven heeft doen drukken, gelijk ik zie, dat gij mede doet; doch dat wel bedenkende, zult de reden daarvan wel konnen vinden. Rivet stelt in zijn boek twee brieven van de Synode aan hem geschreven. Mijn man, die geene brieven van de Synode en kan bijbrengen, en die daarom niet en laat veel fraaije brieven van treffelijke luiden geschreven te hebben, die, bijaldien hij die alle hadde doen drukken, zouden een groot boek alleen hebben gemaakt, daarom en heeft hij er niet meer in getal willen nemen. En hoe kost hij der een nemen, die bij haar meer kost werden geëstimeerd, als bij een geschreven, die zij niet en zullen refuteren. En wat oneer kan dat voor mijn Heer den Prins zijn, dat hij aan een eerlijk ongelukkig man heeft geschreven? Zijn Hoogheid heeft menigmaal gezeid, ten tijde als den Advokaat gevangen was, dat het wel laasjes waren, die,
omdat zij ongelukkig waren, haar verlieten, en meende, dat zij alleen vrienden van zijn fortuin waren geweest en niet van de persoon. Dit en kan mijn Heer den Prins in geenen deele hinderlijk zijn. Ter contrarie heeft getoond, dat mijn

{==183==} {>>pagina-aanduiding<<}
mans ongeluk de affectie niet en hadde weggenomen, die hij hem jonk zijnde heeft gedragen. Ik en kan ook niet gelooven, dat zijn Hoogheid dat eenigzins kwalijk kan nemen, dat mijn man zijn getuigenisse meer estimeert, als die van vele anderen. - Wat de zake van het Noorden belangt: wij moeten zien, wat daarvan zal komen. De slag en zal misschien niet harder zijn als de dreiginge. - Wat is ons heele leven geweest? Niet dan kwellinge en droefheid; en bijaldien wij den geest niet sterk en hadden, en dat wij niet en zagen als op het tijdelijke, hoe zoude men alle de kwellinge konnen wederstaan? Het gaat in 't achtste jaar, dat wij hier zijn in den staat, daar wij in zijn. God weet, hoe veel distelen en doornen datter in gevonden zijn, ende dat om een iedelen titel ende den soberen kost. Gij en weet niet, wat een moeite onze vijanden gedaan hebben, aan alle kanten, om ons daarin te traverseren. Ik weet daar meer van, als ik er van kan zeggen. - Het is een ongeluk voor ons, dat gij met den Heer spiering niet wel te zamen en zijt. Door hem zouden wij veel hebben konnen weten. - Mijn man zeit altijd, als zij dat doen, dat het hem niet en zal schaden, en dat hij der in 't minste niet naar en vraagt. Het meeste is, dat onze vijanden haar, voor een korten tijd, zullen verheugen. Maar dat en zal niet voor lange zijn. De schade, die wij daarbij zullen hebben, en zal niet heel groot zijn. Het schijnt veel te wezen een gagie van twintigduizend gulden 's jaars; maar als men considereert, wat men daarvoor moet doen, en datter niet één pennink baten en is, en is de rijkdom, die wij daarop hebben gehaald, juist niet zeer groot, en de moeite, die ik hebbe, is groot genoeg. Dat is 't alleen, dat onze vijanden haar daarin zullen verheugen, en dat mij niet heel wel en lust weer in een ander land te gaan leven, weer nieuwe menschen kennen. Ik werde nu oud. Als men jonk is, gaat het met de jonkheid deur. Doch nood en heeft geen wet. Men moet hem
schikken naar den tijd, altijd wel doen, en God vertrouwen.’
Om het voorste gedeelte van dit laatste uittreksel te verstaan, moet men weten, dat grotius, te dezen tijde, in twist was met den Leidschen Hoogleeraar der Godgeleerdheid, andreas rivetus. Deze, tegen hem een geschrift hebbende uitgegeven, had daarin gepraald met twee voor hem gunstige synodale brieven. Grotius, hem be-
{==184==} {>>pagina-aanduiding<<}
antwoordende, stelde nu daartegen, in zijn geschrift, twee brieven, waarvan de een de volgende was, door Prins fredrik hendrik, vóór deszelfs verheffing, aan hem geschreven, op den 4 Augustus 1622. (*)

‘Mijn Heer!

Ik bedank u voor de goede diensten, welke gij mij aldaar (te Parijs) bij eenigen van 's Konings Raad hebt gedaan, waarin ik u bid voort te gaan, zoo bij de genoemden, als bij anderen, welken gij zult goedvinden, u verzekerende, dat ik deze goedwilligheid, bij alle gelegenheid, waarin ik in staat zal zijn u te dienen, erkennen zal. Ik bid u ook, staat op mijne genegenheid te maken, en u verzekerd te houden, dat ik daarin volharden za', zijnde daartoe verpligt door die, waarvan gij mij, t' allen tijde, bewijs gegeven hebt. Ik heb uwen schoonbroeder, den Heer van reigersberch, gebeden, u bijzonderlijk te schrijven over zeker onderwerp, waarover ik zeer verlang uw oordeel te vernemen. Gij zult mij zeer verpligten met het mij te zenden, gelijk gij reeds gedaan hebt door de Memorie, welke gij mij gezonden hebt, en waarvoor ik u zeer nadrukkelijk dank zeg. Ik wenschte, dat ik u hier, in uwe zaken, van eenigen dienst kon zijn, en zoude mij van ganscher harte daartoe leenen; maar gij weet, dat de geschapenheid van zaken zoodanig is, dat noch ik, noch uwe andere vrienden, in staat zijn, u, zoo als wij wel wenschten, nuttig te zijn. Ik wil hopen, dat de tijd hierin verandering moge brengen, en dat ik u in dit land terug zal mogen zien, geacht en geëerd, gelijk uwe ongemeene talenten verdienen; waarover ik mij niet minder verblijden zal, dan ik gedaan heb over uwe bevrijding, (de ontkoming uit de gevangenis.) Intusschen wensch ik u, in uwe verwijdering van uw vaderland, al het genoegen, al het geluk en al den voorspoed, dien gij zoudt mogen verlangen. Dit is 't, hetwelk ik God bidde u te verleenen, en aan mij de gelegenheid te geven, om u met de daad te doen blijken, dat ik ben,
Mijn Heer!

Uw zeer dienstgenegene
fr. hendrik van nassau.’

{==185==} {>>pagina-aanduiding<<}

Het gemeenmaken van dezen brief, na een verloop van ruim twintig jaren, werd de groot, door sommigen, kwalijk afgenomen, blijkbaar omdat het gevolg aan den inhoud niet zoo wel voldaan had, als veler verwachting was geweest. Onze maria verdedigt deswege haren man hier boven; en hoe hij zelf het deed, kan men zien bij cattenburgh, Vervolg van grotius Leven, bladz. 328, 329.

Betoog van het onbetamelijke eener blijvende verachting van den geboet hebbenden misdadiger, gestaafd door eene treffende gebeurtenis.

De Liefde hoopt alle dingen.

paulus.
Eene der onverklaarbaarste tegenstrijdigheden in de menschelijke natuur schijnt mij toe deze: dat men gevoelens, meeningen, zeden en gewoonten blijft aankleven, waarvan wij volmondig belijden, dat zij regtstreeks tegen ons hart en ons verstand aandruischen. Zoo hoort men, b.v., uit bijna elken mond, dat rang en geboorte tot de innerlijke waarde van den mensch niets bijdragen; en toch zou menig, in elk ander opzigt, achtingwaardig huisvader zijne dochter ten huwelijk weigeren aan eenen man, die, door eigene verdienste, zich eenen stand in de maatschappij bezorgde, en datgene zelf deed, waarvoor een ander zijnen stamvader dank verschuldigd is. Zoo predikt men in kerk en kluis, zoo roemt men in but en paleis de verdraagzaamheid en onderlinge Christelijke liefde; en toch gelooft menigeen niet ter kerke te zijn geweest, wanneer hij niet in den eigenen tempel oog en hart ten hemel heeft gewend. Zoo veegt men zich dikwerf eenen traan uit het oog, bij het bloote verhaal eener aanstaande regtspleging; en naauwelijks hebben de ongelukkigen het schavot verlaten, of het medelijden verandert in verachting en de gevallen traan in ijs.
Het is voornamelijk op dit laatste vooroordeel, zoo algemeen heerschend, zoo diep ingekankerd, dat ik hier het oog heb; en niemand toch, van welke kleur hij ook zij, zal het mij ten kwade duiden, dat ik de zaak tracht te bepleiten van ongelukkigen, die, na genoegdoening aan de regterlijke straffen, de grievendste van alle, namelijk verachting, in den boe-
{==186==} {>>pagina-aanduiding<<}
zem der maatschappij vinden. Men zegge niet, dat deze drukkende en onuitwischbare smaad, die den eens veroordeelden misdadiger tot aan, ja in zijn graf blijft volgen, een bewijs oplevert voor de hooge waardij, die de mensch aan deugd en zedelijkheid hecht: ons hart en ons verstand, en, in overeenstemming met deze, onze Godsdienst leeren ons, dat men de misdaad, niet den misdadiger, moet verachten: en dat de mensch ook voor den afschuwelijksten booswicht kan kruipen, wanneer eigenliefde en baatzucht in het spel komen, dit zegt ons, helaas! de ondervinding van iederen dag; dit heeft de geschiedenis op bijna elke van hare bladzijden geboekt. Men blijft eigenlijk den misdadiger verschten, niet omdat hij misdadig is geweest, maar omdat hij daarvoor geboet heeft, en de regterlijke uitspraak of het schavot alleen bepalen de grenslijn tusschen hem en de maatschappij. Maar, laat ons, ter eere der menschheid, stellen, dat sommigen den misdadiger om de misdaad zelve blijven schuwen, dan nog is eene dergelijke handeling:
I. Onregtvaardig, omdat de misdaad des schuldigen, voor zoo veel zijn maatschappelijk kontrakt aangaat, door de gedane boete is uitgewischt geworden. Elk individu, tot jaren van onderscheid gekomen zijnde, gaat met de maatschappij, onder wederzijdsche verpligtingen, een stilzwijgend kontrakt aan (*). De eerste verbindt zich tot gehoorzaamheid aan de bestaande wetten; en door deze verpligt zich de maatschappij, of, in deze beteekenis, de staat, tot bescherming van den persoon en de goederen des individus. Vandaar, dat overtreding aan de eene zijde straf van de andere zijde met zich voert, en wel omdat de overige leden des staats, door den overtreder beleedigd zijnde, de hun beloofde bescherming in deze straf moeten vinden. Is dit zoo, dan heeft elke boete, die de maatschappij aan een' harer leden, ten gevolge van deze of gene overtreding, oplegt, een dubbel oogmerk: 1o. ten einde haarzelve genoegdoening voor de haar aangedane beleediging te verschaffen, en daardoor de pleging van soortgelijke misdaden, zoo veel mogelijk, te verhoeden; en 2o. om die straf tot een middel van verbetering voor den misdadiger

{==187==} {>>pagina-aanduiding<<}
te doen verstrekken, ten einde hij, bij zijne terugkeering in de maatschappij, niet weder in dezelfde overtredingen vervalle.
Heeft nu de maatschappij, bij de misdaad van een' harer leden, haar regt te zijnen opzigte doen gelden; heeft de schuldige de hem opgelegde straf, tot boete van zijn vergrijp, ondergaan, zoodat de wetten hem veroorloven, met of zonder eenige bepalingen, zijnen rang in de zamenleving te hernemen, dan heeft niemand de bevoegdheid, hem in die regten, waarin hij wettig is hersteld, te krenken; gelijk het bovendien nog ongerijmd en liefdeloos zou zijn, te vooronderstellen, dat de uitsluiting van burgerlijke regten tevens die van de algemeene menschelijkheid in zich moest bevatten. De wet kan een' mijner medeburgeren het regt tot het afleggen van getuigenis, het dragen van wapenen, de bediening van openbare ambten, voor eenen tijd of voor zijn geheele leven, ontnemen; hierdoor echter ontslaat en kan zij mij van mijne verpligting niet ontslaan, hem, zoo lang hij zich zijner vrijheid blijft waardig maken, in de bijzondere betrekkingen als mijnen stadgenoot, en in de algemeene als mijnen natuurgenoot te beschouwen, hem met raad en daad bij te staan, den penning te gunnen, in één woord, hem even als voorheen te behandelen, en wel omdat hij mij, individueel beschouwd, ten gevolge zijner gedane boete, niets meer verschuldigd is.
Deze vordering der regtvaardigheid, echter, sluit geenszins de voorzigtigheid uit; of liever, het kan geene krenking of beleediging heeten, wanneer men, ten opzigte van de zoodanigen, die eenmaal, om eenig vergrijp, een regterlijk vonnis hebben ondergaan, gepaste maatregelen van behoedzaamheid aanwende; wanneer men hun niet dadelijk een onbepaald vertrouwen schenke, of hen tot de uitvoering en behartiging van zoodanige zaken en belangen gebruike, welke men hun mogelijk zou hebben toevertrouwd, ware er op hunnen handel en wandel nimmer iets te zeggen geweest. Eene tegenovergestelde handelwijs kan die van een goedhartig, maar nooit van een verstandig menschenvriend zijn. Zij ware ligtelijk de aanleidende oorzaak van nieuwe overtredingen bij den zwakken mensch, die, hoezeer mogelijk berouw gevoelende over zijne vorige misdaad, desniettemin raad, leiding en besturing noodig heeft, om het pad der deugd te blijven bewandelen, en pal te staan bij nieuwe verzoekingen. Onder regtvaardigheid kan men hier enkel verstaan, dat men den

{==188==} {>>pagina-aanduiding<<}
boeteling als mensch behandele, hem niet alle middelen beneme van op eene eerlijke wijze zijn stuk broods te verdienen, noch hem met smaad en verachting bejegene, en hem alzoo als buiten den kring der maatschappij stoote. Gaat nu deze regtvaardigheid tevens met liefderijkheid gepaard, dan trekt men zich gaarne den gevallenen en geboethebbenden zondaar aan; wijdt gewillig eenige oogenblikken aan de bevestiging zijner verbetering; geeft hem nu eens eene gemoedelijke vermaning, dan weder een welwillend woord; schraagt hem, bij elke verzoeking tot nieuwen val; wijst hem de middelen aan, om zich weder geheel met de maatschappij te verzoenen, en tracht vooral de zaden van zedelijkheid en Godsdienst in zijn hart uit te strooijen.
Is het dus onregtvaardig, den geboet hebbenden misdadiger te blijven verachten, het is,
II. Onvoorzigtig. Dit punt zal voorzeker geen breed betoog behoeven, en, bij de enkele aanduiding, is voorzeker menigeen mijne korte ontwikkeling alreede vooruitgeloopen. Ik zal enkel vragen: wat moet de misdadiger beginnen, wanneer hij, bij het verlaten van het tucht- of verbeterhuis, alle bronnen van bestaan voor zich en de zijnen vindt verstopt; wanneer elkeen zijnen omgang en zijne verkeering schuwt, en men het betoon van eenige gunst nan hem, of het bestellen van een stuk werks, door zijne hand gemaakt, als eene inbreuk op de regten van anderen, die men dan brave menschen noemt, gaat beschouwen? Het antwoord is kort, maar verschrikkelijk: hij moet stelen! Zonder brood, zonder kleederen, zonder dak toch kan niemand zijn. Men moge zijne behoeften bekrimpen, - de kunst, om van den wind te leven, is nog door niemand uitgevonden geworden. Stel u eens voor, (en ik wil hier tot den braafsten man, dien de zon beschijnt, het woord voeren) stel u voor, dat de golven u aan een onbekend eiland hebben geworpen; dat gij daar aanspoelt, koud, nat, hongerig, en gij u tot den eersten den besten strandbewoner om een stuk broods wendt; dat deze het u afslaat, en gij u nu, reeds mismoedig over een dergelijk onthaal, tot eenen tweeden, die op eenigen afstand woont, gaat begeven. Maar ook deze slaat uwe bede af, en dreigt u daarenboven nog met de policie, indien gij het verder waagt, zoo onbeschaamd te gaan bedelen. Een dergelijk onthaal treft u bij den derden, vierden en vijfden. Intusschen is de nacht ingevallen, en gij dwaalt wanhopig rond, als van God en men-
{==189==} {>>pagina-aanduiding<<}
schen verlaten. Maar zie! daar staat eene deur open, - op de tafel ligt een stuk broods, en daarnaast een stuk gelds, voor welk laatste gij huisvesting kunt bekomen....Zeg mij, brave man! zoudt gij uzelven op den drempel van honger en verkleuming doen omkomen; of zoudt gij (het woord
stelen is hier te hard) en het geld en het brood nemen? - En is de misdadiger, na het ondergaan zijner straf, niet de schipbreukeling, die, koud, hongerig en dorstig, aan eene vreemde kust wordt gesleurd? En zijn dan gewoonlijk zijne voormalige vrienden en medeburgers niet die onmeêdoogende strandbewoners, die hem eene bete broods en eene teug tot lafenis weigeren? En dwaalt hij dan niet rond, van alles verlaten, van allen begeven; en wenkt dan de verzoeking niet; en, indien hij dan stele en op nieuw het schavot beklimme, wie is dan de schuldige? De maatschappij!
Nog ééne bedenking; zij is van gewigtigen aard: dat juist eene dergelijke verachting en terugstooting het nadeeligst werken op den misdadiger, in wiens ziel nog vonken van deugd en gevoel van eigene waarde voorhanden zijn. De verharde booswicht, de eerlooze moge koud en gevoelloos het toegeworpen stuk broods, of den met afgewenden blik geschonkenen penning, aannemen, - de berouwvolle zondaar besproeit beide met heete tranen, werpt eenen blik in het eigen hart, daarna op zijnen natuurgenoot, en eene bitterheid, die dan het karakter van wederwraak aanneemt en de moeder van alle wandaden kan worden, vervult zijne geheele ziel. Wat men hem weigert, om op eene eerlijke wijze te verdienen, of wat men hem niet dan met verachting wil geven, zal hij nemen; en, worde ook op nieuw het veroordeelend vonnis over hem uitgesproken, liever in het verzorgende tuchthuis, dan in de onbarmhartige maatschappij! - Niet alleen de aard der zake, maar ook de ondervinding, maakt het laatst aangevoerde tot eene onomstootelijke waarheid. Meest alle misdadigers, die uit ligtzinnigheid, uit nood, of ten gevolge van slechte voorbeelden, vielen, en in de gevangenis betere indrukken kregen, vreezen voor het oogenblik hunner vrijlating, zelfs zóó, dat, in weerwil dier ingeschapene zucht naar vrijheid, zoo heerschend in de menschelijke ziel, menig gevangen als eene gunst verzocht, geweerd te mogen blijven uit eene zamenleving, waar niet alleen smaad en verachting, maar ook volslagen gebrek hem wachtende waren.
Zoo brengt dan de maatschappij, deer eigene envoorzig-
{==190==} {>>pagina-aanduiding<<}
tigheid, zichzelve dikwerf in gevaar; zoo ontspringen dan ook hier, gelijk in de geheele zedelijke schepping, uit eene onzedelijke daad de beklagenswaardigste gevolgen voor den bewerker zelven; zoo mag men dan de blijvende verachting op den geboet hebbenden misdadiger onregtvaardig en hoogst onvoorzigtig noemen. Men kan haar verder beschouwen,
III. Als vermetel, bij het bewustzijn onzer eigene dagelijksche overtredingen. - Wie nu denkt, dat ik tegen het menschelijk geslacht zal uitvaren, en al het verkeerde, dat men dagelijks ziet en hoort, en dat de wet niet straft, in het zwartste daglicht plaatsen, deze heeft zich bijster bedrogen; ik zou, trouwens, mijn eigen vonnis vellen. Het is zoo: de deugd boeit door haar eigen schoon, gelijk de ondeugd, door hare eigene afzigtigheid, verachting en afgrijzen inboezemt: beide zijn zelfstandig. Maar in de toepassing - in de werking op ons gemoed en onze daden - komen wel degelijk de omstandigheden in aanmerking: zij verhoogen of verminderen de deugd, verzwaren de misdaad, of stellen haar in een zachter daglicht. Dan is de deugd subjectif. Zoo is het, b.v., in den rijken geene deugd, wanneer hij niet steelt, even min als in den armen, wanneer deze niet brast. Zoo moet een vergrijp minder zwaar worden beschouwd, wanneer slechte opvoeding, kwade voorbeelden, gebrek of nood daartoe aanleiding hebben gegeven; evenzeer als men, ook in den deugdzaamsten, godsdienstigsten en braafsten man, deze en gene vlekken, uit gestel, aanleg of karakter voortvloeijende, met den mantel der liefde moet bedekken, zonder hem daarom minder hoog te schatten. Zoo treft dan ook billijk de algemeene smaad en verachting den rijken woekeraar, den schijnheiligen wellusteling, den lasteraar, die zich mensch en Christen noemt, evenzeer als den verhardsten booswicht, die misdaad op misdaad hoopt, en nog in de laatste juicht!
Werken dan de omstandigheden zoo magtig op onze subjective deugd, dan kan men zeggen (zedekundig en niet maatschappelijk gesproken), dat dikwerf de misdaad van eenen ligtzinnigen en van alle godsdienstige opvoeding verstokenen ongelukkigen, die daarvoor echter eenige jaren in een tuchthuis moet boeten, gelijk staat met de struikeling van dezen of genen inderdaad achtingwaardigen mensch. Ik wil aannemen, dat alle mijne lezers achtingwaardige menschen zijn; - dan toch zullen zij mij wel toestaan, dat ik in hen, even

{==191==} {>>pagina-aanduiding<<}
als in mijzelven, feilen en misslagen vooronderstelle, ja grove gebreken, die, in eenen zedelijken zin, en onze opvoeding en gelegenheid tot beschaving en veredeling in aanmerking genomen, gelijk staan met vele misdrijven, die de wet straft; dat ik niet te veel zeg met te beweren, dat ook zij oogenblikken van diepe schaamte en bitter berouw hebben gekend, bogenblikken, die men zoo gaarne uit de geschiedenis van zijn leven zou willen vagen, - en, niet waar? gij en ik, wij knielden, eer wij ons te bed begaven, voor God neder, baden om vergiffenis, sliepen in, zoo wij konden, en Hij waakte over ons. Wij stonden op; zijne zon scheen helder, en, was het niet wèl in ons gemoed, dat kwam niet van boven, maar uit ons eigen hart. Doch naauwelijks was het oog voor die zon ontsloten, of er kwamen nieuwe verzoekingen, en zij berokkenden nieuwen val; de avond daalde, de nacht riep ter ruste, wij bogen andermaal de knieën met ter neêrgeslagen blik, en Hij waakte weder over ons. Zoo ging het met u en met mij, dag aan dag; zoo zal het gaan tot aan het laatste oogenblik onzes levens, - ook dan vouwen wij de handen zamen, en sluimeren in met de hope, dat Hij niet zal ophouden over ons te waken!
En zou dan de mensch, die zelf zoo veel en dagelijks vergifsenis behoeft, zijnen medemensch durven verdoemen? Zou dan hij, die, in weerwil van het licht der Rede en van den Godsdienst, dat hem van de jeugd af bescheen, viel, en weder opstond, en andermaal viel, geene struikeling willen vergeven in eenen ongelukkigen, die mogelijk van alle deze voorregten is verstoken gebleven, noch hem de hand bieden, om weder op te staan? - O! hij, die zóó bestaat, het moet hem koud in het hart en eng in het leven zijn!

Ik had de bovenstaande vlugtige aanmerkingen op het papier geworpen, toen de deur mijner kamer zich opende, en een mijner gemeenzaamste vrienden binnentrad. ‘Ik hoop niet, dat ik u in uwe bezigheden stoor?’ was de vraag; ‘liever herhaal ik dan mijn bezoek op een' anderen tijd.’ - ‘Geenszins, vriendlief,’ antwoordde ik; ‘ik was toch op het punt van mijne pen neder te leggen; uwe komst doet mij waarlijk genoegen. Kom, ga zitten; de kagchel brandt heerlijk - wij willen te zamen een glas wijn drinken, en ons onzer goede dagen eens herinneren.’

{==192==} {>>pagina-aanduiding<<}

Zoo gezegd, zoo gedaan. Spoedig was de pijp in den brand; de stoelen werden digter aan de kagchel geschoven, en wij klonken eens regt hartelijk, naar oud - vaderlandschen trant; terwijl mijn vriend mij intusschen de aanleidende oorzaak van zijn avondbezoek mededeelde.
Deze zaak afgehandeld zijnde, was ook de pijp uitgegaan, en mijn vriend wilde zich, uit bescheidenheid, verwijderen, steeds vreezende van mij in mijne bezigheden te hebben gehinderd. - ‘Nu, dat is dan de wellevendheid tusschen vrienden wel ver gedreven!’ hernam ik op een' schertsenden toon; ‘gij weet, ik zou het u ronduit zeggen, indien ik iets degelijks te verrigten had; maar ik geloof eigenlijk, dat gij zoo uitermate beleefd zijt, om eens, op eene behendige wijze, te weten te krijgen, wat ik toch al zoo uitvoerde. Welnu, ik zal het u dan maar zeggen, ook te uwer geruststelling, dat gij mij volstrekt niet in eenige dringende zaken stoort, en gij veilig, voor dezen avond, uwen tabernakel hier kunt opslaan: ik heb mij eenige oogenblikken bezig gehouden met het nederschrijven van eenige aanmerkingen over het onbetamelijke, dat er gelegen is in de blijvende verachting jegens misdadigers, na het ondergaan hunner straf, en bij hunne wederkeering in de maatschappij.’ - ‘Inderdaad een belangrijk onderwerp; maar, nu gij dan toch eenmaal mijne nieuwsgierigheid hebt gaande gemaakt, heb ik eenigzins het regt verkregen, om de voldoening daarvan te vorderen. Eilieve! laat mij uwe gedachten over het geopperde onderwerp eens hooren; gij weet, hoeveel belang ik stel in alles, wat de verheffing en opbeuring der gevallene menschheid aangaat.’
Gaarne voldeed ik aan dit verzoek, en las de ter nedergestelde aanmerkingen voor. - ‘Ik ben het volkomen met u eens,’ hernam mijn vriend, na de aangehoorde lezing; ‘en elk onbevooroordeeld mensch, wiens hart slechts eenigzins voor zijnen natuurgenoot klopt, zal gaarne deze stellingen, wat den hoofdinhoud aangaat, voor de zijne erkennen, Voor mij, echter, waren uwe redeneringen bijzonder aanbindend, omdat ik, reeds in mijne vroege jeugd, ooggetuige ben geweest van de schrikkelijke gevolgen, welke eene dergelijke voortdurende verachting op eenen gevallen' mensch kan uitoefenen. Neen, nooit zal ik deze gebeurtenis vergeten, hoe oud ik ook worde! - maar best deed ik, u die te vertellen: zij kan hier als proef op de som

{==193==} {>>pagina-aanduiding<<}
dienen. Vooraf, echter, zult gij mij vergunnen, eene versche pijp te stoppen; gij weet, dan gaat mij alles vlotter af.’ - Dit zoo noodzakelijk werk verrigt zijnde, terwijl ik den pook intusschen had gloeijend gemaakt, en na eenige hartverkwikkende halen damps, begon mijn vriend aldus:
‘Het is u bekend, dat ik te Z., in Gelderland, ben geboren, en ook daar mijne opvoeding heb genoten. Onder mijne vroegste speelmakkers onderscheidde ik vooral het zoontje van onzen braven buurman, den kleermaker, die, met zijne vrouw, de achting van het geheele stadje wegdroeg, en deze, uit hoofde van beider regt Christelijken handel en wandel, in de ruimste mate verdiende. Mijn vriendje, onder de oogen zijner ouderen opgegroeid, goed, vriendelijk en zachtaardig, was de lieveling van allen, die hem kenden. Vandaar dan ook, dat mijne ouders met genoegen zagen, dat ik hem, boven eenige mijner meer ruwe schoolmakkers, den voorrang gaf; terwijl zij bovendien niet behoefden te vreezen, dat ik, in het huis van onzen buurman, mij eenige slechte gewoonte zou eigen maken. Wij waren dan ook meestal zamen, en gemeenlijk werd de avond in elkanders bijzijn, aan ons of aan zijn huis, doorgebragt; maar bovenal gaarne bevonden wij ons een uurtje in den winkel van zijnen vader, te midden der knechts, die ook hier, gelijk in Gelderland de gewoonte is, in het voorhuis zaten te arbeiden: want, buiten het genoegen, dat wij in het zien der werkzaamheden schepten, wist thomas, een der gezellen, zulke aardige vertellingen en sprookjes op te disschen, dat wij bijna niet van zijne zijde waren te slaan. Nimmer bleven wij dan ook in gebreke, hem elken avond, als offer onzer erkentelijkheid, en ter aanmoediging, om aan onze kinderlijke nieuwsgierigheid te voldoen, een gedeelte van onzen boterham mede te brengen; en nog klaar herinner ik mij, hoe ik dikwerf mijne goede moeder om een stukje vleesch, of om een kluifje, voor onzen thomas vroeg; er bijvoegende, (hetgeen ook werkelijk waar was) dat hij het altijd voor zijne vrouw en kinderen bewaarde. En was ik gelukkig genoeg van in mijn verzoek te slagen, dan huppelden wij vrolijk naar den kleermakerswinkel, en riepen al bij het inkomen:
‘Thomas! thomas! nu hebben wij iets lekkers; maar dan moet gij ook eens mooi vertellen!’
Wat was natuurlijker, dan dat wij thomas, die zoo zeer een kindervriend was, met hart en ziel liefhadden? Ook

{==194==} {>>pagina-aanduiding<<}
zijne kameraden mogten hem gaarne lijden, en bij den meester en diens vrouw stond hij in hooge gunst. - Thomas was niet van uit het stadje geboortig, maar had zich, vóór drie of vier jaren, als vreemdeling, ter bekoming van werk, bij den meester aangediend, die, juist een' goeden knecht behoevende, hem eerst te huis had laten arbeiden, en daarna, zijn goed gedrag ziende, hem op den winkel had geplaatst. Thomas regtvaardigde volkomen den goeden duuk, dien men van hem had opgevat: hij was de eerste bij het werk, en de laatste om naar huis te gaan. Nooit kwam eenig onbetamelijk woord uit zijnen mond. Zacht, bescheiden en dienstvaardig, was hij er steeds op uit, om zijnen kameraden dezen of genen dienst te bewijzen; en voor zijnen meester, diens vrouw, en ook voor ons, zou hij door een vuur zijn geloopen. Vandaar dan ook, dat de meester hem, bij voorkeur boven alle anderen, met de behartiging van onderscheidene belangen, ook in geldzaken, belastte; terwijl thomas zich steeds met de grootste eerlijkheid en naauwgezetheid van den hem opgedragen' last kweet.
Zoo mogten, gelijk ik zeide, drie à vier jaren verloopen zijn, toen, op zekeren dag, twee armverzorgers aan de huizen der goede ingezetenen van Z. rondgingen, ter opzameling van liefdegiften tot herstel eener afgebrande kerk in het grensstadje W., en zich daartoe ook bij onzen goeden kleermaker aanmeldden. De heusche man, niet gewoon iemand op de vloermat te laten staan, verzocht de vreemdelingen in het woonvertrek te komen; deze volgen - doch, in het doorgaan van den winkel, blijven beide plotseling staan, zien elkander bevreemd aan, tot dat eindelijk een hunner, met luide stem, vraagt: ‘Wel, thomas! gij hier?’ - ‘Neen - ja!’ is het bedremmelde antwoord, terwijl hij, doodbleek, de oogen nederslaat, en van ontsteltenis bijna niet in staat is, zijn werk te vervolgen.
De meester, wien het zonderling gedrag van thomas niet ontglipt was, vraagt den armverzorgers, nu zij in de kamer zijn gekomen, of zij thomas kennen, en tevens naar de oorzaak van de onthutsing, die hunne tegenwoordigheid op hem schijnt te weeg te brengen. Beide ontwijken echter het laatste gedeelte der vraag, met te zeggen: ‘dat men best zou doen, thomas zelven daarnaar te vragen.’
Naauwelijks zijn zij met de uitgereikte gifte vertrokken, of de meester doet dan ook thomas voor zich komen, en

{==195==} {>>pagina-aanduiding<<}
eischt oplossing van deszelfs raadselachtig gedrag. Deze verontschuldigt zich met het antwoord: ‘dat hij aan een' der beide armverzorgers, te voren zijn huisheer te W., nog eenige huurpenningen was schuldig gebleven; dat hij zoo angstig was geworden, op het gezigt van dien man, uit vreeze, dat deze hem, in tegenwoordigheid zijner makkers, daarom mogt manen; doch dat hij nu zorgen zou, dat deze schuld zoo spoedig mogelijk wierd afgelost;’ tevens aan den meester verlof vragende, den armverzorger te gaan opzoeken, ten einde deze zaak met hem te regelen.
Hiermede liep dit voorval af, dat weldra bij allen, ook bij den meester, was vergeten, daar thomas aan laatstgemelden had gezegd, dat hij alles met zijnen schuldeischer had geschikt, en deze hem niet lastig zou vallen. Doch zie! wat gebeurt? Op zekeren namiddag - het was woensdag, dit herinner ik mij, want dan hadden wij een' halven dag vacantie, dien ik gewoonlijk met mijn vriendje doorbragt, - komt de stadsbode, en roept den meester van uit den winkel naar de huiskamer, waar ook wij met de moeder des huizes ons bevonden. Hij vraagt: ‘of niet zekere thomas k. zich op den winkel bevindt?’ - en, op het bevestigend antwoord, vervolgt hij: ‘dat dan zijne komst is strekkende, om den meester en diens vrouw op een onaangenaam voorval voor te bereiden, en hen tegen eenen plotselijken schrik te behoeden. Dat Schepenen aanschrijving hadden bekomen, om zich meester te maken van den persoon van zekeren thomas k., als voortvlugtig, ten gevolge van gepleegden diefstal te W., en thans zich bevindende te Z., waar hij door twee armverzorgers was gezien, die dan ook, na eenige weifeling, van hunne bevinding aan het geregt daar ter plaatse hadden kennis gegeven; dat de dienaren buiten stonden, om hem te vatten, en dat hij thomas nu, voor de leus, verzoeken zou, zich met hem naar het stadbuis te begeven, ten einde daardoor alle maatregelen van geweld en tevens alle opschudding in het huis eens geachten burgers te voorkomen.’ - Ik zal het niet wagen, u de ontsteltenis van den braven kleermaker en diens vrouw, noch onze droefheid, gemengd met angst, af te malen! De tegenwoordigheid van den stadsbode, met lint en bos prijkende, - het woord dief, - het vooruitzigt der gevangenis voor onzen armen thomae deden ons huiveren, en weêrhielden onze tranen.

{==196==} {>>pagina-aanduiding<<}
Maar door den grond meenden wij te zinken, toen wij thomas zijn werk zagen nederleggen, en, doodbleek, den bode volgen; terwijl onze jeugdige verbeelding ons schetste, hoe hij nu, door de dienaren des geregts, werd aangegrepen, mogelijk gekneveld, en eindelijk in een akelig hol geworpen.
Weldra werd thomas naar W. opgezonden, werwaarts zijne vrouw en kinderen, overladen met weldaden van den goeden kleermaker, waarbij wij gaarne onze kleine giften voegden, hem volgden. Na verloop van eenigen tijd vernamen wij, tot onze groote droefheid, dat hij tot geeseling en twee jaren gevangenisstraf was veroordeeld geworden. - Dikwerf spraken wij van den ongelukkigen, in den kleinen huisselijken kring; terwijl de ouders van mijn vriendje, met liefderijken weemoed, zich zijne dienstvaardigheid, zijne vlijt en gehechtheid aan hunne belangen, - wij zijne huiverend aangename vertellingen ons herinnerden. Nog hoor ik dien gevoeligen menschenvriend deze woorden zeggen, terwijl zijne vrouw zich een' traan uit het oog wischte: ‘Zie, ik wil niemand veroordeelen; maar om toch, bij het vragen van eene liefdegift voor den opbouw eener kerke Gods, eenen armen zondaar te verraden, - mij dunkt, het gewelf zou mij als op het hoofd nederstorten, wanneer ik het nieuw opgerigte heiligdom binnentrad!’ En ik weet nog wel, dat ik dan meestal naar huis ging, peinzende over het lot van den armen thomas, en niet zelden, des nachts, van hem en zijne voormalige, zoo zeer geliefkoosde, vertellingen droomende.

(Het vervolg en slot hierna.)

Nieuw alphabet van en voor den opmerker.

Z.

Zanggodin. Veler Zanggodin zit enkel in de toppen der vingeren, en is eigenlijk niets anders dan schrijfjeukte.
Zedekunde. Heeft, met de gebreken aan te wijzen, nimmer gedaan werk; want de kat, die uit den eenen hoek verdreven is, kan men zeker zijn van in eenen anderen weder te vinden.
Zegepraal. Lijkstaatsie, om de uitvaart van een geheel volk te vieren.

{==197==} {>>pagina-aanduiding<<}

Zendelingen. Veelal landbouwers, die zaaijen, zonder alvorens den grond om te ploegen.
Zenuwachtig. In de mannen eene zwakheid; in de vrouwen een vermogen.
Ziel. Het eigenaardige eener ziel is, dat zij huisvest in het ligchaam, dat haar toebehoort; doch hoe veler ziel zit in de geldkist en.... waar niet al in? Eene gevulde flesch verdient boven dezulken de voorkeur, omdat zij de ziel in zichzelve heeft.
Zielverkoopen. De oudste, en voorheen ook de voordeeligste, handelstak. Doch de speculanten beginnen in te zien, dat men van de zielen meer partij kan trekken als fabrikaat, dan als grondstof regelregt in den handel gebragt.
Zien. Die ziet, wat niemand anders ziet, is ziek van ziel of van gezigt. Zie B., C. en D.
Zinnen. Die door de zinnen op het volk werkt, spreekt door het venster; doch die zich regelregt tot het verstand rigt, tegen den muur.
Zotskap. De wijsheid is dàn regt wijs, als zij eene zotskap weet op te zetten, wanneer het wezen moet.
Zotten. Zonder zotten geene zamenleving, beter gezegd dan: geene zamenleving zonder zotten.
Zout. De kok, die zout vergeet of niet weet te gebruiken, kan niet voldoen; zoo ook niet redenaars en dichters zonder smaak.
Zuid-Amerika. Perceeltje bosch- en weiland, toekomende aan den Koning en Heer ferdinand VII, doch op welk hij zoo min hypotheek kan krijgen als op zijne landgoederen in de maan.
Zuinigheid. Strekt om toe te komen; Spaarzaamheid, om over te houden. Gelukkig, die het van de eene tot de andere deugd brengen mag!
Zuiverheid (van leer). Kan alleen door den reinen van harte beoordeeld worden, al ware hij ketter.
Zwakheid. Erger dan Misdrijf, omdat zij er de moeder van is.
Zwanezang. De zwanezang van een slecht dichter is altijd zijn fraaiste zang, omdat het eind eens dings altoos beter is dan zijn beginsel.
Zwarigheden. Ongelukkig, die, als Atlas, den hemel op zijne schouderen torscht, en daarbij zich verbeeldt, glazen beenen te hebben!

{==198==} {>>pagina-aanduiding<<}

Zwartgallig. Bij de Geleerden de voorname ziekte, even als bij de Grooten het Podagra.
Zwavelstok. De nering daarin altijd florifant; want, als er geen licht meer ontstoken mag worden, valt er altijd wat te branden, zoo lang het aan boeken noch schrijvers, aan Grondwetten noch ketters ontbreekt.
Zwellend. Als de woorden zwellen, krimpen de denkbeelden.
Zwetsen. Als men daarmede lauweren behalen wil, doe men het nimmer in proza.
Zwijgen. Die zwijgt, omdat hij niet weet te spreken, is ongeschikt voor een' Apostel; maar daaruit volgt nog niet, dat onze waardige landgenooten B., C. en D. Apostelen zijn, omdat zij brand kunnen schreeuwen.
Zwitser. Vrij man te huis, die men overal elders dienend aantreft.

Keizer Karel de V en de bezemmaker.

(Les actions héroïques et plaisantes de l' Empereur charles V. Cologne, 1683.)

Keizer karel de V geraakte eens, op de jagt, bij het vervolgen van een wild zwijn, geheel van zijn gevolg af, en verdwaalde ten laatste, door het inslaan van verscheidene verkeerde wegen, zoo zeer, dat alle moeite, om den regten weg weder te vinden, te vergeefs was. Hij ontdekte eindelijk, op eenigen afstand, de woning van eenen armen Bezemmaker, en begaf zich derwaarts, om, zeer vermoeid zijnde, een weinig uit te rusten, en aldaar zijn gevolg op te wachten. Hij klopt aan. De bewoner, colas genaamd, vraagt hem, bij het openen der deur, op eenen gemelijken toon, wat hij wilde. ‘Ik verzoek u om eenig ontbijt,’ zeide karel, ‘en ik beloof u, dat gij over mij tevreden zult zijn.’ Op het hooren hiervan brengt de huisvrouw, in de hoop eener goede belooning, terstond iets van den aanwezigen voorraad aan. Men werd spraakzamer, tastte gezamenlijk toe, en dronk, op de gezondheid van den onverwachten gast, een glas bier, zoo als het dan daar te vinden was, daarbij. Gedurende dit ontbijt hoorde de Keizer, als van ter zijde, van gezouten reevleesch spreken; en, daar hij

{==199==} {>>pagina-aanduiding<<}
al spoedig begreep, dat zij iets dergelijks verborgen hadden, woeg bij, als zonder erg, of zij niet iets hartigs toe hadden? Colas wilde er in den beginne niet van weten. Nadat hij echter een oogenblik met zijne vrouw alleen gesproken had, werd er een goed stuk van het wildbraad opgezet, doch tevens den gast op het ernstigst aanbevolen, aan niemand iets daarvan te laten blijken, opdat het niet den Keizer ter ooren mogt komen, en zij dan als wilddieven worden gestraft. Karel at daarvan met veel smaak, en verzekerde zijne gastvrouw, dat zij op zijne stilzwijgendheid kon rekenen, en dat hij hun voor hun onthaal zijne dankbaarheid nader zou doen blijken. Hij ging nu heen, om zijn gevolg op te zoeken, dat, vol angst over zijn gemis, het geheele woud doorkruiste. Hij riep eenige malen, en weldra vond hij ook eenigen der zijnen. Hierop volgde een luid geschal der hoornen, waarop alle de overigen, met het geroep van: ‘Leve karel, onze Keizer!’ zich weder bij hem voegden.
Twee of drie dagen daarna liet karel den Bezemmaker aan zijn Hof ontbieden, die, vreezende dat zijne verboden jagt mogt bekend zijn, zich vol doodelijken angst derwaarts begaf. Hij werd onmiddellijk bij den Keizer toegelaten, in wien bij terstond zijnen voormaligen gast herkende, dien hij nu in Keizerlijke pracht, onder een verhemelte zittende, en omgeven door eenen talrijken Adel, aanschouwde; waardoor zijne vrees voor nakende straf zoo zeer toenam, dat hij doodbleek werd, en elkeen medelijden inboezemde. Hij werd echter spoedig uit zijne verlegenheid gered, toen de Keizer hem vroeg: ‘Wat begeert gij tot belooning voor het ontbijt, dat ik bij u genoten heb?’ Hierop veranderde zijn gelaat geheelenal, en, zich een oogenblik bedacht hebbende, antwoordde hij: ‘Dat uwe Majesteit mij veroorlove, dat ik, benevens mijne vrouw, overal in het bosch, rijs moge snijden, dat voor goede bezems geschikt is.’ De Keizer, door dit eenvoudig en zeer bescheiden verzoek van den Bezemmaker getroffen, stond hem zijne bede dadelijk toe, en luisterde hem nog in het oor: dat hij morgen aan het Hof zoude komen met zoo vele bezems, als hij en zijne vrouw torschen konden, maar geen éénen minder dan voor een' dukaat moest verkoopen. Colas boog zich hierop zoo diep voor den Keizer als hij het ooit geleerd had, en haastte zich vol vreugde naar zijne woning terug, om aan zijne verbaasde huisvrouw al het wonderbare nieuws te vermelden,

{==200==} {>>pagina-aanduiding<<}
dat hem op dien gelukkigen dag was wedervaren. Beiden gingen hierop uit alle magt aan het werk, en maakten, den geheelen nacht doorwerkende, zoo vele bezems gereed, dat zij des anderen morgens met zware vrachten aan het Keizerlijk paleis kwamen. Zoodra de Keizer hen zag, liet hij in zijn paleis verluiden, dat niemand, noch van het Hof, noch van den Adel, heden voor hem zou mogen verschijnen, dan voorzien van eenen bezem, en wel uit de fabrijk des mans, die aan de deur van het paleis had uitgestald. Iedereen vervoegt zich nu, op dezen wenk des Keizers, tot onzen colas, om het vereischte zeldzame geleide te koopen; maar hoezeer staan allen verbaasd, als zij hooren, dat hij voor elken bezem een' dukaat vraagt! Men drijft aanvankelijk den spot daarmede; maar, daar hij op een' fermen toon in zijnen eisch blijft volharden, is men ten laatste genoodzaakt, hem den gevorderden prijs te betalen. In 't kort: colas verkoopt al zijne bezems, en keert, als de gelukkigste koopman, die nog immer den belangrijken bezemhandel dreef, of drijven zal, met een' zak vol dukaten naar zijne hut terug.

De beroemde schrijver der karakterkunde des Bijbels, A.H. Niemeijer, in een Amsterdamsch sleedje.

(Beobachtungen auf Reisen [durch Holland 1806]. Halle, 1823.)

Eene uitnoodiging van den Heer duker, (?) een rijk Bankier te Amsterdam, vermeerderde onze bekendschap met het huisselijk leven der gegoede Hollandsche familiën; toevallig ook met eene ons ongewone soort van voertuig, hetgeen weleer, bijzonder te Amsterdam, in nog algemeener gebruik zou zijn geweest. De woning was tamelijk ver van ons logies; wij bestelden een rijtuig. Toen ons de huurlakkei meldde, dat hetzelve gekomen was, vonden wij eene groote oudmodische koets, op eene slede vastgemaakt, met één paard bespannen. Onze bevreemding deswege bestreed hij door de verzekering, dat dit niet alleen eene meer goedkoope, en inzonderheid voor zwaarlijvige personen - hetgeen evenwel op ons niet paste - regt geschikte, maar ook zeer gewone manier was, om naar de kerk of den schouwburg te rijden, en bezoeken in de voornaamste huizen te maken. Regt geschikt was dezelve inderdaad, en, hoewel de voerman, den toom in de

{==201==} {>>pagina-aanduiding<<}
hand, daarnevens ging, ook snel genoeg. Ook bemerkten wij, dat het gevaar van het ontvlammen der slede door een' aan den hoek der koetskast aangebragten, met vloeistoffen gevulden buidel verhoed werd, waarmede van tijd tot tijd de slede van onderen natgemaakt en de grond bevochtigd wordt. Dat deze sledevaarten des zomers dienen tot behoud van de inderdaad voortreffelijke bestrating, welke zij zelfs nog meer schijnen vlak te maken en te bevestigen, is veel waarschijnlijker, dan dat men daarbij aan den onvasten grond, op welken de stad gebouwd is, gedacht, en de te sterke en veelvuldige schuddingen der gebouwen, door het rollen der rijtuigen, daardoor getracht hebbe te verminderen. Wij vonden het ongewone voertuig inderdaad zoo behagelijk, dat wij gaarne later de woning des Heeren duker zouden bereikt hebben.

Bovenstaande sledevaart-beschrijving zij den goeden Vader niemeijer kwijtgescholden; zij getuigt voor 't minst van zijne welmeenendheid: ook deze willen wij hem niet ontzeggen bij den volgenden trek, rakende de Doopsgezinden; schoon wij het eenen man, als niemeijer, minder kunnen vergeven, dat hij te dezen zoo kwalijk onderrigt zich voordoet: ‘Ongelijk talrijker (dan de Lutherschen) zijn de, in verscheidene takken gedeelde, Doopsgezinden of Mennonieten, eene veredelde nakomelingschap van de Wederdoopers der zeventiende eeuw. Zij zijn een nieuw bewijs, dat, zoodra slechts in den beginne zeer overspannene partijen van hare dwalingen terugkomen en rustig worden, juist uit deze zich eene regt waardige gemeenschap van godvruchtige menschen vormen kan.’




Aan de vijanden van het licht.


De domper, vrienden van den nacht! 
Dien gij gebruikt, om 't licht te dooven, 
Kan 't aan deze aarde niet ontrooven, 
Is door geen' schrandren uitgedacht. 
Wat baat hij, als nog heldre stralen 
Om 't rond der randen nederdalen. 
De gloed alomme vonken schiet? 
Neen, Ridders van 't voortreflijk duister! 
Zoo smoort gij nooit der zonnen luister; 
Gij slooft u af, maar vordert niet. 

{==202==} {>>pagina-aanduiding<<}

In 't rijk, dat van zijn wijde kust 
De vloten zendt in elke rigting, 
Is nog het flonkren der verlichting 
Van elke vrije borst de lust; 
Ook daar, waar eens de Nassaus streden, 
De Ruiters 't aardrijk-daavren deden, 
Bij stroomen 't bloed van de eedlen vloot, 
Is elke straal hunn' telgen heilig, 
Bewaakt door Neêrlands Vader veilig, 
En maakt hij 't kleene plekje groot. 
 
Waar trotsche Varus ligt in 't graf, 
Bij Romes dreigende adelaren, 
Stroomt 't bloed van Herman nog door de aâren, 
Zingt, heerlijk licht! zijn kroost uw' lof. 
Gij, eeuwen voor den Griek verloren, 
Begont op nieuw bij hem te gloren, 
Reest weêr voor Hellaas ouden grond; 
En daar zal ras uw tempel rijzen, 
Vanwaar de geest eens van zijn wijzen 
Uw fpranken naar het Noorden zond. 
 
In 't jeugdig land, waar Washington, 
Zijn stichter, nimmer wordt vergeten, 
Is lang der domheids doek versleten, 
En gloort de gulden waarheidszon; 
En waar eens de Oronoke, in 't stroomen, 
Ontelbre tranen opgenomen, 
In d' Oceaan heeft uitgestort, 
Klinkt nu de jubelzang ons tegen: 
‘Ook hier deelt elk in 's Vaders zegen, 
Nu 't licht aan onzen hemel wordt.’ 
 
Wat durft ge dan, vermeetle hoop! 
Van 't kleene dompertje u beloven? 
Dat licht stroomt eindloos af van boven, 
En rigt naar Oost en West zijn' loop. 
Breid uit dan, wat gij hebt begonnen; 
Kom, worstel met miljoenen zonnen, 
En schep een' anderen, zoo wijd, 
Dat hem geen vonkje kan ontsnappen; 
Smoor al den gloed der wetenschappen; 
Houd aan uw' teugel geest en tijd. 

{==203==} {>>pagina-aanduiding<<}

Welaan, stel elken uil te werk: 
Wat zou zijn ijver niet vermogen! 
Hij sluit allengs der volken oogen, 
En nacht heerscht beide in staat en kerk. 
Zoo zal u 't heerlijk doel gelukken: 
Verbeetring heet dan ras 't verdrukken; 
Eerwaardig al, wat schandlijk is: 
En, mogen we ook de vrijheid derven, 
Despoten zullen wij verwerven; 
In steê van deugd, het fijnst vernis. 
 
Maar geef op Brit en Belgen acht, 
Waar eens de fiere Russels bloeiden, 
Van 't godlijk vuur die Egmonds gloeiden, 
Wier naam nog leeft bij 't nageslacht: 
Die neven zijn nog niet verbasterd; 
Zij gruwen, als de hel dien lastert; 
Zij treden moedig in hun baan; 
En, wilt ge 't lampje zelfs verbannen, 
Op 't graf van die doorluchte mannen, 
Daar steken zij de fakkels aan! 
 
h. van loghem. 





De leeuwrik.

Fabel.


't Leeuwrikjen, in blijde vlugt, 
Hief zich naar den hoogen; 
Zijn gezang, in 't ruim der lucht, 
Steeg naar 's hemels bogen, 
Lovende Gods wondermagt 
In des voorjaars milde pracht. 
 
De onschuld werd der list ten roof. 
Argloos voor gevaren, 
Fladdert hij door 't frissche loof; 
Maar verstrikkend garen 
Wikkelt hem in 's vooglaars net, 
Door de hebzucht uitgezet. 

{==204==} {>>pagina-aanduiding<<}

Straks genaakt de looze kwant, 
Op zijn angstig kermen, 
Om, in schijn, met zachte hand, 
Zijn er zich te ontfermen; 
Maar - hij sluit zijn zoete prooi 
In eene ijzren enge kooi. 
 
Dra verkocht met andre maats, 
Die weêr elders bleven, 
Wisselt hij alleen van plaats, 
Niet van lot en leven: 
Schoon zijn kooi wat ruimer zij, 
Toeft hem de oude slavernij. 
 
't Mangelt hem aan voeder niet, 
Maar aan vrije vlerken; 
Arm in zang, rijk in verdriet, 
Voelt hij zich beperken, 
En, slaat hij zijn wiek eens uit, 
Door de traliekooi gestuit. 
 
Dus kruipt menig jaar voorbij, 
Tot, bij 't voeder geven, 
Hem de kans gelukt, en blij 
Wil hij opwaarts zweven; 
Maar, wat hij ook fladdrend poog', 
De oude vlugt is hem te hoog. 
 
Ach! zijn vlerk ontbreekt de magt. 
Nu beproeft hij 't zingen; 
Maar zijn gorgel mist de kracht, 
Om den toon te dwingen. - 
Zóó verstikt de slavernij 
's Menschen adel en waardij! 
 
j.w. ijntema. 
1823. 
 
Vrij naar het Hoogduitsch. 



{==205==} {>>pagina-aanduiding<<}

Mengelwerk.

Verhandeling, over het spreekwoord:

De eene mensch is des anderen Engel, en de eene mensch is des anderen Duivel.

(Vervolg en slot van bl. 165.)

De eene mensch is des anderen Engel. Waar, zeer waar, zoo wel als de menschheid vereerend, is deze uitspraak. Ik wil u de waarheid daarvan trachten te bewijzen; hetgeen ik vertrouw, dat mij te gemakkelijker zal vallen, omdat ik uwen wensch in mijn voordeel heb, en men ligtelijk voor bewezen en uitgemaakt zeker houdt, wat men wenscht waarheid te zijn. Ik zal derhalve geene hulpmiddelen eener kunstige welsprekendheid te baat behoeven te nemen; maar de eenvoudige voorstelling der waarheid zal genoeg zijn, om u te overtuigen.
Wanneer wij, van onze eigene veiligheid en voorregten bewust, zoo eens onbezorgd en oplettend in de wereld rondzien, en den maatschappelijken mensch in zijn bedrijf, verkeer en menigvuldige betrekkingen gadeslaan, dan bespeuren wij aldra, hoe veel de verbindtenissen des gezelligen levens tot zijnen welstand, genot en levensvreugde bijdragen. En vergelijken wij zijnen toestand met dien van den ruwen natuurmensch, voor zoo verre wij ons dien in onze verbeelding kunnen voorstellen, met dien van den eenzaam omdolenden woestijn- en holbewoner, dan gevoelen wij al aanstonds, hoe veel de eerste boven den laatsten vooruit heeft.
Beschouwt zïjne overleg en nadenken vorderende werkzaamheden; hoezeer zijn dezelve niet geschikt, om zijne verstandsvermogens te ontwikkelen, zijnen geest te beschaven, zijn oordeel te scherpen en te oefenen, en hem door dit alles boven den doffen staat van eenen bijna gedachteloozen wilde, en tot dien van een geregeld den-
{==206==} {>>pagina-aanduiding<<}
kend wezen te verheffen, en daardoor voor een vermeerderd en verhoogd levensgenot vatbaar te maken! - En dit niet vergeefs. Immers alles rondom hem werkt zamen, om hem dat genot te bezorgen. Beschouwt zijne welgebouwde, tot gemak en nuttig gebruik ingerigte, en, naar gelange van zijnen stand in de maatschappij, fraai of prachtig versierde woning; zijne kunstig gewerkte, nette en gemakkelijke, en tot sieraad niet minder dan tot bedekking des ligchaams geschikte kleeding. Let op de verscheidenheid en smakelijkheid zijner spijzen en dranken, op de zindelijkheid en keurigheid van derzelver bereiding, op de menigvuldigheid zijner spelen, vermaken en uitspanningen, en op zoo vele andere, grootere en kleinere, gerijfelijkheden, gemakken en genietingen in elken stand des levens. Berekent, hoe vele duizenden handen onophoudelijk werkzaam zijn en, als 't ware, zamenspannen, om hem dat alles te bezorgen; terwijl hij weêrkeerig het zijne doet, om aan anderen dezelfde genoegens, aangenaamheden en voordeelen te verschaften. Voegt hierbij het aangename van de verkeering en den omgang met zijns gelijken, de onderlinge mededeeling van gedachten, denkbeelden en kundigheden, de daaruit voortspruitende vermeerdering van kennis en verstandsbeschaving, en het zielverheffende gevoel van waarde en voortreffelijkheid boven de overige aardbewoners. En moet gij dan niet reeds bekennen, dat de vereeniging van menschen met menschen voordeelen aanbrengt, die buiten dezelve niet genoten kunnen worden?
Letten wij verder op andere voordeelen der maatschappelijke vereeniging, en zien wij den mensch, elk naar zijnen stand en beroep, werkzaam tot nut zijner medemenschen, dan vinden wij nog meer reden, om den maatschappelijken mensch uit dien hoofde gelukkig te prijzeu.
Gaat naar de poorten uwer steden, of naar de grenzen uws lands; daar vindt gij krijgslieden, in den wapenhandel geoesend en in dienst van den staat, gereed om uwe bezittingen tegen allen vijandelijken aanval te verdedigen, en veeleer hun leven te laten, dan te gedoogen,

{==207==} {>>pagina-aanduiding<<}
dat vreemd geweld uwe eigendommen aanrande en verwoeste of als buit wegvoere, of u en den uwen eenig leed toebrenge. Ziet op uwe straten en wegen rond; daar ziet gij de dienaars der geregtigheid rondwaren, niet om u onrust of vrees aan te jagen, maar om u voor allen overlast en geweld te beveiligen. Begeeft u naar de zalen des geregts; daar ziet gij mannen, in schranderheid en geleerdheid uitmuntende, het sijngesponnen weefsel der listige boosheid ontwarren, haar het masker des bedrogs afligten, en haar in al hare afzigtigheid ten toon stellen; - daar hoort gij hen, met al de kracht der welsprekendheid, de belasterde deugd verdedigen, de verongelijkte en verdrukte onschuld voorstaan en beschermen, en het regt van weduwen en weezen handhaven; - daar zit de geregtigheid, met de weegschaal in de hand, om regt en onregt te wikken en te wegen, en met het zwaard gewapend, om de misdaad naar verdienste te straffen, en veiligheid, orde en rust in de maatschappij te bewaren. Treedt in het donker ziekenvertrek, waar de vader of moeder van een talrijk huisgezin, of een geliefd kind, de vreugd zijner ouderen, krachtcloos op het krankbed nederligt, de dood reeds om de sponde schijnt te waren, en de hoop met elken polsslag zwakker wordt: - daar treedt de achtbare geneesheer, als een Engel des levens, binnen: aller oogen zijn op hem gevestigd; zijn aanblik boezemt aan allen nieuwen moed in; een woord van hem doet de hoop herleven; - de kruidmenger spoedt zich, om de geneesmiddelen gereed te maken en toe te dienen; en eerlang is de kracht der ziekte gebroken, het gevaar geweken, en de dierbare kranke aan zijne betrekkingen teruggegeven. Of zoo het den dood gelukt zijn regt te doen gelden, en de kunst voor die overmagt zwichten moet, dan ziet gij den eerwaardigen dienaar van den Godsdienst de veege sponde naderen, om aan den stervenden de hoop en de vreugde der onsterfelijkheid, en aan de overbijvenden gelatenheid, troost en kalmte in te storten. Zijn niet deze allen
bewijzen voor de waarheid, die ik voorgenomen heb te betoogen?

{==208==} {>>pagina-aanduiding<<}

Dan, tot hiertoe zagen wij den mensch alleen in zijn ambt en beroep bezig ten nutte van anderen. Beschouwen wij hem ook, als uit eigene aandrift daartoe werkzaam. Nooit toch zien wij den mensch, wiens hart welgeplaatst is, meer op eene voor de menschheid vereerende wijze zich gedragen, dan bij den rampspoed, het lijden of de droefheid van zijnen medemensch. Hier wijkt alle verschil van stand, van landaard en van Godsdienst, om plaats te maken voor het medelijden en de hulpvaardigheid.
Stellen wij ons eenen brand voor. Hoe snelt, op het eerste berigt, alles oogenblikkelijk toe, om hulp aan te brengen. Vreemden, zoo wel als bekenden, zagen wij meermalen bij zulk eene gelegenheid, door ijver gedreven, op moeijelijke of gevaarlijke punten werkzaam, om den brand te blusschen, of deszelfs voortgang te stuiten. En hoe menigeen waagde zich niet aan een oogenschijnlijk levensgevaar, om een kind of grijsaard aan de vlammen te ontrukken! Zelfs vijanden leggen alsdan hunne vijandschap af, en gedragen zich als belangstellende vrienden; alle haat en wrok en twist wordt vergeten, en de verbroken vriendschapsband niet zelden van dat oogenblik af weder aangeknoopt.
Op gelijke wijze betoont zich de liefde tot den medemensch werkzaam bij watervloeden en overstroomingen, en in het redden van drenkelingen of schipbreukelingen, zeer dikwijls met levensgevaar van hen, die deze reddingen ondernemen, gelijk ook menigeen bij zulk een edelmoedig bestaan zijn leven verliest. Ik zoude hier verscheidene, zelfs in de geschiedenis beroemde, namen kunnen noemen; doch wat zouden die weinigen beteekenen, in vergelijking bij de duizenden menschenredders, waarvan de geschiedenis geene melding maakt noch maken kan, deels omdat derzelver getal te groot is om daar plaats te kunnen vinden, deels omdat de meesten, zoo redders als geredden, tot eene klasse van menschen behooren, wier leven en daden de oplettendheid der geschiedkunde ontgaan, en daarom alleen in het gedenkboek des Eeuwigen

{==209==} {>>pagina-aanduiding<<}
geschreven zijn. Daar zullen zij gewis eenmaal bevonden worden met beslissenden dorslag op te wegen tegen zoo vele andere doorluchtige namen, waarvan de menschelijke geschiedboeken met ongepasten ophef melding maken.
Niet minder dan in de aangeduide, meer buitengewone voorvallen, bespeuren wij den geest eener warme, hartelijke deelneming bij de gewone rampen en ongevallen des levens, die dagelijks nu dezen dan genen treffen, en waarbij welmeenende raad en spoedige hulp dikwijls zeer veel tot vermindering van den rampspoed of tot afwending van nog grooter onheil uitwerken: of wanneer deze ook al niets vermogen, b.v. in zware en bedroevende sterfgevallen, dan tracht toch de welwillende belangstelling den balsem van troost in het gewonde hart te gieten; een traan van medelijden zwelt menigmaal in het oog: en deze deelneming, deze traan geven reeds verademing in het lijden, doen de al te onstuimige droefheid te eerder bedaren, of de stomme smart in eenen milden tranenvloed zich ontlasten, en zoo de kalmte allengskens in de borst der lijdenden en bedroefden terugkeeren. Zoo weldadig ondervindt de mensch bij elk treurig lotgeval de werking en den invloed des gezelligen levens, en menig lijder erkent naderhand met dankbaarheid, dat zelfs dezulken, van welken hij dit niet had kunnen verwachten, in zijne smart voor hem redders uit den nood of Engelen der vertroosting geweest zijn.
Alwat ik tot hiertoe gezegd heb, raakt de menschen in 't algemeen, voor zoo verre zij met hunne natuurgenooten in grootere of kleinere, door wet en orde geregelde, maatschappijen vereenigd leven, en vindt door alle tijden heen, bij alle volken, in eene meerdere of mindere mate, zijne toepassing, naar evenredigheid hunner zedelijke beschaving.
Doch bovendien zijn er nog bijzonderheden, hier en daar in de geschiedenis verspreid, die wij, als bijdragen tot staving der voorgestelde waarheid, niet kunnen nalaten in aanmerking te nemen. Trouwens, gelijk de Oasen of groene plekken in de Afrikaansche zandwoestij-
{==210==} {>>pagina-aanduiding<<}
nen nu en dan den aamechtigen reiziger eene aangename verpoozing en verkwikking verschaffen, zoo blinken in de geschiedenis, te midden van den zwarten drom der schandvlekken van ons geslacht en hunner tallooze euveldaden, tot onze vreugd, hier en daar, als zoo vele verlichte punten, namen uit, door alle eeuwen niet dan met eerbied te noemen; de namen van mannen, die voor regt, vrijheid en vaderland, kortom voor menschengeluk, geijverd, gestreden en hun leven veil gehad hebben; van Vorsten, die het geluk van hun volk, van Helden, die het behoud van hun vaderland door wijsheid en regtvaardigheid bewerkten, of door hun bloed kochten. Vergunt mij, u eenigen derzelve, uit de gewijde en ongewijde geschiedenis, kortelijk te herinneren.
Kedor laomer moge met zijne bondgenooten en Vazallen, na verscheidene naburige landen verwoest te hebben, ook de inwoners van het dal Siddim verslaan, en met vrouwen en kinderen en al wat zij hebben als buit wegvoeren; abraham aarzelt niet, om met eene kleine bende den geweldenaar na te jagen, de gevangenen door het zwaard in vrijheid te stellen, en hun edelmoediglijk hunne bezittingen terug te geven, zonder eenige andere belooning te begeeren, dan de bewustheid van eene edele daad verrigt te hebben. - Met angst en siddering beschouwen de Israëlieten den verschrikkelijken kampvechter der Filistijnen, wier juk zij reeds menigwerf en langdurig gedragen hebben, en van welke zij eene nieuwe overheersching te gemoet zien. Maar de jongeling david schroomt niet, den geduchten vijand onder de oogen te treden, en bevrijdt, door deszelfs dood, zijn volk van de gevreesde slavernij. - Codrus ziet zijne vaderstad in den uitersten nood. Zijn dood alleen kan dezelve redden. Hij begeeft zich vrijwillig in den dood, en Athene is verlost. - Lykurgus geeft aan Sparta wetten, waarvan hij deszelfs voortdurend geluk verwacht; en, om derzelver duurzaamheid te verzekeren, verlaat hij zijn geliefd vaderland, en sterft in vrijwillige ballingschap. - Darius dreige met een magtig leger Griekenland te

{==211==} {>>pagina-aanduiding<<}
verpletteren; miltiades stelt zich aan het hoofd van tienduizend dappere burgers, en wordt de redder van zijn vaderland. - Ontelbaar zij het heer van xerxes; leonidas durft met leeuwenmoed de engte van Thermopyle tegen hetzelve verdedigen, en offert zich met zijne Spartanen op voor het behoud van Griekenland. - Tarquinius moge Rome met moord en de omgelegene steden met vrees en schrik vervullen; brutus waagt het, den dwingeland van den troon te stooten. Zijn eigen leven en dat zijner zonen is de prijs, dien hij gewillig brengt, om zijnen medeburgers de vrijheid te verzekeren. - Octavianus zitte op den zetel des gewelds, om doodvonnissen tegen zijne wederstanders uit te spreken; mecenas ontziet zich niet, hem toe te roepek: ‘Sta eindelijk eens op, bloedhond!’ en behoudt door deze stoute taal aan velen het leven. - Ook onder de Cesars noemt Rome met verrukking zijnen titus den wellust des menschelijken geslachts. - Zelfs de woeste Middeleeuwen dragen roem op eenen karel den grooten, die, hoezeer ook in andere opzigten te laken, evenwel de eerste was, die het licht van kennis en beschaving wederom ontstak, en den weg baande voor die betere tijden, die eerst lang na hem moesten geboren worden. - Zelfs onder de moordzieke Kastilianen tracht een las casas, alhoewel vruchteloos, het lot der arme inboorlingen van de Westindische eilanden te verzachten.
Zoo ontmoeten wij, door de sakkel der geschiedenis voorgelicht, door alle eeuwen heen, ten minste enkele mannen, die hunnen medemenschen gewigtige diensten bewezen, en daardoor, als weldoeners van ons geslacht, met regt eenen onvergankelijken roem verworven hebben.
Maar vooral verdienen als zoodanig vermeld te worden, die in de latere eeuwen het dwangjuk van de halzen hunner medeburgeren afgenomen en verbroken, en de heerschappij der wetten die van het willekeurig gezag hebben doen vervangen; zij, die staatsinrigtingen ingevoerd hebben, onder welke het algemeene welzijn de hoog-
{==212==} {>>pagina-aanduiding<<}
ste wet, en alzoo de maatschappij tot hare eigenlijke en eenigste bedoeling teruggebragt is.
De eerste plaats bekleeden hier de grondleggers der Zwitsersche vrijheid, de stichters van dat losselijke bondgenootschap, dat nu reeds vijf eeuwen bestaan heeft, de onsterfelijke willem tell, benevens het edele driemanschap, werner van staufachen, walter fürst en arnold von melchthal, die hunnen landgenooten den moed inboezemden, om zich tegen de geweldenarijen der Oostenrijksche landvoogden te verzetten, met dat gevolg, dat uit zeer kleine beginselen eene magt geboren werd, die, gedurende bijna twee eeuwen, aan de Oostenrijksche en andere magtige Vorsten wederstand kon bieden, en de, door wonderen van dapperheid verworvene, vrijheid handhaven.
Naast dezen plaatst gij gewis reeds in uwe gedachten onzen willem den I, met de Graven van egmond en hoorn, en een aantal andere edele mannen, die door kloek beleid en zelfopoffering ons vaderland tot den zetel van godsdienstige en burgerlijke vrijheid, tot eene schuilplaats voor vervolgden en verdrevenen, tot een heiligdom van verstandelijke en zedelijke beschaving, en tot een toonbeeld van volkswelvaart en maatschappelijk geluk gemaakt hebben. Twee eeuwen zijn sedert onder menigerlei lotwissel verloopen, en wij zien ons staatsgebouw thans in eenen nieuwen vorm opgetrokken, doch waarvan vrijheid en de heerschappij der wetten op nieuw de grondslagen uitmaken; terwijl het volksgeluk, onder het vaderlijk bestuur van eenen eerbiedwaardigen Vorst, van eenen anderen willem den I, op de bestmogelijke wijze verzekerd is.
Met gelijk regt eert Noord-Amerika in washington en la fayette, in franklin en adams de bewerkers zijner onafhankelijkheid, de scheppers van zijn staatsligchaam, de grondvesters zijner vrijheid en welvaart, en van dien snellen aanwas in magt en luister, die de gansche wereld, even als bij Neêrlands vroegere grootheid, verbaasd doet staan, en de kracht en uitwerking

{==213==} {>>pagina-aanduiding<<}
van godsdienstige en burgerlijke vrijheid, onder de heerschappij van wijze en gematigde wetten, doet bewonderen.
Geen wonder derhalve, dat ook bij andere volken, op het zien van zulke luisterrijke en uitlokkende voorbeelden, de wensch geboren en in onze dagen bijna algemeen geworden is, om insgelijks de voordeelen eener zoodanige staatsinrigting te genieten. Wat eenmaal de gevolgen hiervan zullen zijn, ligt in den schoot des tijds verborgen, en het is hier de plaats niet om te zeggen, wat wij daaromtrent hopen of verwachten.
Liever willen wij, ten slotte, nog gewagen van de weldadige uitwerkselen, die de meer algemeene kennis en verbreiding der Christelijke zedeleer op de inwendige gesteldheid der maatschappijen, in de laatstverloopene eeuwen, voortgebragt heeft, om de spreuk, dat de eene mensch des anderen Engel is, nog in eenen meer bijzonderen zin, dan wij straks reeds aangewezen hebben, te bevestigen.
Ja, M.H., wanneer wij de gesteldheid der burgermaatschappijen met een oplettend oog gadeslaan en bij die van vroegere tijden vergelijken, hoe groot een verschil nemen wij dan niet waar! - Waar zijn thans de bloedige schouwspelen? waar is de slavernij en lijfeigenschap? waar de leenheerschappij, het kampregt, de veemgerigten? waar de bloedwraak? waar de gestadige kleine, doch vernielende, oorlogen tusschen Hertogen, Graven en Heeren? waar de vuur- en waterproeven? waar de weegschalen en brandstapels voor gewaande heksen en toovenaars? waar de pijnbank? waar is, om niet meer te noemen, al dit ontuig der vroegere eeuwen, door woestheid, onkunde, bijgeloof en heerschzucht tot onheil der menschen uitgevonden? ... Verdwenen met de rampzalige tijden, die het deden geboren worden, weggevaagd uit bijna alle landen van ons werelddeel, zoodat er in vele naauwelijks geheugen van overig is.
Welk eene andere, welk eene betere gedaante heeft de wereld, hebben de burgermaatschappijen allengskens verkregen! Hoe zeer zijn de zeden verzacht, de wetten billij-
{==214==} {>>pagina-aanduiding<<}
ker, de strasoefeningen menschelijker, de banden, die den eenen mensch aan den anderen verbinden, sterker en tevens zachter geworden! Hoe worden menschlievendheïd en weldadigheid, deze onderscheidende kenmerken van den zedelijk beschaafden mensch, alomme opgemerkt en gehuldigd! Hoe vele inrigtingen ten behoeve der lijdendè menschheid, voormaals, en ook nog buiten de Christenheid, onbekend, zijn, en worden meer en meer, overal, in het bijzonder in ons dierbaar vaderland, gemaakt; hoe vele milde giften jaarlijks, maandelijks, wekelijks, dagelijks, en bovendien bij bijzondere gelegenheden, aan noodlijdenden en hulpbehoevenden uitgereikt! Daarenboven, hoe vele openbare en bijzondere stichtingen heeft de menschenliefde niet daargesteld, waarin ouderlooze en verlatene kinderen liefderijk opgenomen, gekleed, gevoed, tot nuttige leden der maatschappij, en alzoo tot gelukkige menschen, gevormd worden; waarin weduwen toevlugt, bescherming en onderstand vinden; waar de behoeftige, zwakke, hulpelooze ouderdom verpleegd en verzorgd wordt! Hoe vele onderlinge verbindtenissen, eindelijk, worden er niet aangegaan, waarbij de een des anderen welvaart en bezittingen, en de belangen van deszelfs naaste betrekkingen, ook na zijnen dood, zoo veel mogelijk, waarborgt en verzekert! - Pleit dit alles niet, thans meer dan ooit, en in Nederland meer dan elders, voor de waarheid der spreuk, dat de eene mensch des anderen Engel is?
En wij, M.H., zoo velen wijleden zijn der Maatschappij tot Nut van 't Algemeen, mogen wij als zoodanig ons ook niet een klein gedeelte van dien lof toeëigenen, daar wij, in die betrekking, tot verlichting, beschaving, veredeling, en alzoo tot het geluk van onze natuurgenooten, het onze bijdragen? Daar mogen er zijn, die, den verstandelijken mensch alleen binnen de grenzen van dit leven beperkende, niet gaarne zien, dat hij meer weet, dan hij tot zijn dagelijksch bedrijf en kostwinning noodig heeft, omdat hunne vooroordeelen of nietige belangen daarbij hunne rekening vinden; wij, die weten, dat de mensch, hier slechts in eenen staat van opvoeding en voorbereiding ver-
{==215==} {>>pagina-aanduiding<<}
keerende, niet te veel verstandsontwikkeling verkrijgen, niet te veel kundigheden opdoen kan, en tevens, dat de verlichtste mensch steeds de beste burger is, wij rekenen het ons tot eenen heiligen pligt, daartoe uit alle magt mede te werken. Welaan dan, gaan wij eendragtiglijk voort op het eenmaal ingeslagen pad; toonen wij door woorden en daden, dat wij beminnaars zijn van Vorst en Vaderland, en dat regt en pligt, en mitsdien het geluk van alle onze broeders, ons dierbaar is; en houden wij ons vastelijk verzekerd, dat, in weerwil van allen tegenstand, de heilige zaak der menschheid eenmaal zal zegevieren. Ja, zij zal zegevieren; want zij is één met de zaak des Christendoms, en deze zal door de magt der helle niet overweldigd worden: zij zal voortwerken, en steeds in kracht en aanhang winnen, tot dat zij, niet tusschen eenige weinige Vorsten, maar tusschen alle volken der aarde, een waarachtig heilig verbond gesticht, en alle menschen met elkander verbroederd zal hebben. Dan zal het algemeen en in den volsten nadruk waarheid zijn: De eene mensch is des anderen Engel.




Waarneming eener achter-benedenwaartsche ontwrichting van het hoofd des linker dijebeens, in eene zittende houding hersteld, den vierden dag na den val.

Door J. van Dam, Anat. Chir. et Art. Obstet. Lector te Alkmaar.

Het herstellen van het, door uitwendig geweld, uit de geledingsholte des ongenaamden beens verplaatste dijebeenshoofd heeft de vroegere Heelkundigen zoo wel, als onze tijdgenooten, bijzonder bezig gehouden, alzoo meestal hunne pogingen, naar de toenmaals voorgeschrevene wijze van herstellen, vruchteloos afliepen, waardoor niet zelden zulke lijders, voor hunnen geheelen leeftijd, de kenmerken van niet genoeg opgeklaarde heelkundige kennis met zich ronddroegen. Eindelijk deelde de Hoogleeraar a. bonn in 1799 eene waarneming mede van eene

{==216==} {>>pagina-aanduiding<<}
benedenwaartsche verplaatsing van dit deel, op eene geheel nieuwe wijze hersteld; welke herstelling 's daags te voren den Heelkundigen hussem mislukt was. In het laatst van datzelfde jaar adsisteerde ik den te vroeg gestorven van hattem, toen Heelmeester te Amsterdam, bij de herstelling van het beneden- en binnenwaarts uitgeweken dijebeenshoofd, in navolging des Heeren bonn, op eene zeer gemakkelijke wijze voor den lijder, die echter zeer sterk en gespierd was. Volgens dezelfde methode herstelde de kundige martens in 1801 het ontwrichte dijebeen eener 22 jarige vrouw. In hetzelfde jaar werd zulk eene herstelling verrigt door mijnen geachten vriend, den Heelkundigen h. benraad, bij een kind van 4 jaren. Nog bestaan er drie waarnemingen van naar dezelfde wijze herstelde ontwrichtingen van het dijcbeenshoofd, door j. flietner, g.j. van wij, en de jong. - Alle deze gevallen van herstelling naar de nieuwe wijze, door den beroemden bonn uitgedacht, zijn voor de lijders gelukkig afgeloopen. Dezelve zijn alleen gemeen gemaakt door het Amsterdamsche Genootschap ter bevordering der Heelkunde; een werk, met welks inhoud zoo vele Heelkundigen nog onbekend zijn, uit hoofde waarvan zoo wel, als om de belangrijkheid der zaak zelve, ik reden genoeg meende te hebben, om de onderstaande Waarneming, op deze wijze, den Heelkundigen bekend te maken.
Den 21 October 1823 werd ik geconsuleerd met de Heeren landskroon, Med. Doctor te Purmerende, en epsen, Heelmeester in de Beemster, bij eenen M... A..... l, woonachtig in de Beemster, niet ver van Purmerende, die drie dagen te voren van eene chais gevallen en aan zijn linker been beleedigd was. Die Heeren maakten mij bekend, dat zij na dat voorval eene aanmerkelijke afwijking van den natuurlijken stand des linker dijebeens en heupgewrichts ontdekt, en dus ook getracht hadden, door uit- en tegenrekking, het been in zijnen natuurlijken staat te herstellen; en verder gepoogd, dat oogmerk te bereiken, door den lijder in eene regte ligging te plaatsen

{==217==} {>>pagina-aanduiding<<}
op eene tafel. Hoezeer tweemalen door genoegzaam aangebragte kracht de herstelling op deze wijze beproefd was, waren deze pogingen telkens vruchteloos afgeloopen. Daar nu de deformiteit nog dezelfde was, oordeelden zij het best te zijn, door een doelmatig verband, het been, zoo veel mogelijk, eene betere positie te bezorgen. Het was een gezond, sterk, gespierd man van 56 jaren, wiens linker been door het verband des Heeren van gesscher, ter heeling der breuk van den hals des dijebeens voorgeschreven, zoo veel mogelijk in eene regte rigting tegen het gezonde, dat in dit voorval als spalk voor het zieke been diende, was aangeplaatst, met eene spalk aan de buitenzijde, die ver boven het darmbeen tot beneden de kniegeleding zich uitstrekte. In dezen staat klaagde de lijder van ondragelijke pijn in het geheele deel, welke zich tot de lenden en rug uitstrekte. Toen het verband van het been was afgenomen, nam hetzelve eene plaatsing aan, die door de vorige rigting verdrongen was, en de dij maakte met het ligchaam een' flaauwen hoek, terwijl de knie zich boog en de voet binnenwaarts over viel, waardoor de groote teen van het zieke been achter den binnenenkel van het andere zich plaatste. Alle de spieren in den omtrek van het heupgewricht waren gespannen, de bilspier plat, de bilplooi hooger geplaatst, en het been, met het gezonde vergeleken, verkort. Wanneer ik nu de dij meer naar den buik bewoog, verminderde de spanning der spieren, en aan het buitenste der liesvlakte ontwaarden wij een' zeer aanmerkelijken kuil, en het bovendeel des dijebeens, of den grooten draaijer, aan het buitenste of achterste van die zelfde holte. Uit alle deze verschijnselen was ik evenzeer als de Heeren landskroon en epsen verzekerd, dat het hoofd des dijebeens uit zijne gewrichtsholte geweken was, en wel in diervoege, dat het hoofd zich achter- en benedenwaarts ontwricht bevond, hetwelk, buiten en behalve de algemeene
kenteekenen, bijzonder in deze soort van verplaatsing, de kuil aan het buitenste der liesvlakte, alwaar het hoofd des dijebeens behoorde geplaatst te zijn, en het binnenwaarts

{==218==} {>>pagina-aanduiding<<}
kantelen der dije en voet, zeker maakten. Ik stelde alzoo voor, om het dijebeen op de wijze, door den Hoogleeraar bonn uitgevonden, te verplaatsen, en zette dus den lijder tot dat oogmerk op een' gewonen stoel in eene zittende houding. Ik liet toen een half laken als opgerold aanleggen, hetwelk midden op het voorste van het schaambeen rustte, loopende voorts, beneden de beide kammen der darmbeenderen, om het bekken naar achteren, en de beide einden onder de rugleuning van den stoel doorgaande, welke aldaar door twee helpers werden vastgehouden. Eene gelijke strook opgevouwen linnen plaatste ik in de lies der zieke zijde, en gaf aan die zelfde helpers de einden er van in handen, om het schaam- en zitbeen aan die zijde nog meer en in dezelfde rigting bij de kunstbewerking te steunen. Een strop van linnen legde men om de dij boven de knie, met eene lis, om dezelfde kracht uit te oefenen, als aan den achterkant zoude te werk gesteld worden. Nog eene losse lis om het bovenste van de dij gaf ik aan een' vijfden helper, om bij de uitrekking dat gedeelte buitenwaarts af te brengen, en den voet aan een' mijner discipelen. De lijder zat aldus tusschen deze twee magten, daar de voorste en achterste helpers hunne voeten steunden tegen den stoel, waarop de lijder zat, en derhalve de kracht ook vrijelijk kon worden uitgeoefend. Ik beval aldus langzaam de uitrekking te beginnen, en hem, die de losse lis voor het bovenste der dij in handen bad, eene trekking buitenwaarts te verrigten, onder welke ik met mijne eene hand de dij meer naar den buik rigtte, en de regter op den grooten draaijer plaatste, des lijders tronk meer voor- dan achterover gerigt houdende. Reeds bij het begin der eerste uitrekking bemerkte ik verplaatsing des grooten draaijers naar voren, hetgeen, naar mate de kracht werd vermeerderd, duidelijker werd, zoodat, toen ik dacht, dat dit deel genoegzaam verplaatst was, ik mijn' discipel beval, den voet een weinig buitenwaarts te
kantelen en de knie af te brengen, onder welke beweging het dijebeenshoofd, onder een kennelijk geluid, zich weder in de heupkom plaatste. Toen nu

{==219==} {>>pagina-aanduiding<<}
de helpers, die de uit- en tegenrekking gemaakt hadden, ophielden hunne magt langer uit te oefenen, deden ons alle bewegingen, aan dit gewricht eigen, verzekerd zijn, dat de herstelling volkomen was. Men legde een' drukdoek, met oxicraat natgemaakt, over de geheele geleding en de omliggende spieren, welke door een omgaand laken bevestigd werd; en, om de onwillekeurige bewegingen te matigen, verbond men de beide beenen aan elkander. Weldra waren alle pijnen, uit de ontwrichting ontstaan, geweken; acht dagen na de herstelling kon de lijder ongehinderd gaan, en nog acht dagen later verrigtte hij alle zijne bezigheden, alsof het geval nimmer had plaats gchad.

Onderzoek van het bloed.

De gevoelens der tegenwoordige Scheikundigen over het ontstaan der roode kleur van het bloed zijn nog zeer verschillende. Eenigen hunner beweren, dat het bloed zijne roode kleur verschuldigd is aan het rood ijzer-oxyde, verbonden met phosphorzuur. Daarentegen zijn er anderen, (alhoewel zij niet ontkennen, dat het bloed ijzer bevat) die de roode kleur van het bloed aan eene geheel andere oorzaak toeschrijven, hetwelk gestaafd wordt door hunne proeven, door dien zij het roodkleurende gedeelte van het bloed afzonderlijk hebben daargesteld, en daarin volstrekt geene sporen van ijzer hebben kunnen ontdekken. Doch de Hoogleeraar driessen heeft op zijne chemische lessen, over het Regnum Animale handelende, en zijne proeven over het bloed in het werk stellende, ons evenwel duidelijk de tegenwoordigheid van ijzer in het roodkleurende gedeelte van het bloed aangetoond.
Gaarne voldeed mijn hooggeachte Leermeester aan mijn verzoek tot herhaling dezer proeven, en stelde mij tevens in de gelegenheid, dezelve in het Laboratorium Chemicum der Akademie te kunnen bewerkstelligen. - Het voorschrift van den Franschen Scheikundige vauque-
{==220==} {>>pagina-aanduiding<<}
lin (*) volgende, ging ik aldus in mijne proefneming te werk. Ik nam 6 oncen bloed van eene vrouw. Zoodra het gescheiden was, heb ik de cruor op eene haren zeef gedaan, en met koud, gezuiverd water afgewasschen; vervolgens 1 once van deze cruor tot brij gewreven, en in eene uitdampschaal van Gotha met 4 oneen Acidum Sulphuric. pur. en 8 oncen gezuiverd water (na dit vooraf vermengd te hebben) gedurende 5 a 6 uren warm laten digereren, hetzelve nu en dan roerende. Het vocht verkoeld zijnde, werd gefiltreerd, en het op het filtrum teruggeblevene met 4 oncen gezuiverd water afgewasschen. Beide verkregene vochten zijn tot op de helft uitgedampt en bijna verzadigd met Ammonia liquida, zoodat nog een weinig zuur de overhand behield. Bekoeld zijnde, had zich een rood purperachtig bezinksel op den bodem gezet, hetwelk ik, na afgieting van het bovenstaande vocht, zoo lang met gezuiverd water heb asgewasschen, tot dat eene Solut. Mur. Baryt. geene troebelwording in het afwaschwater meer te weeg bragt. Vervolgens is hetzelve op vloeipapier gedroogd, en leverde mij het zuiverkleurend gedeelte van het bloed.
De helft van dit kleurend gedeelte heb ik gedurende een uur warm laten digereren met 1 once Acid. Muriatic. purissim., vermengd met 4 oncen gezuiverd water, waardoor bijna alles werd opgelost. Deze oplossing, bekoeld zijnde en gefiltreerd, had eene fraaije donkerroode kleur, doch overmaat van zuur. - Een gedeelte van deze oplossing verdunde ik met gezuiverd water, voegde hierbij eene Solut. Mur. Baryt., doch bespeurde geene verandering. (Tot hiertoe heb ik het voorschrift des gemelden Franschen Scheikundigen gevolgd, en ook dezelfde verschijnselen waargenomen; maar bij de verdere onderzoeking volgde ik de manier van den Hoogleeraar driessen, waarvan ik hier verslag geve). Het andere gedeelte

{==221==} {>>pagina-aanduiding<<}
van deze oplossing, met eene gelijke hoeveelheid gezuiverd water verdund zijnde, heb ik onderzocht door Tinctur. Gallar., en bespeurde geene merkbare kleursverandering; doch, door er successivelijk eene Solut. Subcarbon. Potass. bij te voegen, tot dat het zuur verzadigd was, werd het vocht troebel, en na verloop van weinige minuten zette zich een bezinksel van eene naar het zwart hellende kleur op den bodem van het glas neder.
De nog overgeblevene helft van het kleurend gedeelte van het bloed heb ik met 1 once Acid Sulphur. pur. en 4 oncen gezuiverd water op gelijke wijze behandeld; dit leverde mij een donkerrood vocht, hetwelk echter niet zoo fraai van kleur was als bij de behandeling met Acid. Muriat. purissim. Deze oplossing van het kleurend gedeelte in Acid. Sulphur. pur. is ook onderzocht door Tinctur. Gallar. en Solut. Subcarbon. Potass., waarbij dezelfde verschijnselen plaats hadden als die, welke ik bespeurde bij het onderzoek van het kleurend gedeelte in Acid. Muriat. purissim.
Deze proeven schijnen dus het denkbeeld van den beroemden vauquelin, waarbij de tegenwoordigheid van ijzer in het roodkleurend gedeelte van het bloed ontkend wordt, eenigzins twijfelachtig te maken.

a.w. krafft.
Groningen. 1823.

Levensbijzonderheden van den vermaarden Engelschen schilder, Benjamin West.

(Gentlemans Magazine. 1820.)

Benjamin west, Esq., die op den 10 Maart 1820, in het 82ste jaar zijns levens, als President van de Koninklijke Akademie der Schilderkunst, gestorven is, behoort te zeer onder de merkwaardige kunstenaars der afgeloopene Eeuw, en zijn roem is door geheel Europa te zeer verbreid, dan dat wij twijfelen konden, of een kort overzigt zijns levens den Lezeren van dit Tijdschrift welkom zoude zijn.

{==222==} {>>pagina-aanduiding<<}

Hij werd op den 10 October 1738, te Springfield, in Chester-county, in Pennsylvanië, geboren. Zijne voorouders trokken, als kwakers, met den beroemden wetgever van Pennsylvanië, uit Engeland; terwijl john west, de vader van onzen kunstenaar, mede tot dat kerkgenootschap behoorende, hen naar Amerika volgde, waar de overige leden zijner maagschap zich reeds gevestigd hadden. Hij huwde aldaar aan eene derzelven, bij welke hij tien kinderen verwekte, en waarvan onze benjamin de jongste was. Van vaderszijde stamde hij in regte lijn af van Lord delaware, die zich in de oorlogen van eduard III, en in den slag van Cressy onder den zwarten Prins, onderscheiden heeft. De Overste james west, de vriend en wapenbroeder van den beroemden hampden, was de eerste van zijn geslacht, die de leer der kwakers omhelsde. Van moederszijde was thomas pearson, de grootvader van onzen kunstenaar, de bekende vertrouwde vriend van william penn.
Een slapend kind, op welk benjamin west, nog flechts zeven jaren oud, bij afwezigheid zijner moeder, passen moest, was het voorwerp, dat zijn kunsttalent het eerst wekte en openbaar maakte. Toen eens dit kind in den slaap lachte, werd de knaap door de schoonheid van hetzelve zoo sterk getroffen, dat hij pen, inkt en papier nam, met oogmerk om eene beeldtenis daarvan te vervaardigen, hoezeer hij nog nimmer teekening of schilderstuk gezien had. Een jaar daarna werd hij naar de naastbijgelegene school gezonden. In de speeluren veroorloofde men hem, met pen en inkt te teekenen; want niemand zijner bloedverwanten kon hem betere werktuigen bezorgen. In den loop van dien zomer leide een gezelschap van Indianen hun jaarlijksch bezoek te Springfield af. Zeer tevreden over de teekeningen van vogels en bloemen, die benjamin hun toonde, leerden zij hem daarvoor die roode en gele verwen te bereiden, waarmede zij gewoon zijn hunne versierselen te beschilderen; hierbij voegde zijne moeder nog de blaauwe, door een stukje in-
{==223==} {>>pagina-aanduiding<<}
digo, dat zij hem gaf, en op die wijze kwam hij in het bezit der drie hoofdkleuren. Zijne teekeningen trokken van tijd tot tijd de opmerkzaamheid der geburen tot zich. Toen deze eens hun leedwezen te kennen gaven, dat deze jonge kunstenaar nog geene penseelen bezat, vroeg hij met geestdrift, wat dat ware, en men beschreef hem dezelve, als kemelsharen, in eene penneschacht vastgemaakt. Daar hij echter zulke haren niet verkrijgen kon, zoo behielp hij zich daarmede, dat hij met de schaar zijner moeder eenige haren van den staart der kat afsneed. De vader ontdekte, na eenige herhalingen van dezen roof, het veranderde voorkomen van dezen zijnen lieveling, en klaagde daarover, zoekende de oorzaak in eenige onpasselijkheid van het dier: toen zijn zoon hem echter, met bescheidenheid, de ware oorzaak ontdekte, verblijdde zich de achtingwaardige man hartelijk over den vindingrijken
geest van zijnen zoon. In het volgende jaar ontving het huisgezin van west een bezoek van den Heer pennington, een' koopman uit Philadelphia. Deze bewonderde het kunsttalent van den knaap, en zond hem, na zijne terugkomst in de stad, een kistje met verwen, penseelen, eenige stukjes doek en zes platen van grevling ten geschenke. Niets kon er halen bij de verrukking van west, op de ontvangst van dit geschenk! De dageraad schemerde nog ter naauwer nood des volgenden daags aan den hemel, of hij stond reeds op, bragt zijn kistje boven op een kamertje onder het dak, vervaardigde een palet, en begon de figuren uit de platen na te teekenen. Geheel ingenomen met zijne kunst, vergat hij naar de school te gaan, en zag eerst zijne huisgenooten bij het middagmaal weêr, zonder echter met een enkel woord te gewagen van hetgene, waarmede hij bezig was. Na den maaltijd gaf hij zich op nieuw, in eenzaamheid, aan zijne studiën over, en wijdde zich aldus eenige dagen achtereen aan het schilderen. De schoolmeester liet eindelijk vernemen, wat toch de oorzaak ware, dat hij niet ter school gekomen was. Zijne moeder herinnerde zich nu, dat zij benjamin wel iederen morgen had zien naar boven

{==224==} {>>pagina-aanduiding<<}
gaan, maar niet weder afkomen, en vermoedde nu ook, dat het kistje met verwen dit schoolverzuim zou hebben veroorzaakt. Zij ging dus terstond naar boven, en vond hem ook werkelijk bezig met schilderen. Haar toorn bedaarde echter, zoodra zij zijn werk zag; ja, in eene opwelling van blijdschap, kuste zij hem, en verzekerde, dat zij haar best wilde doen, om te bewerken, dat hij niet gestraft werd. Met het grootste genoegen verzekerde west naderhand meermalen, dat het deze moederlijke kus geweest is, die hem tot eenen schilder heeft gemaakt. Zijne moeder gedoogde echter niet, het schilderstuk te voltooijen, opdat niet weder mogt bedorven worden, wat hem zoo ongemeen gelukt was. (Zevenenzestig jaren naderhand werd hem dit stuk door zijnen broeder naar Engeland overgezonden; en de President toonde het aan iederen vreemdeling, die zijne werkplaats bezocht, met de betuiging, dat het hem, met al zijne sedert dien tijd verworvene ondervinding en kundigheden, niet mogelijk zou zijn, eene enkele kleur beter aan te leggen.)
Kort hierna kwam west bij zijnen vriend pennington te Philadelphia, en geraakte, terwijl hij bezig was een gezigt op de rivier met schepen te schilderen, in kennis met zekeren Schilder williams, die hem de werken van dufresnois en richardson leende. Deze deden nu zijne geestdrift voor de kunst nog hooger rijzen, en waren hem in zijne vorderingen zeer behulpzaam. (Na zijne terugkomst in Springfield hield hij zich bezig met, in de werkplaats eens schrijnwerkers in zijne buurt, op stukken beschot van gebroken meubelen te schilderen.) Deze schetsen werden sedert door de Amerikanen zeer gezocht, en tot ongehoorde prijzen gekocht. Een jaar na zijn bezoek te Philadelphia kwam de jonge west weder in Chester-county. Hier schilderde hij eene reeks van portretten, en leerde bij die gelegenheid william henry, een' beroemden Werktuigkundige, kennen, die zich door zijne bekwaamheid een aanzienlijk vermogen had verworven, en die hem het eerst bepaalde, zich op het historieschilderen toe te leggen. Het onder-
{==225==} {>>pagina-aanduiding<<}
werp van zijn eerste historisch schilderstuk was de dood van socrates, welken henry voor hem uit plutarchus vertaalde. - Door den invloed van henry werd hij nu, tot aan zijn 16de jaar, naar Philadelphia bij den Proost smith gezonden, om de oude talen te leeren. Toen hij dezen ouderdom bereikt had, werd er eene algemeene beraadslaging der kwakers over zijnen volgenden levensstand gehouden, en, na veel over en weêr sprekens, eindelijk besloten, dat hij zich aan de Schilderkunst zou toewijden.
In den jare 1760 begaf hij zich van Philadelphia naar Livorno, waar hij brieven van voorschrijving aan vele der voornaamste personen te Rome ontving; waardoor het hem nu gemakkelijk werd, in gemeenzame betrekkingen met mengs, battoni en andere voorname Romeinsche kunstenaars te geraken.
Nadat hij eenigen tijd in de hoofdstad der oude wereld had doorgebragt, keerde hij weder naar Livorno terug, en ging van daar naar Florence, waar hij in de galerijen der schilderkunst zijne studiën zoo ijverig voortzette, dat zijne gezondheid daaronder aanmerkelijk leed. Toen hij zijne reis door Italië volbragt had, ging hij over Frankrijk naar Londen, bezocht nog andere steden van Engeland, en was voornemens naar Amerika terug te keeren, wanneer de beroemde Schilders reynolds en wilson hem bewogen, zijn besluit te veranderen, en in Engeland te blijven. Vóór zijn vertrek uit Philadelphia had hij zich aan Miss shewel verloofd; en toen hij haar zijn besluit, om in Engeland te blijven, had te kennen gegeven, kwam zij met zijnen vader naar Engeland over, en het jonge paar werd in 1764 te Londen in den echt vereenigd.
In het volgende jaar werd west gekozen tot Bestuurder van het Gezelschap van Kunstenaars (Society of Artists), hetwelk drie jaren daarna in de Koninklijke Akademie werd ingelijfd, in wier oprigting west veel deel genomen heeft. Te dien tijde schonk de laatst overleden Koning, aan wien hij door Dr. drummond, Aartsbisschop

{==226==} {>>pagina-aanduiding<<}
van York, voorgesteld werd, hem vele blijken van bijzondere oplettendheid. Bij gelegenheid zijner voorstelling gaf de Koning hem last, een beeld van regulus te vervaardigen: dit was het eerste stuk, dat west, bij de opening der Koninklijke Akademie in 1769, ten toon stelde; en sedert dien tijd heeft zijne werkzaamheid nog niet haars gelijken gehad, zoo wel in hoeveelheid als verscheidenheid van voortbrengselen; want er was geene Tentoonstelling, die niet op eenig uitstekend werk van zijn genie mogt bogen.
Gedurende den kortstondigen vrede van Amiens vertrok west naar Parijs, om de werken van kunst aldaar te bezigtigen. Toen den toenmaligen Koning zijn voornemen bekend gemaakt werd, gaf hij hem brieven van aanbeveling mede aan den Engelschen Afgezant en aan de hooge Ambtenaren aldaar. Te Parijs ontving hij almede vele vleijende blijken van onderscheiding, en in Engeland zelve werden geene eerbewijzen gespaard te zijner verheffing. In 1772 werd hij tot Historieschilder des Konings, en in 1790 tot Opziener over de Koninklijke Schilderstukken benoemd. In 1791 werd hij tot President der Koninklijke Akademie, en nog in hetzelfde jaar tot Medelid eens Gezelschaps van Liefhebbers (Society of Dilettanti) gekozen. In 1792 werd hij Medelid van het Genootschap der Oudheidkundigen (Society of Antiquaries), en in 1801 tot Bestuurder van het Vondelingshuis benoemd. In 1804 werd hij Lid van het Koninklijk Instituut (Royal Institution). Buitenslands verkoos men hem tot Lid der Akademie van Florence, van het Nationaal Instituut te Parijs, en van het Filozofisch Gezelschap te Philadelphia. Even zoo was hij ook Lid van het Gezelschap ter bevordering van Kunsten en Wetenschappen te Boston, en van de Akademie der Kunsten te Nieuw-York.
Op het einde van zijn langdurig en werkzaam leven, dat geheel aan de beoefening van het hoogere gedeelte der kunst was gewijd, vervaardigde west het grootste schilderstuk, dat nog ooit ten toon gesteld was; en een ander, in hetwelk zich de grootste kracht van vinding en

{==227==} {>>pagina-aanduiding<<}
uitdrukking vereenigde. Het eene was het groote beeld van den Heiland, door pilatus aan het volk voorgesteld; het andere christus, eenen lammen genezende. In 1816 had deze beminnenswaardige kunstenaar en mensch het ongeluk van zijne echtgenoote, met welke hij meer dan 50 jaren was gehuwd geweest, te verliezen.
West heeft twee Brieven geschreven over den voordeeligen invloed der Beeldhouw- op de Schilderkunst, die in de Gedenkschriften van Lord elgin, wegens zijne ondernemingen in Griekenland, gedrukt zijn; bovendien is hij de steller eener Redevoering, ter gelegenheid der Prijsuitdeeling aan de Kweekelingen der Koninklijke Akademie gehouden, alsmede van eene Aanspraak bij derzelver algemeene jaarlijksche vergadering in 1793.
Hij laat twee zonen na, die zijne nalatenschap, hoofdzakelijk uit talrijke werken van zijn eigen kunstpenseel en eenige uitgelezene stukken van oude Meesters, voornamelijk van titiaan, bestaande, erfden. Het geheel wordt op 100,000 pond sterlings waarde geschat.




Betoog van het onbetamelijke eener blijvende verachting van den geboet hebbenden misdadiger, gestaafd door eene treffende gebeurtenis.

(Vervolg en slot van bl. 196.)

‘Intusschen was de betrekking tusschen mijn' speelgenoot en mij, ten gevolge van wederzijdschen lust tot leeren en lezen, nog naauwer geworden, zoodat wij nu, twaalf à dertien jaren oud zijnde, van beider ouders verlof hadden gekregen, iederen avond tot tien ure in elkanders bijzijn door te brengen. Deze werd dan gedeeltelijk besteed, om ons wederkeerig tot het onderwijs van den volgenden dag voor te bereiden, of om eenig goed boek te lezen; en waar dan de zamenkomst, het zij bij mij of bij hem, plaats vond, werd te negen ure gegeten, en te tien ure wipte men van de eene deur in de andere. Zoo was ik dan, op zekeren avond, bij mijnen vriend geweest; reeds hadden wij het matig maal gebruikt, en had de huisvader het plegtig

{==228==} {>>pagina-aanduiding<<}
avondgebed uitgesproken, terwijl ik mijnen stoel wegzette, om naar huis te gaan, toen er zeer zacht met den klopper op de huisdeur werd getikt. Op zulk een ontijdig uur (*), wie mag daar wel zijn? Ons ten minste bekroop een ligte angst, en de huismoeder raadde haren man, toch eerst te vragen, wie daar klopte. Met de kaars in de hand - wij op eenigen afstand volgende, terwijl de vrouw van uit het woonvertrek over het gordijntje keek - gaat de huisvader naar de deur, met luide stem vragende: “Wie daar?” - “Ik, meester!” is het half gesmoorde antwoord, dat niet veel goeds zou verraden, indien de stem niet kennelijk ware geweest. De deur wordt opengedaan; eene gedaante treedt binnen, en - wie is zij? - thomas! de geschavotteerde thomas! - Op dit onverwacht gezigt laat de vader van mijn vriendje bijna de kaars uit de hand vallen; wij, aan het eind van het voorhuis in de schaduw staande, loopen ontsteld naar binnen, en roepen beide, als uit éénen mond: “Moeder! moeder! daar is thomas!” terwijl het duistere van het vertrek ons nu nog akeliger, dan de tegenwoordigheid des misdadigers, is.
Nu gingen wij gezamenlijk naar het voorhuis. De ongelukkige stond daar, met neêrgeslagen' blik, geheel het beeld der armoede, en niet wetende, wat te zeggen; tegen hem over de brave kleermaker, in wiens binnenste mogelijk vooroordeel met mededoogen kampte; wij, met de huismoeder, op den achtergrond, en zoo gaarne willende roepen: “Welkom, thomas!” indien het denkbeeld van schavot, geeseling en gevangenis ons niet, met koude huivering, den mond hadde gesloten. Eindelijk brak de vader het stilzwijgen af: “Wel, thomas! het smart mij, u zóó te zien. Mensch! waartoe zijt gij gekomen?” - “Ik kan niets te mijner verantwoording inbrengen,” was het woord, dat ik hem nog hoor zeggen: “maar inderdaad, meester! ik ben geen slecht mensch. Ik heb eenmaal, uit nood, gestolen, en daarvoor streng geboet; maar God weet, hoeveel berouw ik daarover heb, en hoe gaarne ik weder, als voorheen, een eerlijk stuk broods bij u zou verdienen. Steeds heb ik aan u gedacht, aan uwe brave vrouw en de twee lieve kinderen, die daar ginds staan, en nu mijne tegenwoordigheid schuwen. Ach God, verstoot mij niet! Ook ik heb vrouw en kinderen, en niets om van te leven.” - Behoef

{==229==} {>>pagina-aanduiding<<}
ik u te zeggen, mijn vriend! dat wij allen diep geroerd waren, en de tranen ons langs de wangen biggelden? Wij gingen naar hem toe, en zeiden met hartelijkheid tot hem: “Welkom, thomas!” - maar ook nu barstte de ongelukkige in tranen los, en kon niet dan snikkende onzen zoo welmeenenden groet beantwoorden. De vader van mijn vriendje, diep geroerd, maakte een einde aan dit verteederend tooneel, gaf thomas een mild geschenk, en vergunde hem, des anderen daags, op hetzelfde uur, weder te komen.
De goedhartige meester, na er rijpelijk met zijne huisvrouw over gesproken, en het consent der stedelijke regering bekomen te hebben, besloot eindelijk, thomas werk aan huis te geven, daar hij hem toch niet wel, ook ter voorkoming van ergernis, bij de overige gezellen op zijnen winkel kon plaatsen. Toen nu thomas den volgenden avond ter bestemde ure terugkwam, en hem dit gunstig besluit werd medegedeeld, was de arme man als buiten zichzelven van vreugde. “Nu was hij toch weêr, met vrouw en kinderen, voor kommer en gebrek beveiligd, en de meester zou eens zien, hoe braaf en vlijtig hij oppassen zou.”
Hierin ook hield thomas eerlijk woord: met opgeruimdheid kwam hij des avonds zijn werk halen, en vertelde den meester, na korten tijd, hoe hij reeds, door zijne vlijt en de zuinigheid zijner huisvrouw, een klein stuivertje, als spaarpenning, had kunnen ter zijde leggen. De brave kleermaker, nu het levendigst belang in thomas stellende, en door de zaligste zelfvoldoening voor zijn edel bestaan beloond, ging van tijd tot tijd den dankbaren en wakkeren gast aan deszelfs woning bezoeken; en nooit kwam hij terug, zonder in den lof van dat gezin uit te weiden. Ook wij gingen wel eens mede; en nog herinner ik mij, hoe rein en zindelijk er alles uitzag, hoe ordelijk de kinderen zich gedroegen, hoe arbeidzaam wij steeds man en vrouw aantroffen. En nimmer gingen wij heen, of de kinderen zoenden ons de handen, en vader en moeder wezen op den edelen, braven man, als op hun aller beschermengel en weldoener.
Natuurlijkerwijze had het den overigen gezellen niet verborgen kunnen blijven, dat thomas weder in de stad was en voor den meester werkte; maar, hoezeer zij dit laatste, uit vooroordeel, als eene soort van beleediging voor hen achteden, waagden zij het echter niet, dien toon aan te slaan, wel wetende, dat hun meester een goed, doch tevens, wan-
{==230==} {>>pagina-aanduiding<<}
neer het er op aankwam, een zeer standvastig man was. Tusschenbeiden veroorloofde men zich wel eens deze of gene zinspeling - hierop werd echter niet gelet, en zoo bleef alles rustig. Op zekeren morgen, echter, stonden de gezigten zeer donker; men mompelde onder elkander; en de meester, steeds gewoon zijne knechts in gulle en gepaste vrolijkheid te zien, vroeg weldra: “Wel, jongens! wat scheelt er aan? Hebt gij iets op het hart, welnu! zegt het mij, en, kan ik helpen, dan weet gij, dat ik dit steeds met hart en ziel doe.” - Op deze woorden zag men elkander bedeesd aan; niemand wilde het ijs breken; doch eindelijk stond een van hen op, en zeide: “Nu ja, meester! indien gij het dan weten wilt, zal ik het u zeggen. Reeds lang heeft het ons gehinderd, dat gij thomas, die gestolen heeft en daarvoor een' warmen rug heeft gehad, weêr in uwen dienst hebt genomen; maar wij hebben daarover niet willen spreken. Glsteren evenwel, in het witte paard, maandagavond houdende, en daar, als fatsoenlijke, knappe gezellen, - dat durven wij zeggen, - ons kannetje bier, onder eene pijp, drinkende, werd ons door eenige der knechts van baas G., op eenen schamperen toon, voorgeworpen, dat wij best zouden doen van in het vervolg niet meer zoo hard op onzen winkel en onzen meester te pogchen, want dat wij, God beter' 't! nu al een' geschavotteerden vent tot kameraad hadden. Zij zeiden ook, dat het bij hen niet moest gebeuren, of dat zij allen liever hun werk zouden neêrleggen, dan bij eenen meester arbeiden, die niet alleen een'
dief in zijnen dienst had, maar dezen nog voortrok, en hem zelfs aan huis ging bezoeken. Zie, baas!” dus vervolgde de spreker, “deze verwijtingen, en vooral de laatste, hebben ons geweldig zeer gedaan; en nu zijn wij het ook eenparig eens geworden, u ronduit te zeggen, dat gij of ons of thomas moet afdanken, daar wij niet verkiezen, langer met een' dief gelijk te staan.” - “Maar, lieve vrienden!” hernam de meester, “wat raakt het u toch, dat ik thomas werk geef? Hij zit immers niet bij u; en daarin vindt gij, dunkt mij, het beste bewijs, dat ik verre af ben, u met hem gelijk te stellen. Bedenkt tevens daarbij, wat er van den armen man met zijne vrouw en kinderen moet worden, indien ik hem gedaan geef; en zoudt gijlieden dan oorzaak van zijn onberekenbaar ongeluk willen zijn?” - “Dat

{==231==} {>>pagina-aanduiding<<}
doet er niets toe,” was het antwoord, als uit éénen mond; “die gestolen heeft, moet er voor boeten, en wij willen ons fatsoen bij de knechts van de andere bazen niet te grabbel gooijen. Geeft gij thomas niet gedaan, dan leggen wij allen, dezen avond, ons werk neder.”
Gloeijende van verontwaardiging, en tevens zeer bekommerd over den armen thomas, ging de brave man naar het woonvertrek. Wat zou hij, in deze netelige omstandigheden, doen? Hij had eene groote leverancie van kleederen voor het in garnizoen liggend paardenvolk onder handen; het kontrakt had eene zware boete, bij nalatigheid van aflevering der kleedingstukken op den bestemden tijd, bepaald; en andere knechts - hieraan was in het kleine stadje niet te denken. Hij wist tevens, dat deze en gene zijner confraters hem zijne welvaart, grooter dan de hunne, benijdden; deze zouden niet in gebreke blijven, zich van zijne knechts meester te maken - en wat schoot hem dan over? Hij moest hier kiezen of deelen; en om dan toch het geluk en de welvaart zijner vrouw en van zijn geliefd kind aan eenen derden op te offeren, dit toch ook kwam niet met zijn hart en zijn verstand overeen. Met ernst, en te gelijk met aandoening, trad hij onder zijne knechts, en meldde hun, dat hij thomas zou afdanken, omdat zij hem, bij de tegenwoordige drokte, konden dwingen; “maar,” voegde hij er bij, “thomas zal toch geen gebrek lijden: mijne belofte, hem voor het oogenblik geen werk te zullen geven, zal ik heilig honden, maar even heilig die, hem met vrouw en kinderen te ondersteunen.”
Treurig was die dag voor het anders zoo vrolijk huisgezin des braven kleermakers, en niet weinig zag de meester op tegen het oogenblik, dat hij thomas met de treurige wending van deszelfs lot moest bekend maken. Nog denzelfden avond wilde hij zich naar de woning des laatsten begeven, en de bezorgde huismoeder, voor al te sterke aandoeningen bij haren man vreezende, verzocht ons, hem te vergezellen. Een treurige gang, voorwaar! ook voor ons. - Welgemoed vonden wij thomas aan zijn werk, vrouw en kinderen rondom hem heen. Onze aangezigten, echter, moeten wel duidelijk aangekondigd hebben, wat er in onze ziel omging: want naauwelijks waren wij binnengetreden, of thomas en zijne vrouw zagen ons angstig aan, en de eerste riep dadelijk uit: “Meester! u is iets overgekomen, of mij

{==232==} {>>pagina-aanduiding<<}
staat een ongeluk voor de deur. In Gods naam, wat is er gebeurd?” Op eene even voorzigtige als kiesche wijze maakte de vader van mijn vriendje den ongelukkigen met het gebeurde bekend, er tevens met liefderijkheid en nadruk bijvoegende, dat hij hem en zijn huisgezin, met behulp van eenige menschenvrienden, zou blijven ondersteunen, en hem radende, zich buiten, in den omtrek der stad, met der woon te vestigen, als kunnende daar goedkooper en meer afgezonderd van de menschen leven. - Maar nu hadt gij den ongelukkigen eens moeten zien! Op dat gelaat, vóór eenige oogenblikken zoo helder, zoo kalm, teekenden zich, klimmenderwijze, de uitwerkselen der hevigste vertwijfeling. Nu eens wierp hij een' blik op zijne schreijende vrouw en de kinderen, die angstig rondom haar zamenschoolden; dan weder staroogde hij ons aan, en bedekte zijn aangezigt met beide handen; eindelijk borst hij uit in de hevigste verwijtingen tegen zichzelven en zijne medemenschen. Hij vervloekte het uur zijner geboorte, en den stond, waarin zijne rampzalige kinderen het aanzijn hadden gekregen. Wij deden ons best, hem tot bedaren te brengen; maar niets mogt baten. “Neen, meester!” riep hij uit, “het is met mij gedaan; God weet, wat er van mij moet worden! De menschen verstooten mij, - gij wel niet; maar van aalmoezen kan ik niet leven, zoo lang ik armen aan het lijf heb. - Ga, lieve, beste meester! en laat een' ongelukkigen aan zijn rampzalig lot over. De menschen mogten ook u eens verachten, indien gij u verder met mij inliet. God zegene u voor al het goede, dat gij aan mij gedaan hebt!” - Luid snikkende, wierp de ongelukkige zich voorover; wij allen weenden met de arme vrouw en kinderen, en verlieten hen niet, voordat de eerste hevige gemoedsbeweging een weinig bedaard was.
Met de uiterste belangstelling trok de vader van mijn makkertje zich het ongeluk van dat huisgezin aan, deelde weldaden, vermaningen en raadgevingen uit, maar kon niets op het hart van thomas verwinnen. Eene terugstootende koelheid, eene sombere bitterheid hadden zich van hem meester gemaakt; werkeloos hingen de armen bij het lijf, terwijl de akelig holle blik steeds aan den grond bleef hangen. Herhaalde reizen schetste de edelaardige meester den toestand van thomas aan zijne gezellen af, bond het hun op het geweten, indien de man tot eenig uiterste mogt overslaan, en herinnerde hun zelfs, dat zij eenmaal van dit hun gedrag reken-
{==233==} {>>pagina-aanduiding<<}
schap en verantwoording hadden af te leggen, - maar niets mogt baten; zij bleven bij hun besluit. “Wat lag er ook aan een' dief, en nog wel aan een' geschavotteerden dief, gelegen!”
Intusschen was het on geluk van thomas en diens gezin ten hoogsten top geklommen: de rampzalige was aan den drauk geraakt. Maar nu moest hij nog grievender beleedigingen verduren. Te huis had hij geene gelegenheid, zich geestrijke dranken te verschaffen; dit kon niet anders dan in wijnhuis of kroeg plaats hebben; - doch, waar hij binnentrad, verlieten de anderen het vertrek, en, als hij zich ten tweedenmale vertoonde, werd de deur hem voor den neus digtgesmeten. Razend en tierend kwam bij dan te huis, en wreekte, bloedig, de ondergane beleedigingen op vrouw en kinderen; niet zelden was het voorheen zoo stil en rustig gezin het tooneel der afgrijselijkste buitensporigheden: thomas was een woedende tijger geworden!
Onophoudelijk was deze jammerlijk verdoolde mensch het onderwerp der gefprekken van onzen goeden buurman; en reeds had deze den raad van meer kundige menschen ingenomen, hoedanig men thomas, het zij door zachte of gestrenge middelen, aan zijnen gewissen ondergang zou ontrukken, toen, op zekeren morgen, het geheele stadje vervuld werd met de mare van eene zware inbraak, vergezeld van diesstal, ten huize van eenen zilversmid. Reeds sinds eenige weken waren de waschbleeken rondom de stad bestolen geworden, zonder dat men nog den dader, of eenig spoor van denzelven, had kunnen ontdekken. Vroeg in den morgen begeeft het geregt zich ten huize des zilversmids; en, bij het plaatselijk onderzoek, vindt men, in eenen hoek, eene groote kleermakers schaar, blijkbaar gediend hebbende om de kasten open te steken. Nu denkt men terstond aan thomas k., die sinds lang het vermoeden heeft gaande gemaakt; hij wordt gevat, en, reeds bij het eerste verhoor, belijdt de ongelukkige zich schuldig aan de gepleegde braak en het bestelen der waschbleeken.
Zulke akelige gevolgen had toch niemand onzer zich voorgesteld; de grootste neerslagtigheid heerschte in onzen kleinen kring, - ja ook de gezellen lagen nu het diepste berouw over hun verkeerd en onmeêdoogend gedrag aan het licht. Tot zelfs in de gevangenis ging de brave kleermaker den rampzaligen thomas bezoeken, en ontzettend waren

{==234==} {>>pagina-aanduiding<<}
de berigten, die hij van hem mededeelde. Zijne koel- en bitterheid, jegens al wat mensch heette, had hij nog niet afgelegd; zelfs bekende hij, uit zucht tot wederwraak gebroken en gestolen te hebben; - maar somtijds ook werd deze stemming door de vreesselijkste wanhoop of de drukkendste neerslagtigheid opgevolgd. Zijne verbeelding schetste hem dan galg en rad; loodzwaar lag het vernietigde geluk van vrouw en kinderen hem op het geweten; huiverend zag hij de eeuwigheid te gemoet. Nu was de algemeene nieuwsgierigheid op het naderend vonnis van thomas gerigt; duizend gissingen waren daaromtrent in omloop, toen de cipier, op zekeren morgen, hem dood in zijne gevangenis vond; - de ellendige had zichzelven verworgd.
Eenige dagen daarna werd het lijk des misdadigers, op eene horde, naar buiten gesleept en op de geregtsplaats begraven; zijne vrouw en kinderen begaven zich weldra naar Duitschland, waar nog eenige gegoede bloedverwanten van hen woonden, en sedert heb ik niets meer van de ongelukkigen gehoord.’

Reeds had mijn vriend eenige oogenblikken zijn verhaal geëindigd, en nog zat ik in diep gepeins over het gehoorde verzonken. Mijne geheele ziel was op de plaats van het voorgevallene tegenwoordig geweest, en tranen stonden in mijne oogen. ‘Gij schijnt geroerd,’ zeide de warme verhaler, op een' deelnemenden en bewogen toon, tot mij: ‘zoo was het niet gemeend; ik wilde u slechts een bewijs tot uw betoog aan de hand geven, maar geenszins u in zulk eene treurige stemming brengen.’
‘Ja, mijn vriend! uw verhaal heeft mij diep getroffen, en ik wenschte om geene tonnen schats, dat ik er koud bij had kunnen blijven. Bij het lezen van eenen roman, in den schouwburg kan men dikwerf zijne tranen niet weêrhouden; hoe dan ware dit mogelijk, nu gij mij, uit uwe eigene herinneringen, eene ware, ongekunstelde gebeurtenis verhaalt, zoo treffend schetsende, wat ook de beste mensch kan worden, wanneer hij zich van alles verlaten ziet?
Hij. Door mijne warme voorstelling moge ik hier of daar het verhaal wat gekleurd hebben; maar mijne waarheidsliefde kent gij, en voor de getrouwheid van mijn geheugen sta ik u borg. Ik ben, daarenboven, met deze geschiedenis als het ware opgegroeid; zij hecht zich smartelijk aan de aangenaamste herinneringen mijner kindschheid, en ik kan u verzekeren, dat zij mij, sinds ik tot jaren van onderscheid ben

{==235==} {>>pagina-aanduiding<<}
gekomen, menig oogenblik van overdenking heeft opgeleverd.
Ik. Zulks wil ik gaarne gelooven; ook met mij zal dit laatste het geval zijn. Uw thomas, dunkt mij, zou, na zijn eerste misdrijf, en zelfs na de ondergane straf, zulk een goed mensch zijn gebleven. Buiten het eigendommelijke zijner natuur, die reeds tot het zachte, dienstvaardige en bescheidene overhelde, moesten deze aangeborene eigenschappen, ten gevolge van het liefderijke en edele gedrag des kleermakers, zoo vele andere, wezenlijke deugden hebben doen ontkiemen. Mogelijk denk ik al te gunstig over de menschelijke natuur; maar het komt mij niet onwaarschijnlijk voor, dat zelfs gevangenen, die in het tuchthuis weinig blijken van beterschap hebben gegeven, tot inkeer zouden komen, wanneer zij, bij hunne terugkomst in de maatschappij, op eene liefderijke wijze werden ontvangen. De geschiedenis heeft ons zoo vele trekken overgeleverd van Vorsten, die zich opzettelijk te midden van zaamgezworenen tegen hun leven begaven, hen minzaam en vertrouwelijk bejegenden; en hebt gij wel ooit gelezen, dat zij zich eene dergelijke handelwijze te beklagen hebben gehad? - De menschelijke natuur is gelijk eene snaar: slaat men haar zacht aan, zij zal eenen welluidenden klank van zich geven; rukt men haar ruwelijk uit hare natuurlijke spanning, met wangeluid springt zij vaneen.
Hij. Gij hebt gelijk. Maar, om op onzen thomas terug te komen; ik dacht ook al weder aan diens treurige geschiedenis, toen mij de oprigting van een Genootschap ter zedelijke verbetering der Gevangenen ter ooren kwam.
Ik. Gij kunt u immers met deze inrigting wel vereenigen?
Hij. Hoe! ik mij niet vereenigen met eene instelling, zoo geheel strekkende, om de gezonkene menschheid weder tot haren vorigen adel te verheffen, echte Christelijke liefde te verbreiden, en den slagboom op te heffen, die tusschen den gevallenen en den mogelijk nog dieper te vallenen zondaar bestaat? Neen, vriend! ik dacht juist aan het u medegedeelde verhaal, omdat het mij smartelijk was, eene groote zwarigheid voor het Genootschap te ontmoeten; eene zwarigheid, die weggeruimd moet worden, zal deze instelling eenmaal volkomen aan haar doel beantwoorden; en deze hinderpaal is juist het vooroordeel, dat gij, in uw betoog, hebt bestreden: de voortdurende verachting omtrent misdadigers, na het ondergaan hunner straf.
Ik. Hieromtrent denken wij eenstemmig. Ik beken met u,

{==236==} {>>pagina-aanduiding<<}
dat het niet genoeg is, dat elkeen zijne kleine bijdrage gewillig toebrengt; men moet tevens in eenen zedelijken zin medewerken. Maar, hoedanig het aan te vangen, om het eenmaal ingekankerde vooroordeel omtrent veroordeelden en misdadigers uit te roeijen?
Hij. De zaak is niet van de gemakkelijkste, en er zal veel tijds noodig zijn, om het menschdom zoo ver te brengen, dat alleen de misdaad, en niet de misdadige, de algemeene verachting gaande maakt. Dikwerf heb ik over dit onderwerp nagedacht, en tevens over de geschiktste middelen, om dit jammerlijk vooroordeel jegens geboet hebbende misdadigers in liefderijke hulpvaardigheid te hunner verbetering te doen verkeeren. Veel, meende ik en begrijp ik nog, kunnen daartoe vermogende en achtingwaardige mannen, door eigen voorbeeld en door hunne schriften, toebrengen; maar toch altijd was de slotsom mijner overdenkingen, dat vooral het Gouvernement hier eene beslissende wending aan de gemoederen kan geven, door eenigzins - indien ik mij eens zoo mag uitdrukken - der maatschappije te gemoet te komen. En wilt gij weten, waarin deze tegemoetkoming kan en moet bestaan? In het karig toepassen, zoo al niet de geheele afschaffing, der onteerende straffen, zoo als die van geeseling, brandmerk en tentoonstelling. Ik zou te breedvoerig worden met in de onderscheidene bewijzen te treden, die, gestaafd door voorbeelden, ons deze straffen als onzedelijk en zelfs nadeelig voor de maatschappij doen kennen (*); - het u medegedeelde verhaal, trouwens, heeft een sprekend bewijs opgeleverd; - ik wilde hier slechts zeggen, dat men er misschien overheen zou stappen, eenen veroordeelden, die eenige jaren in een tuchthuis heeft doorgebragt, en van goede getuigschriften, nopens zijn gedrag in dien tusschentijd, is voorzien, in zijnen dienst te nemen, of hem eenig werk te bezorgen; maar dat het hoogstbezwaarlijk zal vallen, eenen geschavotteerden weder in gemeenschap met de maatschappij te brengen. En inderdaad, - ik beroep mij op uw eigen gevoel, - ligt er niet iets stuitends in, met iemand, die eenmaal openbare schande
heeft ondergaan, in aanraking te zijn, hem dagelijks te zien, onder één dak met hem te wonen? Beklaag hem, zoo veel gij wilt; heb alle reden van over

{==237==} {>>pagina-aanduiding<<}
zijn gedrag tevreden te zijn; zet zelfs het gepleegde misdrijf ter zijde, - maar zal hij ooit ergens binnentreden, zonder dat gij u het schavot, met al deszelfs akeligen en onteerenden toestel, voor oogen haalt? Neem nu dat schavot weg, en de eenmaal verdoolde mensch rigt zich allengskens weder in uwe achting op, boeit zelfs uwe medelijdende belangstelling, en brengt het eindelijk zoo ver, dat en misdrijf en straf geheel zijn vergeten.
Ik. Op deze wijze had ik er nog niet over nagedacht. Waarlijk, lieve vriend! gij hebt mij daar belangrijke wenken gegeven. Er valt echter niet aan te twijfelen, of het Hoofdbestuur des Genootschaps heeft deze zaak ook uit dit oogpunt beschouwd; en dan is het inderdaad een belangrijk en verblijdend voordeel, dat deze inrigting hare vestiging heeft bekomen in een tijdstip, waarin het vaderland eene nieuwe wetgeving staat te bekomen. Nu toch kunnen de bedoelingen des Genootschaps met die der wetten, beide tot nut der maatschappij en van den staat, in verband gebragt, en kan een meer zedelijk doel der straffen ten grondslage worden gelegd; deze laatste kunnen minder onteerend, minder lang en drukkend zijn, omdat er eene inrigting bestaat, die er zich op toelegt, den misdadiger in te prenten, dat de klem der wet niet eene harde noodzakelijkheid, maar eene zedelijke overtuiging moet zijn, en daardoor tevens eene, in het belang der maatschappij, tot nog toe bijna verschoonbare onregtvaardigheid wegneemt, om den veroordeelden zoo lang mogelijk tusschen de muren van den kerker te houden; terwijl.....
Ik wilde voortgaan; maar juist sloeg de Munttoren twaalf ure. Wij keken elkander aan, verwonderd over den snel vervlogen' tijd; terwijl mijn vriend, zijne pijp uitkloppende, haastig opstond, om zich huiswaarts te begeven. Hoezeer gaarne dit onderwerp verder willende afhandelen, begrepen wij echter, dat het tijd was, er voor dien avond een speldje bij te steken. Hartelijk bedankte ik dus mijn' vriend voor de aangename en nuttige oogenblikken, die hij mij had doen slijten; en, na vrienden-handslag en groet, begaf hij zich naar zijne woning, ik naar bed.

p. louwerse.
Amsterdam,
Februarij, 1824.





{==238==} {>>pagina-aanduiding<<}

Voorspelling van Napoleon gelogenstraft.

In het Mémorial de St. Hélène, par las cases, vindt men eene redenering van napoleon over de Koningen in 't algemeen. Bij gelegenheid dat hij zegt, hoe ligt een troon kan besmetten, en het voorbeeld van het regerende Huis van Engeland aanhaalt, vindt men ook het volgende merkwaardige gezegde:
‘Die schoone stam van Nassau, bij voorbeeld, die beschermheeren in Europa van eene edele onafhankelijkheid, zij, bij welken het Liberalismus tot in het bloed en tot in het merg van 't gebeente moest zitten, die Nassau's, die niet dan van de laatsten kunnen zijn door hun grondgebied, en die zich aan het hoofd konden stellen door hunne leerstellingen, deze zijn op eenen troon geplaatst: wel nu! gij zuit hen ongetwijseld niet bezig zien, dan met zich te maken, wat men tegenwoordig wettig (légitime) noemt, de beginselen, den loop enz. daarvan aannemen.’ (T. IV. p. 277, 278.)
De beteekenis van het woord legitimiteit in de nieuwere Staatkunde is bekend. Het is de strekking tot de onbepaalde Magt, tegen welke, daar zij eeniglijk wettig is, het Volk geene schutsweren mag opwerpen. Napoleon wilde dus zeggen, dat onze Monarch weldra het voorbeeld der anderen navolgen, en vijandig zou worden tegen de heilige Regten des Volks; gelijk de Ex-Keizer, kort daarna, van zichzelven zegt, dat de verwijtingen, hem daaromtrent gedaan, niet van eenigen schijn van rede ontbloot zijn.
Onze gelukkige ondervinding, daar, onder de Monarchen des vasten lands van Europa, onze Koning, benevens die van Zweden, Beijeren en Wurtemberg, de éénige is. die van dat verpestend beginsel volkomen bevrijd is gebleven, - onze gelukkige ondervinding logenstraft, op de schitterendste wijze, de gaaf van voorzegging des Ex-Keizers; terwijl zijn waarachtige en welverdiende lof, aan de Vorsten uit het Huis van Oranje gegeven, altijd opmerkelijk blijft.


{==239==} {>>pagina-aanduiding<<}

De drie vrienden.

Parabel.

Vertrouw geenen vriend, vóór gij hem beproefd hebt: aan de gastvrije tasel vindt men er meer, dan aan de deur der gevangenis.
Een man had drie vrienden: twee van hen beminde hij zeer; de derde was hem tamelijk onverschillig. Eens werd hij voor het geregt geroepen. ‘Wie van u,’ zeide hij, ‘wil met mij gaan en voor mij getuigen? Ik ben zwaar beschuldigd, en de Koning is zeer toornig op mij.’
De eerste zijner vrienden ontschuldigde zich aanstonds, dat hij niet met hem konde gaan, van wege zijne bezigheden. De tweede begeleidde hem tot aan de deur van het regthuis, en keerde toen terug, uit vreeze voor den toornigen regter. De derde, op wien hij het minst gebouwd had, ging mede binnen, en pleitte voor hem zoo vrijmoedig en overtuigend, dat de regter hem op de vereerendste wijze ontsloeg.
Drie vrienden heeft de mensch op deze wereld: hoe gedragen zij zich jegens hem in het uur des doods, wanneer God hem voor zijnen regterstoel daagt? - Het Geld, zijn beste vriend, verlaat hem het eerst, en gaat niet met hem. Zijne Verwanten en Vrienden begeleiden hem tot aan de poorte des grafs, en keeren weder naar hunne woning. De derde, dien hij in zijn leven het meest veronachtzaamde, zijn zijne Goede Werken; deze begeleiden hem tot den troon zijns Regters; zij gaan vooruit, pleiten voor hem, en zij alleen vinden barmhartigheid en genade.

Z.

Een moord door een vinkje uitgebragt.

(Een Voorval uit de Lijfstraffelijke Regtspleging.)

Anna maria b-n, eene arme wees, een jong knap meisje van 18 jaren, diende bij den koopman b ..., in J ..g, in het Lit-sche. Haar heer en vrouw waren, zoo wel wegens hare vlijt, gehoorzaamheid en trouw, als haar zedelijk gedrag, zeer met haar tevreden. Hare slanke gestalte,

{==240==} {>>pagina-aanduiding<<}
haar jeugdige bloei, en de bevalligheid, die maagdelijke schaamte over geheel haar bestaan verspreidde, berokkenden haar wel vele aanvallen van de zijde der wellustelingen van hoogeren en lageren stand; maar alle pogingen, om haar van den weg der onschuld en deugd te verlokken, stuitten af op hare zedelijkheid. Op zekeren morgen stond zij op den gewonen tijd niet op. Daar zij, op het herhaald roepen bij haren naam, niet verscheen, meende de huisvrouw, dat zij misschien des nachts zoo ziek zou geworden zijn, dat zij het bed moest houden. Zij ging dus, vol bezorgdheid, naar hare slaapkamer. Welk een ontzettend schouwspel! Zij vond het meisje, met bloed bedekt, dood in haar bed. Een luide kreet van schrik riep de overige huisgenooten er bij. De ongelnkkige was door sluikmoord omgebragt.
Het gerucht van dezen moord verbreidde zich terstond door de gansche stad, en verwekte bij allen, die het lieve, onbesprokene meisje gekend hadden, eene smartelijke deelneming. De koopman gaf er dadelijk het geregt kennis van. Men stelde aanstonds een naauwkeurig onderzoek omtrent dit vreesselijk voorval in het werk, ten einde den dader uit te vinden; en het bleek bij de lijkschouwing, dat de ongelukkige door een' slag op het achterhoofd, met een stomp werktuig, was vermoord geworden.
Intusschen gaf het verhoor van alle bewoners in het huis des koopmans, en van allen, die met de vermoorde in eenige betrekking gestaan hadden, den regter niet het minste spoor van den misdadiger. Hebzuchtige inzigten konden hier bezwaarlijk in aanmerking komen, daar het meisje niets dan eenig weinigbeduidend linnen, kleedingstukken en een paar daalders bespaard loon bezat, welk alles bovendien onaangeroerd was gebleven. Bij deze omstandigheden werd de moord, van wege het geregt, door de nieuwspapieren, ter kennisse van het publiek gebragt, en eene aanzienlijke belooning toegezegd aan hem, die den dader indiervoege kon aanwijzen, dat tegen hem een onderzoek toegelaten, en hij overtuigd en volgens het voorschrift der wetten gestraft kon worden. Maar ook deze laatste poging, om den misdadiger te ontdekken, bleef zonder gevolg; niemand meldde zich aan, en er waren ondertusschen zes weken verloopen.
Niet ver van het huis, waar de moord gepleegd was, woonde een bakker. Deze bakker had een' negenjarigen zoon, die een vinkje zoo tam gemaakt had, dat het hem, op zijn

{==241==} {>>pagina-aanduiding<<}
roepen, op hand of schouder vloog, en, met eenigzins gekorte vleugels, vrij in de kamer mogt rondfladderen. De knaap speelde eens met dezen vogel, voerde hem uit zijn' mond, en liet hem van de eene hand in de andere vliegen. Een bekende zijns vaders opende op dit oogenblik de deur: de vogel, door deze onverwachte verschijning verschrikt, verliet de hand van den knaap, en vloog de kamer uit. Deze ijlde hem na, om hem weêr op te vangen. Vergeefs: de schuwgemaakte vogel ontsnapte hem telkens, als hij meende hem gevat te hebben. Maar hij was te zeer gekortwiekt, om zich hoog te kunnen verheffen en de ruime lucht te klieven. De knaap hield hem altijd in het oog. Zoo vervolgde hij den vink van de eene straat naar de andere, tot dat het vogeltje eindelijk, om zich van zijnen vervolger te ontslaan, in een gat in den buitenmuur van een klein huisje vlugtte, hetwelk door het uitvallen van een' muursteen ontstaan was. Dadelijk poogde de knaap den vink uit zijne schuilplaats voor den dag te halen. Hij klauterde met moeite tot de opening des muurs op, en greep met de hand in het gat, om zijn' vlugteling te vatten, maar kreeg, in deszelfs plaats, een' hamer in de hand, en ving eindelijk ook den vogel. Met dezen dubbelen buit beladen, keerde hij vrolijk naar de vaderlijke woning terug. Hij vertelde zijnen ouderen, op welk eene wijze hij weêr in het bezit van zijn vinkje gekomen was, en toonde hun tegelijk den gevonden hamer. De vader bezag dezen naauwkeuriger, erkende hem voor zulk eenen, als de metselaars bij hunnen arbeid gewoon zijn te gebruiken, en - ontdekte aan denzelven sporen van bloed. Dit trof hem. Door eene plotselinge, hemzelven onverklaarbare, verbinding van gedachten, herinnerde hij zich het vermoorde meisje, en dat zij door een stomp werktuig gedood was.
Terwijl hij hierover nog nadacht, trad een soldaat van het aldaar gelegerd Dragonder-regement in den winkel, om een wittebrood te koopen. De bakker vertoonde hem den hamer, zeggende: ‘Dezen heeft mijn gottlieb zoo even gevonden.’ De soldaat beschouwt hem vlugtig, en zegt daarop: ‘Hij behoort aan mijn' kameraad, den Dragonder S ..., die het metselen geleerd heeft.’ - ‘Zoo!’ hernam de bakker, die zich met veel tegenwoordigheid van geest wist te bedwingen; ‘dat doet mij vermaak. Ik zal hem den hamer teruggeven.’ De soldaat, die niets kwaads

{==242==} {>>pagina-aanduiding<<}
vermoedde, verwijderde zich, en de bakker begaf zich onmiddellijk met den hamer naar het geregt, vermeldende, hoe hij aan denzelven gekomen, en wat hij omtrent deszelfs bezitter vernomen had. De hamer werd dadelijk, met de aangifte des bakkers en de akten van het onderzoek omtrent den moord van anna maria b-n, in handen van den Krijgsraad gesteld. De aangewezen eigenaar des hamers werd gevat, en bij het eerste verhoor vroeg men hem eensklaps: of hij dezen hamer voor den zijnen erkende? Naauwelijks werd hij denzelven gewaar, nog met bloed bevlekt, of hem overviel eene siddering, alsof de hevigste koortskoude al zijne leden schudde. ‘Ja, het is de mijne!’ stamelde hij, en voegde er, op den toon der vertwijfeling, bij: ‘Ik wil alles bekennen.’
Hij beleed nu den gruwelijksten moord. Lang had hij naar de gunst van het meisje getracht; maar zij had hem altijd afkeerig en koel bejegend, en hem gedreigd, zoo hij haar nog langer vervolgde, hem deswege bij den Kommandant van het regement te zullen aanklagen. Kort daarna onderging hij, op diens bevel, wegens eene nalatigheid in den dienst, eene strenge tuchtiging; hij beeldde zich verkeerdelijk in, dat dezelve te hard geweest, en dit daarom geschied ware, wijl het meisje hare bedreiging had vervuld. Zijne ruwe min verkeerde nu in wraaklust, gemengd met jaloezij wegens een' vermeenden medevrijer, en - hij bedreef de bloedige daad. Hij boette dezelve, volgens de uitspraak van den Krijgsraad en hoogere bekrachtiging, op het schavot, met zijn leven.

Nog twee anekdoten, op Rossini's muzijk betrekkelijk.

Iemand was van meening, dat het er toch niet door kon, dat rossini, in de Opera la Gazza ladra (de diefachtige Ekster), den Podesta een walzer laat zingen in het oogenblik, dat hij Ninette het doodvonnis aankondigt; doch een ander verdedigde zuiks, zeggende, dat juist deze doodvonniswalzer rossini's karakteristiekste muzijkstuk was, daar hij, door deze averegtsche muzikale uitdrukking, had willen aankondigen, dat het vonnis zelf een averegtsch vonnis was!
Zeer onlangs onderhield zich, te Parijs, een Engelschman van 50 met een' Franschman van 25 jaren over de muzijk. De eerste, hartstogtelijk liefhebber der Italiaansche, verhief rossini verre boven alle Fransche Componisten, die nog

{==243==} {>>pagina-aanduiding<<}
zijn of immer waren; de tweede verdedigde de Musici zijner natie ten koste der Italiaansche. Het gesprek sloeg weldra over tot twist, die zoo heftig werd, dat dezelve, van des Franschmans zijde, eindigde met eene formele uitdaging ten tweegevecht. Deze, ter bepaalde plaatse gekomen, vindt er den Engelschman niet. Hij vliegt naar zijn verblijf, ten einde hem rekenschap te vragen van zijne vermeende lafhartigheid. ‘De partij,’ antwoordde deze, ‘stond niet gelijk; gij hadt veel meer te verliezen dan ik; denk slechts aan uwe jaren en aan de mijne: doch, alvorens mij van lafhartigheid en gebrek aan delicatesse te betigten, schort uw oordeel vierentwintig uren op.’ Dit was een raadsel voor den jongen Franschman; maar hetzelve wrrd hem reeds des anderen daags ten volle opgelost, toen hij vernam, dat de Engelschman - zichzelven voor den kop geschoten had!






Johan van der Korput in het beleg van Steenwijk in 1581.


Nog daagde nergens uitkomst op 
Voor Steenwijks burgerschaar; 
Bestormd door Spanjes legermagt, 
Steeg dag aan dag 't gevaar. 
 
De wraak des snooden Rennenbergs, 
Die Steenwijk hield benard, 
Greep 't volk met angst en siddring aan, 
En joeg het schrik in 't hart. 
 
Hoe meer hun 't zwaard des hongers trof, 
En 't volk verslapte in moed, 
Hoe meer de wrok des Kastiljaans 
Ontvlamde in laaijen gloed. 
 
De brave Korput, hoofd der vest, 
Spreekt elk een hart in 't lijf, 
En wijst hem op des Spanjaards woên 
En menig moordbedrijf. 
 
‘Vertrouwt op God! Zijn arm heeft kracht, 
Die perk aan 't misdrijf zet. 
Hoe donker lot en toekomst zij, 
't Zal de Almagt zijn, die redt! 

{==244==} {>>pagina-aanduiding<<}

Schoon honger en gebrek ons knell', 
Schoon heul noch uitzigt rest', 
Geen Spanjaard, hoe ons 't rot bestook', 
Bemeestere ooit de vest!’ 
 
Dit spreekt hij: en door oorlogslist, 
Daar 't hart hen moedig slaat, 
Verstouten zich vijf wakkre maats 
Tot de ongehoordste daad. 
 
Zij gaan langs wal en schansen heen 
En tusschen 't wachtvolk door, 
Waar de afgeschoten kogelbui 
Hun giert en gonst om 't oor. 
 
Zij gaan om brood en leeftogt uit, 
En 't heldenfeit gelukt; 
Zij keeren met den iauwer weêr, 
In 't heetst gevaar geplukt. 
 
‘Houdt moed!’ spreekt Korput, ‘burgers, moed! 
't Is God, die uitkomst wijst! 
Heeft niet zijne Alvoorzienigheid 
Ons weêr in nood gespijsd? 
 
Wie beeft niet voor 't moorddadig lot, 
Dat Naarden, Haarlem leed? 
Nog is de Spanjaard, wat hij was: 
Meineedig, loos en wreed.’ 
 
Men hoort zijn taal, hervat den moed; 
Maar 't veeg beleg duurt lang, 
En zwaarder knelt hen uur aan uur 
Het juk van Spanjes dwang. 
 
De laatste hoop verdwijnt in damp; 
Men schreeuwt om overgaaf; 
Maar Korput, hoe ook aangerand, 
Blijft onverzetlijk braaf. 
 
Men muit en tiert langs straat en gracht, 
En schoolt op 't marktplein zaam, 
En eischt nu de overgaaf der stad 
In aller burgren naam. 

{==245==} {>>pagina-aanduiding<<}

En, heeft een deel van 't krijgsvolk zich 
Bij 't muitend graauw geschaard, 
Van Korput roept zijn manschap op, 
Voor nood noch dood vervaard. 
 
Hij spreekt: ‘Waartoe dit gruwelstuk? 
Waartoe dit laf gesmaal? 
Waartoe des krijgsmans heldenmoed 
Ontzenuwd door uw taal? 
 
Zij weten, wat hun pligt gebiedt, 
En tarten 't bangst beleg; 
't Zijn helden, trouw aan 't vaderland: 
Voort, schelmen! pakt u weg!’ 
 
Dit hoort de zaamgeschoolde drom, 
En wijkt geschokt, ontsteld: 
Zoo zegepraalt standvastigheid 
Op moedwil en geweld! 
 
Maar neen! nog heeft de wrevel niet 
Ten vollen uitgegist; 
Nog vlamt er spijt in 't wrokkend hart, 
Gespitst op zoen en list. 
 
‘Wat zal dan 't lot der burgers zijn,’ 
Zoo vaart een slagter uit, 
‘Wanneer door honger en gebrek 
De dood onze oogen sluit?’ 
 
‘Wat, booswicht!’ graauwt hem Korput toe; 
‘Elkeen woelt hier om 't zeerst: 
Weet, als ons dan geen brood meer rest, 
Zoo vreten we u het eerst!’ 
 
De toon, waarop de held dit sprak, 
De kracht van 't dondrend woord 
Verstomt des muiters oproertong, 
En 't volk gaat rustig voort. 
 
En Korput's moed werd schoon beloond, 
Al sleeg de nood in top: 
Ten laatste brak de Kastiljaan 
't Beleg wanhopig op. 

{==246==} {>>pagina-aanduiding<<}

En 't legerhoofd, door spijt verwoed, 
Nu hem de zege ontvlood, 
Zonk in een veege krankte neêr, 
En stierf een' bangen dood. 
 
En schandlijk blijft, bij 't nageslacht, 
Zijn naam gebrandmerkt staan, 
Als laag van ziel, en valsch van aard, 
En berstensvol van waan. 
 
Maar Korput leeft, in 't Neêrlandsch hart, 
Als onverschrokken held, 
En in 't geschiedboek staat zijn feit 
Met roem en eer vermeld. 
 
Wie van der Werf's en Kenau's moed 
Dan hulde en eerbied wij', 
Hij voeg', met geestdrift en gevoel, 
Ook Korput's naam er bij. 
 
j. van harderwijk, r. zoon. 
Rotterdam, 
12 Januarij 1824. 





De idealen.


Zoo wilt gij trouwloos mij ontvlugten, 
Daar gij met elken droom, hoe zoet. 
Met al uw smarten en genugten, 
Ach! onverbidlijk henenspoedt. 
Kan niets uw snelle vaart verwijlen, 
O gij, mijns levens gulden tijd! 
Vergeefs, vergeefs! uw golven ijlen 
Naar d'oceaan der eeuwigheid. 
 
De heldre zonnen zijn verdwenen, 
Die straalden op des jonglings pad. 
De fraaije beeldenrij vloog henen, 
Die mij verrukt, betooverd had. 
Ik heb het zoet geloof verloren 
Aan wezens, die mijn mijmring schiep: 
Wat zou mij boeijen of bekoren, 
Nu 't wrevlig lot mij wakker riep? 

{==247==} {>>pagina-aanduiding<<}

Gelijk Pygmalion, aan 't blaken, 
Den marmersteen in de armen sloot, 
Tot in des standbeelds kille kaken 
Zijn zielsgevoel zich overgoot; 
Zoo klemde ik in mijn minnende armen 
De schepping ééns met jeugdig vuur. 
Ik wist haar aan mijn borst te warmen; 
Daar leefde en aâmde heel Natuur! 
 
Met mij gevoelend, werd ze teeder, 
Terwijl ze een sprake voor zich vond. 
Den kus der liefde gaf ze weder, 
Daar zij mijn hartetaal verstond. 
Nu scheen en boom en bloem te leven; 
Welluidend murmelde elke vliet, 
En 't zielloos stof zag zich gedreven 
Te wedergalmen op mijn lied. 
 
Nu voel ik ras mijn' boezem zwellen; 
Ik meet met mijnen blik deze aard', 
En moedig wil ik voorwaarts snellen 
Naar 't doelwit, waar mijn oog op staart. 
De wereld, in den knop gedoken, 
Beloofde me anjelier en roos: 
Hoe weinig bloempjes zijn ontloken, 
En ach! hoe kleur-, hoe geureloos! 
 
Hoe dartelde ééns, door moed bevleugeld, 
Gelukkig in zijn' ijdlen waan, 
Door geene zorgen nog beteugeld, 
De jongling op de levensbaan! 
Te stijgen tot de bleekste sterre 
Was zijn verbeelding naauw genoeg: 
Niets was zoo hoog en niets zoo verre, 
Waarhenen hem haar wiek niet droeg. 
 
Hoe werd hij lucht daarheen gedragen! 
Wat scheen den zaligen te zwaar? 
Hoe danste voor des levens wagen 
Een blijde stoet met golvend haar! 
De Liesde, mild en zoet beloonend, 
De Voorspoed met den gouden krans, 
De Roem, het hoofd met starren kroonend, 
De Waarheid in den zonneglans. 

{==248==} {>>pagina-aanduiding<<}

Dan ach! ik zag mij slechts geleiden 
Tot halfweg op mijn slingerpaân; 
Toen zag ik dezen trouwloos scheiden, 
En genen zonder luister staan. 
't Geluk was mij alras ontvlogen, 
Wier valsche lonk mij had gestreeld; 
En twijflings zwarte wolken togen 
Zich om der waarheid schittrend beeld. 
 
De Glorie had den krans verloren, 
En 't godlijk voorhoofd was ontwijd; 
Mijn lente kon de min bekoren, 
Maar ijlings vlood die schoone tijd. 
Verlaten werd mijn pad door allen; 
't Werd duister, distelrijk en ruw. 
De Hoop slechts liet haar scheemring vallen; 
Die flaauwe scheemring licht mij nu. 
 
Wie bleef, uit heel dat grootsch geleide, 
Mij liefdrijk bij in druk en kruis? 
Wie staat nog troostend aan mijn zijde, 
En volgt mij tot de donkre kluis? - 
Gij, die des levens last wilt deelen; 
Gij, Vriendschap, die de diepste wond, 
Met zachte hand, mij weet te heelen; 
Gij, die ik spoedig zocht en vond. 
 
En gij, die, willig met mij spoeijend, 
Als zij, mij in den storm behieldt; 
Gij, Werkzaamheid, u nooit vermoeijend, 
Die langzaam schept, doch nooit vernielt; 
Die voor den schat in beter leven 
Een' enklen penning telkens reikt, 
Doch van de reekning, mij gegeven, 
Minuten, dagen, jaren strijkt! 
 
a.f. sifflé. 
Middelburg. 1824. 
 
(Het Hoogduitsch van schiller 
eenigzins vrij gevolgd.) 






{==249==} {>>pagina-aanduiding<<}

Vlugtige beschouwing der groote akademische kunstgalerij van wassen beelden des heeren Eduard Lion, van Weenen.


Welk Amsterdammer, die een greintje smaak bezat, 
(En hoe veel centnaars smaak bezit niet de Amstelstad!) 
Bezocht niet met vermaak het spel van wassen beelden, 
Die rijk en arm en oud en jong begoochlend streelden? - 
Wat zeide ik daar! Het spel? Professor Lion toch .... 
‘Prosessor Lion?’ - Ja, gewis! wie twijfelt nog? 
Hij-zelf noemt het eene Akademie; en met reden 
Mag hij dus in 't bezit diens achtbren titels treden, 
Wiens Akademie zoo frequent is. Waarom hij 
Niet evenzeer als die, in Frankrijks Monarchij 
Of Duitschlands Keizerrijk, gelijken titel voeren, 
Om zich den vrijen mond door wetten te zien snoeren, 
Die den student, wien nog het beeld der vrijheid streelt, 
Verlagen tot het eigenst peil van - wassen beeld? 
Maar, treden wij het Akademiehuis eens binnen. 
Wat bonte mengeling vervult hier ziel en zinnen! 
Hoe veel, die nog bestaan, verlangden we even stom! 
Hoe weinig, van die reeds ter ziele zijn, weêrom! 
Ziedaar een A B C (zelfs de X is niet vergeten) 
Van Vorsten, aan een lange tafel neêrgezeten! 
Ik weet niet, of de naam van 't Heilige Verbond 
Zich met het denkbeed van een tafereel omwond, 
Het plegtigste, dat ons de Bijbel stelt voor oogen; 
Of dat een Judastrek, de tolk van list en logen, 
In 't oog eens staatsdienaars, mij 't stuitendste kontrast, 
Dat ooit mijn ziel op ééns en smartlijk heeft verrast, 
Gevoelen deed: genoeg, ik mogt hier niets ontwaren 
Van 't geen den mensch verrukt, als hij op hen blijft staren, 
Wie 't lot van duizenden, miljoenen werd vertrouwd, 
Door hen als vaders van één groot gezin beschouwd. 
Ik zag hier onzen Vorst mede in dien raad gezeten, 
En wil mij 't oordeel van die fiktie niet vermeten; 
Maar 't scheen mij toe, alsof Hij wat gedrongen zat, 
En ruimer ademtogt in 't vrije Neêrland had! - 
Drie Vorsten trokken voorts mijne aandacht; minst als Vorsten, 
Omdat ook zij een kroon, die soms als lood weegt, torschten; 

{==250==} {>>pagina-aanduiding<<}

Neen ... De eerste is Keizer Frans, die groote vrouwenvrind, 
Tot viermaal toe gehuwd. Tot viermaal ook bemind? ... 
O zalige onderdaan, schoon de armste schier van allen! 
U rest het voorregt van een trouw naar welgevallen. 
O zeldzaam koningslot, dat onzen Koning trof, 
Die 't voorbeeld geven mag van huwlijksmin aan 't hof! - 
Zag Keizer Frans zijn koets met dertien spruiten kroonen, 
Ook onzen Kroonprins schenkt zijne Anna zoon bij zonen. 
Wel Hem! wel ons! want, brengt den burger hier ter steê, 
Naar de oude spreuk, elk kind een duizend gulden meê, 
Dan moet een prinsenkind miljoenen medebrengen, 
En dus een dertiental nooit déficits gehengen! - 
De tweede is Jozef Maximiliaan, (*) een man, 
Die in 't Oudmannenhuis schaars weêrga vinden kan, 
En tot bewijs verstrekt, voor die een' troon begeeren, 
Hoe lang men wel 't beroep van Koning kan hanteren. 
Terwijl de derde, Karel Jan, ons zeggen wil: 
Verzuipt uw jongens niet! wie weet .... eene enkle gril 
Van vrouw Fortuin verheft ligt een' van hen tot Koning, 
En schenkt papa dan aan zijn hof een mooije woning. - 
Maar, vruchtloos zoekt mijn oog de schoone satelliet 
Van elk Congres: hoe! prijkt hier Catalani niet, 
Die, door haar' tooverzang, eene andere Sirene, 
De Staatzucht juichen doet, schoon ook de Menschheid weene? ... 
Hier zien wij d'ouden Frits, een' bol in 't oorlogsveld; 
Dáár Jozef, groot als mensch, en waarlijk Christenheld; 
Louize, Pruissens Koningin, de schoone en goede; 
Den vromen Lodewijk, - dees martlaar van 's volks woede, 
Die van Napoleon; twee Piussen, helaas, 
Spijt hunne onfeilbaarheid, de speelbal van den baas 
Der bazen van Euroop, dien we eerst in volle glorie 
Zien pralen, om hem straks, aan 't eind van zijn historie, 
Te aanschouwen dáár, waar hij miljoenen offers bragt, 
Wier bloedgetuigenis hem voor Gods troon verwacht! 
Ginds Katharina, met een mannenziel geboren, 
Als Ruslands Keizerin het schittrendst lot beschoren; 
Maar, van die praal ontdaan, en slechts betracht als vrouw, 
Geen man, dien eernaam waard', die haar zich wenschen zou! 
Hier trekke Elizabeth, die schrandere Vorstinne, 
Ons oog, dat haar herkent als wakkere manninne; 

{==251==} {>>pagina-aanduiding<<}

Dáár stemt Maria heel ons hart tot medelij', 
Wier dood op 't broze wenkt van magt en heerschappij, 
't Schavot in troon herschiep voor de edele Prinsesse, 
Den troon tot een schavot der zustermoorderesse! - 
Doch, wenden wij den blik van vorstengruwel af. 
Och of Pygmalion het beeld bezieling gaf, 
Dat ginds ons toelacht! 't Is - 't illegitieme vrouwtje 
Des legitiemsten Vorsts, die nu en dan een touwtje 
Gulhartig zendt aan wie zijn legitimiteit 
Betwijflen durven. 'k Spreek van zijn Doorluchtigheid, 
Den Sultan Mahmoud, die, zijns ondanks, voor onze oogen, 
Twee schoonen van zijn' stoet den sluijer ziet onttogen, 
Wier aanblik ons een' Turkschen hemel openspreidt, 
En voor veelwijverij door zinsbekoring pleit. 
Een Spandaw weeg' den prijs van bruinen en van blonden; 
Wij namen beide, zoo ze levend voor ons stonden. 
Maar 'k zie te spade, mijn tafreel wordt een kronijk. 
Bescheidenheid gebiedt, dat ik den voorhang strijk', 
U van 't paskwil des slags van Waterloo verschoone, 
Die, schoon hij aakligheids en bloeds genoeg vertoone, 
En schoon held Blucher op den voorgrond werd gezet, 
Door dapperheid en trouw van wissen dood gered, 
Mij, toen ik die verstijfde ruiters aan bleef staren, 
Deed wanen, dat zij beendersoep-uitdeelers waren (*)! - 
De moed ontzonk mij hier, om 't moordtooneel te zien, 
Dat, in een bijvertrek, uit derenis misschien, 
Verborgen werd voor 't oog van meisjes en van vrouwen; 
Maar vruchteloos! Helaas! waarvoor moet men het houên? 
Nieuwsgierigheid! wat drift, die voor uw stem niet zwicht? 
De sekse stroomde er heen, als naar een strafgerigt! 
 
Verbijsterd door al 't geen mijne oogen wakend zagen, 
Waande ik mij in den droom het toezigt opgedragen, 
Om de Akademie te verplaatsen. 't Had wat in! 
Maar, 'k maakte al daadlijk met dien arbeid een begin. 
Het werd een kerkhof à la Haakman! - Honderd kisten, 
Bestemd voor Koningen, voor Paussen en Deïsten, 
Voor Kardinalen en Sultanes, stonden reê: 
Want levenden zoo wel, als dooden, moesten meê. 
Ik greep (het moest zoo zijn) met ongewijde handen 
Paus Plus bij zijn stool, Voltaire bij zijn panden, 
Flips bij zijn' halskraag, en den Sultan bij zijn' baard; 
Zelfs voor den tijgerblik van Ali niet vervaard, 
Beroofde ik allen van hun vorstelijke kleêren, 
En durfde alzoo gekwetste Majesteit braveren; 
Ja, in den striktsten zin, pleegde ik dit erge feit; 
Want, spijt mijn voorzorg, bleef van de eene Majesteit 
Een klein fragment aan de onbedreven vingers hangen; 
Eene andere verloor het karmozijn van wangen 

{==252==} {>>pagina-aanduiding<<}

Of lippen, en een derde en vierde zelfs een oor; 
Hier ging een hand of arm, en daar een neus te loor. 
De baard des Grooten Heers, waarbij hij plagt te zweren, 
Werd, of 't een vogel was in 't ruijen van zijn veren, 
Zoo ligt als 't Turksche geld. - Maar eindlijk, 't was gedaan; 
Reeds gaf ik order, om de kisten toe te slaan, 
Toen nog een gansche troep bandieten was vergeten: 
Ik had er reeds zoo velen ingepakt .... aan eten 
Noch drinken zelfs gedacht; - de slag van Waterloo 
Was in geen pillendoos te bergen, en het stroo 
Alleen toereikend om een magazijn te vullen. 
Enfin, wat wakend ons ondoenlijk is, dat zullen 
Wij dikwijls in den droom verrigten met gemak: 
Zoo kreeg ook dat gespuis nog plaats met pak en zak. 
Nu vond ik, met mijn vracht, met op ééns in een dier booten, 
Die de eeuw der vindingen met nieuwen schat vergrooten, 
Waar schoorsteen mast en zeil, en raderwerk het zwaard, 
En stoom den wind vervangt, en vloog langs Utrechts vaart. 
Maar 't zag er deerlijk uit, toen ik de illustre lading 
Dáár weêr ontpakken zou! Want deze had geen gading 
In diens gewaad of tooi, of paste de Orde niet, 
Die men toch maar alleen verdienste dragen ziet! 
Hier kwam een vorstlijk hoofd op breede boerenschonken; 
Daar zag men Willem Tell met 's Keizers mantel pronken: 
Het kleed toch maakt den man; en 't is niet vreemd, helaas! 
Zit eens een koningskop niet op de regte plaats. 
Ik ken wel staten, waar m'er beter om zou varen, 
Wanneer hun Vorsten boer, en Tells er Vorsten waren.... 
In 't kort, het werd een maskerade! - Vader Kant, 
In steê van Blucher, tuimelde van 't paard in 't zand. 
Voltaire, in 't pleeggewaad van een' Prelaat gedoken, 
Alsof zich deze van zijn' spotlust had gewroken, 
Scheen, dor en mager, een paskwil der waardigheid, 
Wier welgedaanheid van onthouding tuigt en strijd. 
Napoleon (hier was het zóó ver niet bezijden) 
Had schepter, keizerskroon en alles laten glijden, 
En voor bandietendolk en momgewaad geruild, 
Dat zich te vaak, helaas! bij de oppermagt verschuilt. 
Mijn beeldengalerij, nog eens, was als herschapen, 
En 'k stond haar, gansch verbaasd, nadenkend aan te gapen. 
Neen! riep ik, 't is onwaar, wat ons het spreekwoord zegt: 
‘Het kleed slechts maakt den man, den heerscher en den knecht.’ 
Zoo menig Vorst een boer, een gaauwdief Bonaparte, 
Voltaire Paus, Kant krijgsman, Blucher's heldenharte 
Verwijsgeerd was geweest: wat zou, in kerk en staat..... 
Maar, wijl ik, in den droom, dus met mijzelven praat, 
En 't moeilijkst vraagstuk echt wijsgeerig ging ontleden, 
Viel Munsters Koning, met zijn standplaats niet tevreden, 
Me onzacht op 't lijf, en deed me ontwaken met zijn' staf, 
En hielp er mij dus met een Jan van Leyden af! 
 
j.w. ijntema. 
1824. 



{==253==} {>>pagina-aanduiding<<}

Mengelwerk.

Het heilig verbond der menschheid.

Toen de Man des bloeds, die volk bij volk van zijne onafhankelijkheid beroofd had, en, bijkans met de geheele magt van het vasteland van Europa in zijne vuist, over hetzelve jaren lang als de verschrikkelijkste Despoot, die misschien immer onder het Menschdom was opgestaan, den ijzeren schepter zwaaide, eindelijk werd ten val gebragt door den algemeenen opstand der volken, rondom hunne Hoofden geschaard, juichte de geheele Menschheid, als over de roemrijkste zegepraal, die zij over het onregt en geweld behaald had. De Vorsten, meest allen tot onderdanige afhangelingen van den geweldhebbenden Alleenheerscher gemaakt, uit hun rijk verjaagd, of zich moetende vergenoegen met eenige toegeworpene brokken, nu weder in hun gebied hersteld, juichten mede, schenen zich met hunne volken, aan wier moed en dapperheid, in het bevechten en overwinnen van den algemeenen vijand betoond, zij de herstelde troonen te danken hadden, ten naauwste te willen vereenigen, en op billijke grondwetten derzelver vrijheid en geluk vestigen; gelijk zij ook, in de eerste bedwelming hunner vreugde over de verlossing uit den staat hunner vernedering, wel uitdrukkelijk beloofden. Zij schenen op de school der tegenspoeden ware wijsheid en eene betere regeerkunde, dan die van den ouden tijd, geleerd te hebben; zij hadden de onzekerheid van een gezag, dat alleen door schrik en geweld moet staande gehouden worden, in den nieuwen herdruk van het boek der ondervinding met zulke klare letteren gelezen, dat zij daaraan geen geloof konden

{==254==} {>>pagina-aanduiding<<}
weigeren. Maar zelden zijn in eenen Dwingeland met zijn heerschzuchtig hart zulke uitstekende militaire bekwaamheden en andere groote talenten, die in zijne ondernemingen hem te stade komen, vereenigd; maar zelden dient iemand het krijgsgeluk zoo aanhoudend, en kan hij het veroveringsstelsel tot die hoogte van luister en sterkte opvoeren, als napoleon. Deze kolossus evenwel is ter nedergeworpen en verbrijzeld, zoodra de verdrukte, de getergde volken gezamenlijk tegen hem opstonden, in navolging van het moedige Spanje. En hiermede scheen aan het Despotismus de doodsteek toegebragt. Want wie (zou men zeggen) zal het, na de straf van dien laatsten, zoo geduchten Overheerscher, durven wagen, hetzelfde spoor van onderdrukking en willekeurig geweld in te slaan? wie der Magtigen zal zich kunnen vleijen, een beter geörganiseerd, sterker en duurzamer Schrikbewind te kunnen invoeren, dan het Napoleontische? De goede volken geloofden, uit hoofde van dat alles, dat zij voortaan voor geene verdrukking van hunne regten te vreezen hadden. Vertrouwende op het Koninklijk woord, huldigden zij op nieuw de verdrevene Vorsten in, en verwachtten nu welhaast de vervulling hunner beloften. In deze verwachting moesten zij te meer bevestigd worden, toen men hoorde spreken van een Heilig Verbond, tusschen de magtigsten der zegevierende Mogendheden gesloten. Schoon de inhoud van dit Verbond alsnog een geheim bleef, de schoone naam echter verrukte terstond het hart van elken volks- en menschenvriend, en gaf aanleiding tot eene vergelijking met het Heilig Verbond, dat de Constitutie of het Wetboek der Christenen bevat, welks geest niets dan liefde, vrede, geregtigheid en menschengeluk ademt, en dat, als van Goddelijken oorsprong, heilig genoemd mag worden in den uitnemendsten zin van het woord. In zijne onkunde voedde men de stille hoop, dat het Heilig Verbond der Mogendheden, overeenkomstig den naam,
een dergelijke geest zou bezielen, hoewel een wonderlijk, een tot nog toe ongehoord verschijnsel in de staatkundige wereld. Voor

{==255==} {>>pagina-aanduiding<<}
het minst vleide men zich, dat nu eindelijk eens aan het onchristelijk, onmenschelijk oorlogvoeren paal en perk zou gesteld, de zwakken tegen de sterkeren beschermd, goede orde en rust bewaard, en alzoo algemeene vrijheid en welvaart bevorderd zouden worden.
Maar helaas! deze streelende denkbeelden begonnen schielijk te verflaauwen en voor andere plaats te maken, zoodra de uitwerkselen van het Heilig Verbond zich vertoonden. Toen men het vermoorden der Grieken (dat Christen-heldenvolk) door een' barbaarschen Overheerscher, die de Christenen honden noemt, niet alleen geduldig, maar zelfs, naar het scheen, met welgevallen konde aanzien, eerder den Turkschen Despoot in zijne zoogenaamde Legitimiteit wilde gehandhaafd hebben, (alsof hij mede in het Heilig Verbond ware opgenomen) dan lang verdrukte geloofsgenooten te hulp komen; toen men liever het constitutionele Napels aanviel, gelijk nu ook Spanje, om alzoo derzelver constitutionele regeringsvormen te vernietigen, en het eigendunkelijkste eenhoofdig bestuur in volle kracht te herstellen, - toen werden de oogen geopend. Sedert dien tijd heeft het Heilig Verbond den volken schrik aangejaagd, als ware het de bron van nieuwe onlusten, partijschappen, opstanden en oorlogen. Ik zal niet zeggen, hoe er nu, ginds en elders, over dat Verbond gesproken wordt. Liever wil ik spreken over een ander Heilig Verbond, dat met regt dien naam kan dragen, gelijk eene korte schets van deszelfs doel en strekking terstond zal doen blijken.
Dit Verbond is reeds achtbaar door zijne oudheid. Lang vóór het Congres te Weenen, Laybach en Verona, lang vóór alle Rijksdagen en Conciliën had hetzelve een bestaan. Zijn oorsprong mag veilig gedagteekend worden van die tijden, toen het Menschdom zich in maatschappijen of volken begon te vereenigen, om zijne regten, personen en goederen in veiligheid te stellen tegen den overlast der sterken en kwaadwilligen, het eerste oorspronkelijk doel van elke volksvereeniging of burgerstaat, door den wil van den oppersten Regeerder geheiligd en

{==256==} {>>pagina-aanduiding<<}
vastgesteld. Tot dat einde besloten de verstandigsten en braassten, welken het gemeene best van het menschelijk geslacht ter harte ging, mede te werken. En ziet daar de eerste beginselen van dat Heilig Verbond, dat zich met den tijd verder ontwikkelde en uitbreidde, naar mate verlichting en beschaafdheid onder de volken toenamen, en dat zich, onder verschillende lotgevallen, door alle eeuwen heen heeft staande gehouden.
Dit Verbond kan te regt het Heilig Verbond der beschaafde Volken, of der Menschheid, genoemd worden, als zijnde toegewijd aan de bevordering van derzelver dierbaarste belangen, verlichting, maatschappelijke orde en vrijheid, de eenigste vaste grondslagen van volks- en menschengeluk. Al wat edel denkt en gevoelt, van deze beginselen doordrongen, treedt stilzwijgend in dit Heilig Verbond, zonder daartoe in eenige vergadering opgeroepen te worden, en zonder eene uitdrukkelijke onderteekening. Want het is het verbond des harten, of der menschelijke natuur, dat zich van zelve aanprijst bij alle opregte voorstanders van de waarde der Menschheid, van derzelver regten, van Vaderland en algemeene welvaart.
Een nog heiliger gezag en hoogere voortreffelijkheid heeft dit Verbond verkregen door de grondstellingen van het Christendom, - van het eenvoudige en oorspronkelijke Christendom namelijk, zoo als het door den Goddelijken Stichter is verkondigd en door zijne hoogverlichte Apostelen beschreven, niet zoo als het naderhand door dweepzucht en bijgeloof of door Priesterbedrog is misvormd, en, te midden van de Christenwereld, ginds en elders genoegzaam te eenemale onkenbaar gemaakt. Maar het echte Christendom, willende alle verdrukking, alle trotschheid op geboorte, rang, aardsche grootheid en magt, alle blind ontzag voor dezelve, alle buitensporige begrippen desaangaande verbannen, kent geen ander onderscheid tusschen menschen en menschen, dan zedelijke voortreffelijkheid of persoonlijke verdiensten, weet van geenen anderen adel, dan dien der zielen, en stelt alle menschen tot elkander en tot hunnen Schepper in gelijke be-
{==257==} {>>pagina-aanduiding<<}
trekking, leerende uitdrukkelijk, dat bij God geen aanzien des persoons is, dat Hij het aangezigte der Vorsten niet aanneemt, de rijken niet voor de armen trekt, want dat Hij allen uit éénen bloede heeft voortgebragt, en dat zij allen Zijner handen werk zijn. Het ware Christendom, zoo als het gevonden wordt in de gewijde oorkonden, heeft de verlichting van den menschelijken geest en de veredeling van het menschelijk hart ten doel, en bij gevolg de uitbreiding van menschenwaarde en menschengeluk, eveneens als de Natuur, schoon het op een' voller, stelliger en beslissenden toon spreekt, als zijnde het onmiddellijk onderwijs des Hemels.
In landen derhalve, waar dit Hemelsch licht, zoo overeenstemmende met de wet, die in het menschelijk hart geschreven staat, is doorgedrongen, heeft het Heilig Verbond der Menschheid zijne talrijkste en getrouwste aanhangers. Aldaar vertoont het zich in zijne oorspronkelijke en schoonste gedaante, en werkt het met eene verdubbelde kracht, vooral nadat die gezegendste aller kunsten, de Drukkunst, Hollands roem, is uitgevonden. Sedert dien tijd heeft het zijne werkzaamheden naar alle zijden en onder alle standen uitgestrekt, en eene onverbreekbare vastheid verkregen. Voorheen bepaalden zich verlichting en kennis tot eenige der vermogendste rangen, of tot de kloosterlingen, die in het bezit waren der kostbare en schaars bekende handschriften. Maar, nadat het Verbond der Menschheid de drukpers heeft kunnen gebruiken tot een algemeen orgaan, heeft het zijne beginselen alomme kunnen verkondigen. Door dit middel is het in staat, de gemeenschap in alle werelddeelen gedurig open te houden, kunnen de geoefende leden van verre en van nabij openlijk met elkander spreken en raadplegen over de belangen der algemeene Broederschap, hebbende zelfs een' vrijen toegang tot de harten hunner natuurgenooten, lang na hunnen dood. De welsprekendste redenaar moge voor een oogenblik de aandacht zijner toehoorderen boeijen; zijne woorden vervliegen welhaast in den wind, nadat de mond gesloten is, zonder dat die

{==258==} {>>pagina-aanduiding<<}
woorden herhaald kunnen worden of veel indruk achterlaten. De tong kan tot zwijgen gebragt worden. Maar de boeken, die overblijven, en in aller handen rondgaan, zwijgen niet. Dezelve zetten aanhoudend en bij herhaling hunne onderrigtingen voort, in de eenzame woningen, op de afgelegenste plaatsen, en van het eene geslacht tot het andere. Eeuwigen dank hebbe de Vader der Lichten, die eenen koster deed geboren worden, om den menschen een werktuig ter hand te stellen, dat de vruchten van den menschelijken geest, als met de snelheid der lichtstralen, naar de verschillende oorden kon heenvoeren, en tevens in ieder oord dezelve eene veilige bewaarplaats bezorgen! Hoe juichte de Menschheid bij de verschijning van dit wonderbare kunstgewrocht! Hoe waardig was het de plegtige feestviering, om den roem van den vernuftigen uitvinder, en van de uitstekende weldaden, die zijne kunst in de verloopene eeuwen over de wereld heeft uitgestort, luide te vermelden! Want voorzeker dagteekenen de merkwaardigste hervormingen in kerk en staat, in wijsbegeerte en alle wetenschappelijke vakken, van de geboorte der Drukkunst af. Aan haar heeft ongetwijfeld de letterkunde, en te gelijk met haar verlichting en beschaving, hare groote vorderingen te danken. Het Heilig Verbond der Menschheid heeft alzoo langs dien weg met de zegenrijkste gevolgen zijne grondstellingen kunnen voortplanten onder de verschillende volksklassen, tot de geringsten toe. Een veel grooter aantal menschen, die te voren niet dachten, heeft door zijne gedrukte schriften leeren denken, ook vrij denken, en zijne waarde als menschen en als leden van den burgerstaat beginnen te gevoelen.
In de laatste jaren vooral heeft de loop der tijden aan den menschelijken geest eenen schok gegeven, die denzelven met verbaasdheid uit zijne vadzige slaafachtigheid deed ontwaken, en met de uiterste inspanning van krachten naar verlichting en verbeteringen streven. Woelige, zeer onrustige en stormachtige tijden werden hieruit geboren. Want onder de verbondelingen, die zich aan de

{==259==} {>>pagina-aanduiding<<}
heilige zaak der Vrijheid of der Menschheid hadden toegewijd, stonden verraderlijke of overdrevene ijveraars op, Ultra's, gelijk er bij alle partijen gevonden worden, die te sterk en daarom ten nadeele werkten. En te gelijk borst de woede los van het rijk der duisternis en der heerschzucht, dat den ouden doodslaap, als schijnende een' staat van orde en rust, wilde doen voortduren, om den geroofden buit van onregt en geweld niet te verliezen. Niet anders dan verwarring en verwoesting vertoonden zich aan het oog van den oppervlakkigen beschouwer. Maar het schijnt wel, dat zulke hevige gistingen nu en dan in den staat der menschelijke Maatschappijen tot verdrijving der beslotene en opgehoopte smetstoffen noodig zijn, gelijk de onweders in de Natuur tot zuivering van den dampkring. Als men de Geschiedenis raadpleegt, onderscheiden zich juist de onrustigste tijdperken het meest door vooruitgangen ten goede. En zoo mogen wij ook vertrouwen, dat de geweldige schokken en beroeringen van onzen leeftijd in de gevolgen bevonden zullen worden tot het herstellingswerk bevorderlijk geweest te zijn.
Nu alreede laat het zich duidelijk opmerken, hoe een geest van verlichting, van vrijheids- en verbeteringszucht alle standen is doorgedrongen, die men te voren naauwelijks bij enkelen bespeurde; hoe het getal der leden van het Verbond der Menschheid allerwegen is toegenomen, of in veel grootere evenredigheid staat tot dat van hare vijanden. Wie zou verwacht hebben, dat er zoo vele edele beginselen van die natuur waren overgebleven niet alleen, maar met zoo veel kracht zich vertoond zouden hebben in landen, waar het Despotisme en Fanatisme eeuwen lang geheerscht hadden, als de hedendaagsche Geschiedenis geleerd heeft? Wie zou in Spanje, Portugal en Napels een' openbaren opstand verwacht hebben tegen de onbepaalde oppermagt, nadat deze zich op nieuw op haren troon onwankelbaar scheen gevestigd te hebben? En evenwel hebben de braven aldaar door eigene krachten eene grondwettige herstelling weten tot stand te bren-
{==260==} {>>pagina-aanduiding<<}
gen, welke niet dan door vreemd geweld omverre geworpen konde worden. o Ja! het moedige Spanje, dat den geduchtsten Werelddwinger, die in de geschiedrollen te vinden is, onafgebroken het hoofd bleef bieden en de gevoeligste slagen toebragt, terwijl de groote Mogendheden gedwongen waren den vrede als een genadebewijs uit zijne hand te ontvangen, of hun geheele land overheerd zagen, - Spanje, dat, verraderlijk bedrogen, van zijne volksregten en de vruchten der algemeene overwinning, waarop het de eerste aanspraak had, beroofd, andermaal het hoofd opstak, en, geheel zonder vreemde hulp, zijne vrij ontworpene en goedgekeurde Constitutie van 1812 veroverde, - dat Spanje, helaas! heeft eindelijk, na eene roemrijke worsteling, moeten zwichten voor eene overmagt, die het verraad en de verdeeldheid tot hare bondgenooten had. Voor de tweede maal heeft het den onregtvaardigsten aanval van die zelfde naburen,
welke, kort geleden, de algemeen gehate vijanden van Europa waren, moeten verduren, en in derzelver handen eindelijk zijnen Koning en zijne onafhankelijkheid moeten overleveren. Voor het oog van geheel Europa is alzoo de gruwzaamste schending van het regt der Natuur zoo wel, als van dat der Volken, bedreven. De Menschheid treurt als bij het graf van alle hare verbondelingen. Alle tegenstand tegen het rijk van geweld en duisternis schijnt voortaan onmogelijk of geheel nutteloos, en aan Europa geen ander lot beschoren, dan tot de oude barbaarschheid terug te keeren, gelijk de eertijds vrije en nu lang verdrukte volken van het Oosten.
Maar, zouden de teekenen der tegenwoordige tijden wel zoo beslisend dien teruggang voorspellen, als het den verslagen' geest toeschijnt? Zou men ze ook niet kunnen aanmerken als teekenen van eene nieuwe wedergeboorte? En zou ook de Drukkunst (om nog eens op dezelve terug te komen) in den anders gewonen loop der beschaafde volken niet eene groote verandering of omkeering, immers eene aanmerkelijke vertraging in het achteruitgaan kunnen te weeg brengen? Nadat de oude vol-
{==261==} {>>pagina-aanduiding<<}
ken door het overweldigend Despotisme van hun nationaal bestaan beroofd waren, moesten ook welhaast de beginselen verloren gaan, nu zij hunne volksredenaars niet meer hoorden, en uit het gebrekkige letterschrift, in weinige handen slechts overgebleven, niet dan een zeer schraal voedsel konden trekken. De dwingelandij, zoodra zij eerst de handen had ontwapend, had voorts weinig moeite, om ook het licht van den geest uit te blusschen, en de verdrukten in blinde onderwerping te houden. Maar veel moeijelijker gaat dit in zijn werk onder volken, die, eenmaal verlicht en beschaafd, door middel der Drukkunst hunne beginselen kunnen levendig houden en gedurig nieuw voedsel verschaffen. De Drukkunst, in dienst van het Heilig Verbond der Menschheid, bezit op den langen weg eene veel grootere magt, dan alle de staande legers van het Despotisme. De overwinningen der laatsten beslissen slechts voor eenen tijd, en somtijds is eene enkele nederlaag genoeg, om den oppermagtigsten alleenheerscher van zijnen troon in het stof te doen vallen; maar de overwinningen der eerste zijn bestendig en duurzaam; en, wijl zij hare versterkte punten wijd en zijd verspreid heeft, waarop zij niet gelijktijdig zal noch kan aangevallen worden, is een hoofdtreffen niet wel mogelijk, en heeft zij voor eene volslagene nederlaag weinig te duchten. Schoon dan het Despotisme, dat op onkunde en verblinding zijne sterkte moet bouwen, zekerlijk, waar het de overhand heeft, alle dompers of dommekrachten zal in 't werk stellen, om
de vrijheid der drukpers, de gezworene vijandin der duisternis, te vernietigen, dit zal nogtans, ten hoogste genomen, slechts in zijn eigen gebied kunnen geschieden, en men zal welhaast aan dompers en dommekrachten gebrek hebben, om alle plaatsen behoorlijk te bezetten. Meestal werkt dit middel tegen zichzelf, daar verbodene schriften doorgaans het gretigst gezocht en gelezen worden; en buiten dat is het nu te laat, om den stroom van het kwade (wij zouden zeggen van het goede) te keeren. Want de drukpers heeft alreede te veel vooruitgewerkt, om in vele jaren

{==262==} {>>pagina-aanduiding<<}
voor behoefte aan hare werken te vreezen te hebben, al ware het, dat zij op dit oogenblik moest stilstaan of verbroken worden. Hoe krijgt men de gedrukte boeken uit de wereld, waarin de zaden van vrijheid, van menschenwaarde en volksregten met ruime handen gestrooid zijn? Een verbazende voorraad en verscheidenheid is daarvan onder alle klassen verspreid. - Sterkere middelen, om vrijheid van spreken, schrijven, en zelfs van denken, te onderdrukken, zal men wel niet kunnen uitvinden, dan er gebruikt zijn in de drie straks genoemde landen, alwaar eene helsche Inquisitie duizenden en duizenden aan de brandstapels opofferde. En evenwel is het gebleken, dat de vrijheids- en verlichtingsgeest onder de verdrukking is opgegroeid, zoodanig, dat bij de eerste verademing eene menigte mannen opstonden, die eene helderheid van doorzigt in de volksregten en aangelegenheden, eene fiere zelfstandigheid en zielskracht aan den dag legden, die met de meesterstukken van dien aard van de meest verlichte en vrije staten konden wedijveren. Nog meer; het is gebleken, dat een groot, zoo niet het grootste en beste gedeelte der natie met hen door dezelfde beginselen bezield was. Hoe zoude het anders mogelijk geweest zijn, in weerwil der oude vooroordeelen, uit en in zichzelven een verbeterd stelsel van staatsbestuur te vestigen, waartegen de benden der Serviles, met hunne Monniken aan het hoofd, en het inwendig verraad van andere aanzienlijke en onaanzienlijke misnoegden, te vergeefs hunne aanslagen bij herhaling beproefden, en hetzelve niet, dan met behulp van eene ontzaggelijke buitenlandsche magt, hebben kunnen omverre rukken? Hoe ongelukkig dan ook de uitslag tot dusverre moge geweest zijn, de aanleggers en bestuurders van het werk, die hun leven en goed voor de heilige zaak der geregtigheid en Menschheid gewaagd en opgeofferd hebben, mogen gewisselijk in den eersten rang der groote mannen gesteld worden. Het is gebleken, dat men aldaar wel de helft der
bevolking zal moeten ombrengen of verbannen, om het geslacht van de voorstanders eens vrijen en constitutionelen

{==263==} {>>pagina-aanduiding<<}
Regeringsvorms uit te roeijen. Zoo weinig baten, na de uitvinding der Boekdrukkunst, de strengste en verjaarde verbodswetten en de wreedste vervolgingen tegen de voortgangen der verlichting en beschaafdheid!
Tot roem van den geest der Eeuwe mogen wij ook aanmerken, dat de meest vermaarde Schrijvers nu meer dan ooit hunne talenten toewijden aan de zaak van het Heilig Verbond der Menschheid. Geleerden van naam, en Hooggeleerden in meest alle beschaafde landen, stemmen rondborstig met elkander overeen in de openbare verkondiging van liberale beginselen, zoo omtrent het burgerlijk verdrag, als omtrent het kerkelijke. Bijkans een gelijke toon heerscht desaangaande in de hedendaagsche geschriften. Allen beijveren zich om strijd, om menschenwaarde te verheffen, menschenheil te bevorderen, onder den gemeenen man zoo wel, als onder de hoogere standen. Eenige weinigen slechts maken hier eene uitzondering, die, in soldij staande van het rijk der duisternis, nog de oude vleijers en aanbidders van aardsche grootheid en magt zijn, en welken daarom de voortgangen van kunsten en wetenschappen, van verlichting, beschaafdheid en liberalismus, ergernis en dwaasheid zijn. Doch hunne wanluidende taal is als het gekras van nachtuilen, dat ook alleen bij nacht, en niet bij het licht van den dag, gehoord wordt. Voor het overige hoort of leest men niet, dan 't geen de Menschheid vereert, en hare regten heiligt. Dit heeft niet alleen in de huisgezinnen op de denkwijze en gevoelens van jongen en ouden een' grooten invloed, maar ook op de publieke opinie. Deze, een veel bevoegder regter, in openbare geschillen, over eer en schande, over regt en onregt, dan het kanon, hangt grootendeels af van de geschriften, die onder de volken rondgaan. Daardoor laat zij gewoonlijk zich leiden, meer dan door het gezag van het hoog Bewind, althans van een eigendunkelijk Bewind, dat zich boven hare uitspraken, eveneens als boven alle wetten, wil verheven achten. De geest nu der beroemdste Schrijvers onderscheidt zich in 't algemeen zeer gunstig voor

{==264==} {>>pagina-aanduiding<<}
de belangen van het Heilig Verbond der Menschheid of der Volken, waar de drukpers niet onder eene volstrekte censuur der oppermagt staat. En ook dáár zal hare werking bezwaarlijk van allen invloed kunnen beroofd worden. Want het is moeijelijker, den onzigtbaren loop van geschriften, dan den indrang van eene vreemde legermagt te stuiten. De wapenen der pen, waarmede de wijzen en braven onophoudelijk strijdvoeren tegen dwingelandij en verblinding, zijn uit dien hoofde geduchter, dan de wapenen van kruid en lood.
Even weinig, dan, als de laatste uitslag van den openbaren worstelstrijd tusschen de aanvallers en verdedigers van het regt der Volken (de zaak der Menschheid) de onderneming der eersten kan billijken, even weinig kan daaruit besloten worden, dat alle hoop op herstel verloren is, en Europa van nu af aan in den nacht der Middeleeuwen begint weg te zinken. Neen! Met den val van Kadix heeft de geest des tijds den terugtogt nog niet aangenomen, is de publieke opinie niet veranderd, de haat tegen het stelsel van inconstitutionele alleenheersching niet verminderd, maar veeleer toegenomen. De beschaafde volken hebben hunne verklaringen nog niet ingetrokken, dat zij, nu zij der kindschheid ontwassen zijn, niet langer door blind gezag willen geregeerd worden, noch tot eene lijdelijke gehoorzaamheid zich verpligt rekenen, maar blijven even vast in hun heilig Verbond aaneengesloten. Die Vorsten althans achten wij veiligst op hunne troonen, zoo wel als de gelukkigsten, die van harte de algemeene wet eerbiedigen, die in de liefde en het vertrouwen, niet in eene slaafsche vrees, van het volk hunne glorie en grootheid stellen, en rondom den standaard van vrijheid en onafhankelijkheid zich met hetzelve vereenigen. Gelukkig Nederland derhalve, dat een' zoodanigen Vorst aan het hoofd van zijn Bestuur heeft! Onze Constitutie is niet ouder, zelfs jonger, dan die van het Schiereiland. Met hetzelfde regt zou alzoo Frankrijk of eenig' ander' nabuur in last gegeven kunnen worden, om ook hier te lande de huishouding in orde te brengen, dat

{==265==} {>>pagina-aanduiding<<}
is, partijen tegen elkander te verbitteren en in het harnas te jagen, en onze huishoudelijke wetten te vernietigen. Maar Nederland heeft eenen Koning, die mensch en Christen is, die Koninklijke beloften en eeden niet voor een staatkundig spel houdt, die den duisterling, welke hem den meineed aanprees, met verontwaardiging terugstoot, en die sterk is in de achting en het vertrouwen van een vrij volk.
De gebeurtenissen, ondertusschen, van onzen tijd zijn elkander in zulke onverwachte wisselkringen opgevolgd, dat wij uit de tegenwoordige weinig tot de volgende kunnen besluiten. De schranderste berekeningen hebben dikwijls bij het slot niets anders dan hare feilbaarheid bewezen. Het is dan ook mogelijk, dat de zon van vrijheid, van verlichting, beschaafdheid en welvaart in Europa de middaghoogte bereikt heeft, sterk aan het dalen is, en welhaast, na eenige schemering, zal ondergaan. Maar tot troost der Menschheid kan het strekken, dat zij voor de Tegenvoetelingen (die ook menschen zijn) weder uit de kimmen oprijst. Een geheel nieuw werelddeel, veel grooter dan het onze, wordt door haar bestraald. Amerika heeft in onze eeuw het juk van zijne oude Meesters afgeschud, en gaat nog voort in het Zuiden en Noorden met zijne zedelijke en staatkundige hervormingen. Het Heilig Verbond der Menschheid is aldaar uitwendig en inwendig in volle werking. Gemeenebesten van volksvrijheid en volksgeluk rijzen aldaar, het een na het ander, in jeugdige kracht op, en vestigen zich op de puinhoopen van het uitheemsch Despotisme, naar het voorbeeld van de nu reeds sedert jaren vereenigde Staten, het vaderland van den onvergelijkelijken washington. De eerste, die het waagde, onder hen een nieuw Despotisme in te voeren, heeft slechts weinige weken zijn rijk kunnen staande houden. Iturbide heeft men spoedig met zijne samilie ingescheept en ver van huis gezonden naar het oude stiefmoederlijk land, alwaar hij meer zijns gelijken kan vinden. - Aldaar worden de veilige schuilplaatsen bereid voor de verhuizingen van kunsten,

{==266==} {>>pagina-aanduiding<<}
wetenschappen en nationale onafhankelijkheid, wanneer zij hier en elders genoodzaakt worden de vervallene tempels te verlaten.
Maar de vrienden van het Verbond der Menschheid (men noeme ze Liberalen, Constitutionelen of Carbonari, zoo als men wil) zijn tevens vrienden van den Godsdienst. Hunne uitzigten reiken over alle werelddeelen heen, en hebben buiten dezelve een vast punt van vereeniging, dat hun door geene menschelijke magt ontrukt kan worden. Van de aarde zien zij naar den Hemel op, - naar de hoogste Regtbank, voor welke Koningen en Keizers zonder praal en lijfwacht zullen verschijnen, en gelijk staan met den verachtsten bedelaar. De volmaakte Constitutie, waarin de boozen ophouden van beroeren, (die zij hier te vergeefs zoeken) verwachten zij in het bovenmaansche Vaderland, alwaar eeuwige Wijsheid en Liefde de wet stellen, en geene anderen worden toegelaten, dan dezulken, die zich aan deze wet onderworpen hebben.

Een Lid van het Heilig Verbond der Menschheid.




Verslag der opening van twee Egyptische mumiën, toebehoorende aan den heer Cailliaud; nevens eenig berigt van die, welke zeer onlangs te Gent is ten toon gesteld.

(Met eene Afbeelding, de laatstgemelde betreffende.)

Godsdienstige beginselen, begeerte om de stoffelijke overblijfsels van hen te bewaren, wier gedachtenis men wilde vereeren, vriendschap, liefde, misschien zelfs de edele eerzucht, om, met de gedenkstukken van het menschelijk vernuft, den mensch zelven aan de bewondering der nakomelingschap over te leveren, - ziedaar waarschijnlijk de voornaamste drangredenen, die de Egyptenaars hebben bewogen, om de menschelijke ligchamen te balsemen, en, op welk eene wijze dan ook, voor be-
{==267==} {>>pagina-aanduiding<<}
derf te bewaren (*). Hunne Mumiën (†) zijn het alleroudste menschelijk overschot, dat ons is overgebleven. De schrijvers dier tijden hebben ons niet dan zeer onvoldoende berigten achtergelaten, zoo wel wegens de
toebereiding als wegens de bewaring der Mumiën. De vlakte van Saccara (‡), in de ommestreken van het aloude Memphis, is de plaats, die tot hiertoe de meeste derzelven heeft opgeleverd; maar zeer weinige komen onaangeraakt of in derzelver geheel tot ons, hetgeen men toeschrijft aan de hebzucht der Turken en Arabieren, die dezelve doorgaans niet aan de reizigers afstaan, dan na ze geplonderd te hebben.
Onder de overige kostbare voorwerpen, welke de Heer cailliaud van zijne jongste reis in Egypte heeft me-
{==268==} {>>pagina-aanduiding<<}
degebragt, en die zijn rijk Egyptisch kabinet uitmaken, munt uit eene schoone Mumie van buitengewone grootte en gewigt. Het hoofd draagt een' krans van vergulde koperen platen en knoppen, die de bladeren en de jonge vrucht van den olijfboom voorstellen. Zeer opmerkelijk is ook de kist, in welke zij besloten was. Op derzelver bodem is een dierenriem geteekend, welks figuren veel gelijkheids hebben met die van den Dierenriem van Denderah, en de bovenzijde draagt een kort, schier uitgewischt Grieksch opschrift: de naam petemenon, die aan het hoofd staat, wordt ook in Grieksche cursyve letteren gelezen op de kantzijde van een klein stukje papyrus met hieroglyphen, hetwelk op de Mumie tusschen de buitenste zwachtels schijnt nedergelegd te zijn. Het hoofd en de voeten zijn boven mate breed. Zoo vele nieuwe en buitengewone omstandigheden deden deze Mumie beschouwen als een van de kostbaarste voorwerpen der oudheid, tot hiertoe ontdekt, en gaven reden om te hopen, dat de opening der Mumie nog belangrijker handschriften en bijzonderheden zou opleveren; men giste zelfs, van wege het gewigt des ligchaams, dat het eenige metalen stof moest bevatten.
Na langen tijd geaarzeld te hebben, gaf de Heer cailliaud eindelijk edelmoedig gehoor aan het verlangen der geleerden en weetgierigen. Op den 30sten November laatstleden ging hij over tot de opening der Mumie, in zijn kabinet in de straat van Sèvres, in tegenwoordigheid van een groot aantal aanzienlijke personen, onder welken ik alleen melding zal maken van den Hertog van blacas, den Hertog van rauzan, den Baron van humboldt, den Markies van marbois, den Graaf orlof, den Heer denon, den Heer rémusat, den Baron larrey, den Graaf van forbin, enz. De levendige nieuwsgierigheid, door dit zeldzaam schouwspel opgewekt, maakt het den steller ten pligt, om de bewerking eenigzins omstandig te beschrijven.
Men begon met de Mumie met al derzelver omwind-
{==269==} {>>pagina-aanduiding<<}
sels naauwkeurig te wegen en te meten. Het gewigt werd bevonden 106 Nederl. ponden; de geheele lengte 1 Nederl. el, 90 duim; de breedte van het hoofd 42 duim, in omtrek 1 el, 38 duim; de breedte der schouders 49 duim, in omtrek 1 el, 39 duim; de breedte van de uiteinden der handen 47 duim, in omtrek 1 el, 25 duim; de breedte der enkels 40 duim, in omtrek 1 el, 16 duim; de breedte der voeten 40 duim, de lengte 46 duim; de omtrek der hielen en voeten 1 el, 60 duim.
Na deze verrigting nam men er den naauwen band af, die rondom het ligchaam een stuk lijnwaad vasthechtte, bedekt met teekeningen en hieroglyphen, met sieraden, die in Egypte niet algemeen zijn; daaronder waren verscheidene grove, maar stevige stukken lijnwaad, die de eerste omkleeding uitmaakten, en die men met gemak heeft weggenomen. De tweede omkleeding was om den hals vastgehecht met een' knoop, dien de zeelieden platten knoop noemen, waaronder verscheidene banden van een weinig minder grof lijnwaad, en drie servetjes of sluijers, verscheidene malen dubbel gevouwen. De derde omkleeding was op dezelfde wijze zamengesteld, en gevormd van banden, doekjes en lange reepen, dienende om de zijden te ondersteunen. In de vierde omkleeding vond men grootere, maar oude en grove linnen banden; vier Egyptische tunica's of onderkleederen zonder mouwen, die losgetornd waren, om op het ligchaam te hechten; het groote stuk, dat het geheele ligchaam omvatte, was vastgemaakt met zwart jodenlijm, met dikke lagen van dit lijm rondom het hoofd en de voeten. Deze tunica's hebben ongeveer 3 voet 8 duim breedte en 3 voet lengte, met eene opening van 10 duim voor het doorsteken van het hoofd en twee dergelijke voor de armen. De vijfde omkleeding leverde banden op, die in de lengte geplaatst waren en de voeten aan het hoofd verbonden, overdwarsche zwachtels, en vier groote stukken, die het ligchaam omvatteden, het linnen over het geheel een weinig fijner. De zesde omkleeding bestond, vooreerst, uit overdwarsche zwachtels, geel geverwd, daar dezelve van joden-
{==270==} {>>pagina-aanduiding<<}
lijm van die kleur doortrokken, of er in gedoopt waren; ten tweede, uit vijftien stukken dergelijk lijnwaad. De zevende en laatste omkleeding was met zwart jodenlijm doordrongen, en vormde zes stukken, door den balsem aan elkander klevende (*); waarna er niets dan eene dunne laag overbleef, om weg te nemen, ten einde op de huid te komen. Men heeft, zoo als gewoonlijk, de teenen afzonderlijk omwonden gevonden; de armen en handen zijn langs de dijen uitgestrekt; het voorwerp was van het mannelijk geslacht, en scheen een man van vijfenveertig, vijftig of meerdere jaren te zijn. De lengte van het ligchaam is 1 el, 73 duim, (5 voet, 3 duim, 9 lijnen.) De borst en een deel van den onderbuik zijn op de opperhuid onregelmatig verguld. Na de opening van den onderbuik vond men er veel zwarten balsem in, maar niet één vreemd voorwerp; geen manuscript tusschen de dijen, of onder de armen; de beenen waren in de lengte, als 't ware, twee groote massa's zwarten balsem van eene schoone hoedanigheid. Het wegnemen van deze tallooze banden en windsels heeft bijna drie uren gekost, hoewel men nog dikwijls gebruik maakte van snijdende werktuigen. Ondertusschen heeft deze bewerking niets dan balsem en lijnwaad opgeleverd.
De Heer cailliaud, hierdoor geenszins ontmoedigd, nam, eenige dagen daarna, de laatste laag linnen en jodenlijm weg, onmiddellijk op de huid aangebragt. Hij vond zeven of acht dikten van een vrij fijn linnen. Verscheidene gedeelten der armen zijn, even als de borst, met plekken verguld. De handen zijn lang, en zeer goed bewaard gebleven; de vingers welgemaakt, en zelfs net; de ooren zijn ongeschonden, en de neus, schoon gebroken, (bij het uithalen der hersenen door de neuswegen) is niet zeer mismaakt. Men merkt op, dat het gelaat,

{==271==} {>>pagina-aanduiding<<}
van ter zijde beschouwd, regter, en het voorhoofd minder gebogen is, dan in de gewone Mumiën. De haren, volmaakt wèl bewaard gebleven, zijn fijn en een weinig gekruld. Aan de linkerzijde is eene opening van vijf duim diameter, waar de balsem, in de plaats der ingewanden, is ingebragt.
Maar, hetgeen eenige vergoeding geeft voor de vruchtelooze nasporingen, omtrent het ligchaam der Mumie in het werk gesteld, is, dat de Heer cailliaud, bij het wegnemen van het laatste, op het gelaat aangebragte, lijnwaad, onder elk der oogen en op het bolle der wangen, eene gouden plaat heeft gevonden, voorstellende de gedaante van een oog met de oogharen. Op den mond vond hij nog eene andere gouden plaat, die van gedaante vrij wel naar eene tong geleek, en regtstandig op de zamenvoeging der lippen was geplaatst, welke volkomen gesloten waren. Dit is eene dubbele bijzonderheid, waarvan wij geen ander voorbeeld kennen. Het is opmerkelijk, dat de vorm van het oog eene navolging van overeenkomst is, en niet de gelijkenis van het natuurlijk voorwerp. Dit beeld kan betrekking hebben op de bezitting des dooden, of wel het geeft eene toewijding aan osiris te kennen, die het oog tot zinnebeeld had. De gouden plaat, op den mond gevonden, herinnert aan het blad der persea, een boom, bij de Egyptenaars aan isis toegewijd, omdat het, zeiden zij, naar eene tong geleek. De doeken der Mumie nader onderzoekende, heeft men eene tunica gevonden, die netjes was versteld met aangebragte stukken; eene andere, die verscheidene met inkt geschrevene karakters bevatte, en ten laatste eene fraaije sjerp met franjen en een galon, gemerkt met de letters A M, de eersten van den Griekschen naam des mans; dit merk is met het pennetje gemaakt, bij het borduren au crochet in gebruik.
Eene tweede Mumie, door den Heer cailliaud geopend, heeft eene bijzondere belangrijkheid door de wijze van balseming, die van allen verschilt, welke men heeft leeren kennen. Dezelve bevat in de bereiding noch

{==272==} {>>pagina-aanduiding<<}
jodenlijm, noch minerale weedasch, noch eenig zout. De banden en het lijnwaad zijn om het ligchaam gerold zonder eenig hechtsel; ook heeft men er dezelve met het grootste gemak afgenomen. Maar tusschen elken dubbelen omslag linnen vond men eene zeer dikke laag zaagsel van hout of boomschors, zeker met oogmerk om de vochtigheid op te slorpen; en dit einde is er volkomen door te weeg gebragt. Het ligchaam bevatte ook eene groote hoeveelheid dezer stof, in plaats van jodenlijm. Het is op merkelijk, dat het vleesch door deze eenvoudige manier ongeschonden is bewaard gebleven. De kleur der huid is geel, in plaats van zwart. Het vleesch, gelijk mede de ooren en het neusbeen, is nog zeer buigzaam; het neemt overal den indruk der vingeren aan; men heeft zelfs het wit der oogen wedergevonden.
De aldus gebalsemde persoon is een grijsaard. Men vond drie kleine draagzélen of banden, die om zijnen hals gekruist waren; zij zijn van leder of bruin marokijn, gemerkt met hieroglyphische afdruksels, nagenoeg als die van een' droogen stempel. Deze soorten van afdrukfels waren reeds te Parijs bekend; maar men wist de plaats niet, welke deze windsels innamen, het zij op de Mumiën, het zij elders. Een derzelven heeft den vorm van eene spatel, even als de borduursels, geplaatst onder de schouders der Egyptische tunica, door den Generaal regnier ontdekt, en in de Bibliotheek van het Instituut berustende.
De Heer cailliaud bezit nog verscheidene andere zeer wel bewaard geblevene Mumiën, onder welke men vooral twee opmerkt, die in kartonnen kokers zijn opgesloten, op den rug met teekeningen en naaisels verrijkt.

De Mumie, ten toon gesteld in de zaal der Maatschappij van Schoone Kunsten te Gent, werd gevonden in Egypte en overgebragt van Alexandrië naar Smirna door den Heer de lescluze (*) van Brugge. Hij zond dezelve

{==273==} {>>pagina-aanduiding<<}
naar België, waar zij in Januarij 1824 aankwam, en te Brugge het eerst openlijk ten toon gesteld werd.
Deze Mumie is nog gewikkeld in hare linnen strooken, met veel zorg zaamverbonden (*); het linnen is vrij wel bewaard gebleven, hoewel het op eenige plaatsen geleden heeft; het ligchaam is 142 duim lang; het wordt algemeen gehouden voor dat van eene jonge persoon van hoogen rang; bij haar is een dier geplaatst, dat men onderstelt eene kat (†) te zijn, op dezelfde wijze gebakerd; de ooren, met linnen bedekt, steken boven de inbakering uit; ingezette oogen (‡), van linnen vervaardigd, zijn

{==274==} {>>pagina-aanduiding<<}
aan den kop des diers aangebragt. - De kist, van Sycamore-hout, is van binnen met symbolische figuren beschilderd; de schildering vertoont zich nog geheel frisch; het is eene soort van waterverf; van buiten is dezelve veel minder welbewaard, hoewel men er ligtelijk de verschillende hieroglyphen onderscheidt; de twee einden der kist hebben het meeste geleden. Op het deksel is eene figuur (*) voorgesteld van de lengte der geheele kist; het hoofd is verheven beeldwerk, en het gansche ligchaam bedekt met hieroglyphen; deze schildering schijnt bedekt of gemengd met een vernis; het hout van dit gedeelte der kist is toebereid met eene soort van pleister, die onder de verf wordt gevonden, en die, in sommige gedeelten, aan eenige der zinnebeeldige figuren hoogsel geeft.

Levensberigt van doctor Edward Jenner, uitvinder der koepokinenting.

Men heeft beweerd, dat het toeval de lotgevallen der wereld regeert, en dat wij aan hetzelve de eer van al onze uitvindingen moeten toekennen, in plaats van daarvoor het genie van eenige uitstekende mannen te huldigen. Dit gansch niet troostrijk denkbeeld rust gelukkig slechts op de vooroordeelen der onkunde. Het toeval is voor den wijsgeer, die den voortgang van den menschelijken geest kent, een woord zonder zin, en de geschiedenis der wetenschappen en kunsten logenstraft dezen toevalligen oorsprong, aan onze schoonste uitvindingen toegeschreven. Men moet echter toestemmen, dat de waarheden van opmerking niet uitsluitend aan

{==t.o. 274==} {>>pagina-aanduiding<<}


{== afbeelding 
	==} {>>afbeelding<<}
    


{==275==} {>>pagina-aanduiding<<}
een' enkelen behooren; zij zijn altijd het gevolg van eene zamenwerking van meerderen. In den beginne gaan zij langzaam voort, te midden der dwalingen en vooroordeelen; welhaast ontwikkelen zij zich door eene reeks van min of meer gelukkige waarnemingen; eindelijk komt er een man te voorschijn, die alle twijfelingen doet ophouden, het onderzoek vruchtbaar maakt, en de wereld met eene groote ontdekking verrijkt. Zoodanig een man was jenner, en zijn invloed op de uitvinding der vaccine is zoo groot, dat hij als derzelver eenige en ware uitvinder mag beschouwd worden: al haar roem behoort aan dezen vermaarden geneeskundige, wiens versch verlies wij te betreuren hebben; het is de pligt der algemeene dankbaarheid, om zijne nagedachtenis te vereeuwigen.
Edward jenner, geboren te Berkeley, in het Graafschap Gloucester, op den 17den Mei 1749, was het jongste der kinderen van eene talrijke en algemeen zeer geachte familie. Schier al zijne bloedverwanten behoorden tot den geestelijken stand, welke, in de Engelsche kerk, het waarachtigst tafereel oplevert van eendragt der huisgezinnen en aartsvaderlijke deugden. Zijne moeder was de dochter van een' Leeraar te Bristol, en zijn vader Rector van Rockhampton en Vicaris van Berkeley. Naauwelijks acht jaren oud, werden hem de natuurlijke kinderpokken ingeënt; gelijk dit toen de gewoonte was, sedert Lady montague deze praktijk uit het Oosten had medegebragt. De afschuwelijke ziekte, die er het gevolg van was, zweefde hem altijd voor den geest. Het is zelfs wel mogelijk, dat deze harde ondervinding invloed gehad heeft op de rigting zijner nasporingen, en hem heeft overgehaald, om dezelve met zoo veel ijvers te vervolgen, toen hij meende een behoedmiddel op het spoor te zijn. Zonder slaaf te zijn van de vooroordeelen des gemeens, kan men dit verband tusschen twee omstandigheden, die hij zelf vermaak schiep met elkander te verbinden, wel toelaten. Het was de merkwaardigste gebeurtenis zijner kindschheid, gedurende welke men bij hem eene bepaalde neiging tot de natuurlijke historie opmerkte, door de zorg, die hij droeg, om vlinders en insekten te verzamelen, en derzelver leefwijze en gewoonten te leeren kennen. Men zal hierna zien, hoe veel invloeds deze natuurlijke overhelling van zijnen geest had op zijn lot.
Daar hij het ongeluk had van zijnen vader te verliezen,

{==276==} {>>pagina-aanduiding<<}
voltooide de jonge jenner zijne studiën in de oude talen te Cirencester, en werd toevertrouwd aan de zorgen van de Heeren ludlow, uitstekende heelmeesters te Sodbury, digt bij Bristol, die zes jaren besteedden, om hem de eerste beginsels der heelkunst te leeren. Hij werd vervolgens naar Londen gezonden, om zich te volmaken, en die kundigheden op te doen, welke men alleen in eene groote hoofdstad verkrijgen kau. Aldaar de leerling van john hunter geworden, werd hij welhaast door dezen beroemden meester opgemerkt. Het zij dat groote mannen de natuurlijke begaafdheid doen te voorschijn komen, het zij dat zij dezelve onder de menigte weten te herkennen, het is ten minste zeker, dat het eene eigenschap is van het genie, om met juistheid te onderscheiden, wat zich tot dezelfde hoogte kan verheffen. De beroemde heelkundige leide er zich op toe, eenen jongman aan zich te verbinden, wiens gelukkige studie hij voorzag; en de vlijt en oplettendheid dezes beminden leerlings waren hem van groot nut in het verzamelen van al de stukken zijns ontleedkundigen Museums. Later wilde hunter hem tot deelgenoot zijner wetenschappelijke werkzaamheden maken, door hem te benoemen tot Hoogleeraar der physiologische schole, aan welker stichting hij bezig was. Hij bestemde hem zelfs, om zijn opvolger in de praktijk der Chirurgie te Londen te worden. Schier ten zelfden tijde, als 't ware om hem allerlei beproevingen te doen ondergaan, werd hem eene zeer voordeelige verbindtenis naar de Indiën aangeboden; zijnde hij bestemd, om, in hoedanigheid van Natuurkundige, met Sir joseph banks, Kapitein cook op eene zijner reizen te vergezellen. Maar noch het voordeel, noch de eer, noch zijne gehechtheid aan hunter konden de zege behalen op de
bekoorlijkheid, welke de beoefening der wetenschappen en der natuurlijke historie in zijn vaderland, in den schoot zijner familie, voor hem had. Dit was de grenspaal zijner wenschen. Hij was er verre af, om te denken, dat dit besluit de bron zou worden van de grootste voordeelen voor de wetenschap, voor de menschheid, en voor zijnen eigen' roem!
Hij begaf zich wederom naar Berkeley, om aldaar de heelkunde uit te oefenen; en het was gedurende dezen tijd, dat hij eene nieuwe wijze van bereiding van den braakwijnsteen in het licht gaf, welke hij, als een blijk van erkentenis, aan hunter opdroeg. Kort daarna vestigde hij zich te Chel-
{==277==} {>>pagina-aanduiding<<}
tenham, gehuwd zijnde met Miss catharina kingscote, zuster van den Kolonel robert kingscote, en verkreeg den graad van Doctor in de Geneeskunde, ten einde de al te moeijelijke oefening der heelkunst te laten varen, en zich geheel over te geven aan de nasporingen, waarvoor hij de meeste neiging had. In zijne nieuwe wijkplaats hield hij zich onledig, met een zeer zonderling punt der ornithologie (kennis der vogelen), hetwelk door de natuurkundigen nog niet met genoegzame naauwkeurigheid was waargenomen, tot zekerheid te brengen. De koekoek is misschien de eenige van alle vogels, die geen nest voor zijne jongen maakt. Door eene daad van onregtvaardigheid, aan zijne natuur verbonden, wordt hij een veroveraar, en maakt zich, op de alleronwettigste wijze, meester van het nest van andere vogelen. De waarnemingen, door jenner verzameld, bewijzen, dat inderdaad het wijfje hare eijeren gewoonlijk behendig legt in het nest der grasmusschen (moineaux des haies), en dezelve overlaat aan de zorgen eener andere moeder; terwijl de jonge koekoeken, naauwelijks uit den dop gekomen, de eijeren of de kleine musschen er uitwerpen, ten einde zich van hare woning meester te maken. Zie hier, hoe jenner zelf de handelwijze opgeeft, van welke zich het jonge dier bedient. De koekoek poogt, weinige uren na zijne geboorte, met behulp van zijn' rug en vleugels, onder het vogeltje te kruipen, welks wieg hij deelt, en hetzelve op zijnen rug te plaatsen, waarop hij het vasthoudt, zijne vleugels omhoog heffende.
Daarop kruipt hij achterwaarts naar den rand van het nest, rust daar een oogenblik, en werpt voorts, zijne krachten inspannende, zijnen last buiten het nest. Na deze verrigting wacht hij een poosje, met de toppen zijner vleugelen rondvoelende, alsof hij zich van den goeden uitslag zijner onderneming wilde overtuigen.
Dit geschrift van jenner paarde veel oorspronkelijkheids aan eene groote naauwkeurigheid van onderzoek, en de Koninklijke Maatschappij der Wetenschappen te Londen, aan welke het aangeboden was, haastte zich, om deszelfs schrijver onder het getal harer leden op te nemen. Om dit blijk van achting te beantwoorden, hield hij zich met eenige verdere nasporingen in de natuurlijke historie bezig, inzonderheid met de verhuizing der trekvogels, welk werk nooit gedrukt is.
De verschillende opmerkingen, die hij in de geneeskunde

{==278==} {>>pagina-aanduiding<<}
maakte, leveren mede zeer veel nieuws en belangrijks op. Hij poogde de oorzaak der engborstigheid te bepalen, welke hij achtte gelegen te zijn in de verharding of ontaarding der voornaamste vaten, zoo als door Doctor parry, zijn vriend, is gestaafd. Doctor valentin verhaalt, dat hij deze ziekte bij zijnen beroemden meester john hunter bemerkte; en dit maar al te wel gegronde vermoeden was voor hem eene sterke drangreden, om naar de middelen te zoeken ter genezing dezer vreesselijke kwaal. Ten gevolge van eenige anatomische waarnemingen had jenner ook geopperd, dat de knobbels, die in de longen en andere deelen zich bevinden, in hun begin wel dikwijls slechts waterblaasjes konden zijn. Dit denkbeeld, hetwelk Doctor baron heeft ontwikkeld, heeft de bekrachtiging der onderzoekers niet verkregen; maar, dewijl jenner omtrent dit laatste onderwerp niets stelligs heeft in het licht gegeven, moet men, om er over te oordeelen, wachten, tot dat de uitgave zijner handschriften ons zijne nasporingen in haar geheel verschaffe.
Zoo zijn wij dan aan het schitterendst tijdstip van jenner's leven gekomen, - het oogenblik, dat het hem, door eenige onbepaalde en nog onzekere wenken geleid, gelukken mogt, in de vaccine het zekere tegengift der kinderpokken te ontdekken. Men heeft hem de verdienste dezer schoone uitvinding betwist; men heeft in oude kronijken of gewoonten sporen van inenting met de koepok gezocht. Maar, indien het al waar mogt zijn, dat de zaak niet nieuw was, zoo behoort echter eene waarheid aan hem, die dezelve met alle vereischte proeven weet te staven en volkomen toe te passen. Jenner behoudt altijd de groote verdienste van het nut dezer behandeling te hebben bewezen, dezelve verdedigd, algemeen gemaakt, en door de gansche wereld verspreid te hebben. En wanneer men denkt aan de hardnekkigheid der vooroordeelen en gewoonten, dan weet ik niet, of derzelver overwinning niet roemrijker ware, dan de ontdekking zelve. ‘Niet hetgeen wij ondernemen, maar hetgeen wij volvoeren en bevestigen, maakt onzen roem uit,’ zeide de vermaarde washington.
Men zal zien, hoe weinig gronds er is voor het gevoelen, door Doctor husson, omtrent den Franschen oorsprong dezer ontdekking, in het licht gegeven. Men beweert, dat het eerste denkbeeld, om het uitslag der koe op een mensch over te enten, ten einde hem voor de pokken te

{==279==} {>>pagina-aanduiding<<}
behoeden, geopperd was door rabaut pommier, Protestantsch Leeraar te Montpellier, in tegenwoordigheid van een Engelsch Geneesheer, die daarvan berigt aan Doctor jenner moest geven. Deze bijzonderheden zijn gestaafd door den Graaf chaptal, die, toen Professor aan de School van Montpellier zijnde, de brieven van den Heer irland, van Bristol, heeft gelezen, waarin deze Engelschman aan den Heer rabaut zijne gesprekken over de inenting van de koepok in 1781 herinnerde. Hij sprak hem ook van de belofte, door Doctor pew, zijn reisgenoot, gedaan, om dit denkbeeld mede te deelen aan zijnen vriend jenner, die zijne behandeling in 1798 openbaar maakte. Maar eene grondige kennis der daadzaken bewijst, dat jenner zich met de koepokinenting omstreeks het jaar 1776 heeft bezig gehouden; en reeds in 1780 had hij tot den Heer gardner van de voor de pokken behoedende eigenschap van dit uitslag gesproken. Volgens den Heer valentin zou men veeleer sporen van deze ontdekking in een Duitsch dagblad vinden, getiteld: Allgemenie Unterhaltungen. Men ziet inderdaad, dat, in 1708, een geleerde van Göttingen deze ziekte der koeijen met veel naauwkeurigheids beschrijft, en spreekt van het gevoelen, hetwelk de boeren omtrent derzelver eigenschap, om voor de pokken te bewaren, koesterden, als ook de nasporingen opgeeft, door hem gedaan, om hetzelve te staven. (*)
Maar de koepokinenting heeft eenen nog ouderen oorsprong. Zij was sedert onheugelijken tijd in Indië en Perzië bekend. Een geleerde heeft in de Sancteya Grantham, een Sanscritsch, aan hauvantory toegeschreven, en bijgevolg zeer oud werk, eene zeer naauwkeurige beschrijving der koepokinenting gevonden. Zie hier den tekst, eenigzins verkort: ‘Neem de vloeistof van het puistje aan den uijer van de koe op de punt van een lancet, en steek dit in den arm, tusschen den schouder en den elleboog, tot dat het bloed te voorschijn komt. Het vocht zich met het bloed vermengende, zal er koorts en kinderpokken uit voortkomen. Het uitslag, door dit vocht voortgebragt, zal goedaardiger zijn dan de natuurlijke ziekte. De zieke kan eens of wel meermalen ingeënt worden. Men behoeft dan niet te vreezen, gedurende het overige zijns levens, door de kinderziekte te zullen

{==280==} {>>pagina-aanduiding<<}
worden aangetast.’ Zoodanig is de beschrijving vol waarheid, welke in dit oude werk uit het Oosten is opgesloten. Maar deze ontdekkingen waren geheel onbekend, en zijn slechts naderhand en bij toeval gevonden. Derhalve had jenner geen' anderen gids in zijne navorschingen, dan de onbepaalde geruchten, onder de bewoners der vallei van Gloucester verspreid, welke inderdaad de nieuwe wieg van de vaccine is (*).
Sedert langen tijd had jenner hooren spreken van de eigenschap, welke de mededeeling eens uitslags aan de uijers der koeijen had, en cow-pox (koe-pokken) genoemd werd, om voor de kinderziekte te behoeden. Dit was een volksgevoelen, in eenige Graafschappen, en bijzonder in Gloucestershire, verspreid. Jenner was zoo verre van den waren oorsprong dezer ontdekking te willen verbergen, dat hij verscheidene voorvallen aanhaalde, om derzelver oudheid te bewijzen. Doctor valentin heeft hem hooren verhalen, dat de Hertogin van cleveland, eene zeer schoone vrouw en favorite van karel den II, aan vele personen, die haar vrees poogden in te boezemen voor hare schoonheid, gedurende eene verschrikkelijke epidemie der kinderziekte, antwoordde, ‘dat zij niets van deze kwaal had te vreezen, dewijl zij in haar land eene ziekte had gehad, die daarvoor behoedde.’
Al de gedachten van jenner bepaalden zich tot het onderzoek dezer buitengewone zaak, die door mannen van kennis, en vooral door de Geneeskundigen van dat gewest, als een vooroordeel werd beschouwd. De eerste proeven, die hij nam, hadden geenerlei gevolg, omdat hij door de boeren misleid was, die zelve het ware uitslag niet wel kenden. Ondertusschen verwierf jenner, door eene soort van instinct tot dit onderzoek geprikkeld, eene groote bedrevenheid in de waarneming dezer ziekte, en miste niet, voortreffelijke resultaten van deze praktijk te verkrijgen. Men oordeele, welk eene vreugd zijne zuivere en weldadige ziel genoot, toen

{==281==} {>>pagina-aanduiding<<}
hij, uit de stallen van Gloucester komende, even als weleer archimedes, kon uitroepen: Ik heb het gevonden! Men heeft gesproken van de verrukkingen des Syracusischen wijsgeers, toen hij de specifieke zwaarte der ligchamen ontdekte; maar welk een onderscheid tusschen deze beide ontdekkingen, wanneer men dezelve in hare betrekking tot het menschelijk geluk beschouwt!
Het was in 1798, dat jenner, na zijne proeven vermenigvuldigd te hebben, zijne ontdekking openbaar maakte, welker geheimhouding hem onmetelijke schatten kon hebben bezorgd. Dan, hij zou gemeend hebben eene misdaad tegen de maatschappij te begaan, zoo hij derzelve zulk een voortreffelijk behoedmiddel had willen ontrooven of duur doen betalen. Jenner gaf eene reeks van volkomen bevredigende waarnemingen in het licht, ten bewijze, dat kinderen, met de koepok ingeënt, de kinderziekte niet hadden kunnen krijgen, en dat de door die inenting veroorzaakte puist van ieder kind in staat is, om stof voor nieuwe inentingen te verschaffen, zonder dat de vaccine door deze overbrenging iets van hare voorbehoedende kracht verliest, enz. Hij maakte ook nog verscheidene andere stukken openbaar, hetzij om deze eerste daadzaken te bevestigen, en de ware oorzaak van deze ziekte der koeijen op te geven, het zij om de tallooze tegenwerpingen te wederleggen, tegen de nieuwe geneeswijze ingebragt. Want de eerste aandrift van den mensch is, om bevreesd en afkeerig te zijn voor elke nieuwigheid, strijdig met zijne gewoonten en aangenomene denkbeelden. De hartstogten stonden tegen jenner op. De kwaadwilligheid en jaloezij namen het masker der voorzigtigheid aan, om eene behandeling te doen verwerpen, die tegen oude begrippen aandruischte, en de eigenliefde door den roem van haren uitvinder vernederde. Men begon met te ontkennen, dat dezelve een zeker behoedmiddel was; men beweerde, dat de vaccine slechts voor een' korten tijd beveiligde; men schreef aan dezelve al de ongemakken toe, die de ontwikkeling in de eerste levensjaren verzellen; men dreef zelfs de uitzinnigheid zoo ver, dat men verspreidde, dat dit dierlijk vocht aan elken ingeënten de eigenschappen mededeelde, die de koe kenmerkten, van welke hetzelve genomen was! Het is noodeloos, alles op te noemen, wat
kwade trouw en onkunde al uitdachten, om de verspreiding der vaccine tegen te werken. Maar de standvastigheid, de strenge waar-
{==282==} {>>pagina-aanduiding<<}
heidsliefde en de overredingskracht van jenner zegepraalden over alle deze belemmeringen. Hij antwoordde op het geschreeuw zijner tegenstrevers met bedaardheid en waardigheid, altijd ondervinding en daadzaken tegen redeneringen en drogredenen overstellende. Hij leerde den vaccinatoren de valsche en ware uitbotting onderscheiden, en teekende hun den ganschen weg voor, dien zij moesten bewandelen, om zich van het goed gevolg hunner operatie te verzekeren.
De tijd heeft alles bevestigd, wat de schranderheid van dezen onderzoeker had daargesteld; tegenwoordig zijn de onzekerheden geweken, en wij hebben het volle genot dezer weldaad: het schouwspel onzer vermeerderde en schooner gewordene bevolking moge ten minste strekken, om de lasteraars der vaccine te beschamen. Hebben zij dan vergeten, dat een groot gedeelte van het menschelijk geslacht het offer der kinderpokken was, of de afzigtelijke sporen dezer ziekte behield, welke, volgens de uitdrukking van la condamine, de bevolking vertiende? Dus geeft de vaccine aan het vaderland al diegenen als 't ware terug, welke deze plaag zou hebben weggerukt; en in Frankrijk alleen kan zij in eene eeuw het leven van drie millioenen menschen redden, wier invloed op den voorspoed en de magt van den staat onberekenbaar is. Zal ik nog spreken van het voorregt, om de heillooze gevolgen dezer pest te verhoeden, die dikwijls de beminnelijkste trekken misvormt? De schoonheid toch is ook een der gevolgen van eene goede burgerlijke inrigting, dewijl zij tot het maatschappelijk geluk medewerkt.
Jenner werd verpligt, om de gehechtheid en geliefde gewoonten, die hem in zijn geboorteland hielden, op te offeren aan het belang zijner ontdekking; hij begaf zich naar Londen, om met meer gemaks nieuwe proeven in het werk te stellen en oude te herhalen, die door onverwachte tegenwerpingen noodzakelijk waren geworden. De Hemel beloonde zijnen ijver, en verschafte hem de zoete zelfvoldoening, om alle landen de koepokinenting te zien aannemen. Geneesheeren, door zijne lessen onderwezen, verspreidden dezelve, schier gelijktijdig, in Duitschland, in Italië, in Amerika, in de Indiën. Frankrijk was de eerste, die deze gelukkige praktijk overnam; en in 1800 werd er te Parijs door den Heer de la rochefoucault eene inschrijving geopend tot de oprigting van een Comité central der vaccine, belast met de zorg, om deze weldadige uitvinding te begunstigen en te

{==283==} {>>pagina-aanduiding<<}
verbreiden. De Heer cuvier, de tolk in dezen van het Fransche Instituut, zegt in zijn Rapport: ‘Wanneer de uitvinding der vaccine de éénige ware, welke de Geneeskunst in de tegenwoordige eeuw had aangewonnen, zou zij echter genoegzaam zijn, zoo wel om ons tijdvak in de geschiedenis der wetenschappen voor altijd beroemd te maken, als om den naam van jenner onsterfelijk te doen zijn, en hem eene schitterende plaats onder de voornaamste weldoeners der menschheid toe te wijzen.’ Engeland vooral, fier dat zij jenner onder hare kinderen telde, leide er zich op toe, om zijne verdienste door vleijende onderscheidingen te vereeren. Er werd een Jennersch Genootschap opgerigt ter uitroeijing der kinderziekte; alle Akademiën ontvingen hem in haren schoot; er werden medaljes te zijner eere geslagen; en, toen het Parlement hem eene nationale belooning wilde toewijzen, drukte de Kanselier der Koninklijke Schatkamer, de beroemde zoon van Lord chattam, zich dus uit: ‘De Kamer kan voor Doctor jenner zoodanig eene belooning bepalen, als zij gepast moge achten; dezelve zal de algemeene goedkeuring wegdragen, daar zij tot voorwerp heeft de grootste of althans eene der belangrijkste ontdekkingen, welke de maatschappij heeft gedaan sinds de schepping der wereld.’ (*)
Te midden van al zijnen arbeid onderhield jenner eene zeer werkzame briefwisseling met verscheidene buitenlandsche geneesheeren, om nieuwe geneeskundige waarnemingen te leeren kennen en mede te deelen. In Frankrijk vereerde hij Doctor valentin met zijne bijzondere vriendschap, en schreef hem dikwijls, om zijnen raad over verschillende onderwerpen in te nemen. Op eene reis van dien Franschen geneesheer in Engeland werd hij door jenner met de grootste heuschheid ontvangen, en hij kon de openhartigheid en gulheid zijner manieren, benevens de juistheid en schranderheid van zijnen geest, niet genoeg prijzen. Het waren voornamelijk de hoedanigheden van zijn hart, welke hem deden beminnen en hoogachten door allen, die hem van nabij kenden. De goedwilligheid van zijn karakter had altijd zijne daden bestuurd, en zijne grootste begeerte was, om wel te

{==284==} {>>pagina-aanduiding<<}
doen. ‘Men achtte zich gelukkig, met hem te mogen omgaan,’ zegt Doctor valentin, ‘zoo veel vertrouwen en bewondering boezemden zijne minzaamheid en verdienste in.’
Toen hij meende het goed gevolg zijner ontdekking verzekerd en met ontwijfelbare proeven bevestigd te hebben, keerde hij naar Cheltenham terug; maar in 1815 zijne echtgenoote verloren hebbende, begaf hij zich met zijnen zoon en dochter weder naar Berkeley. Daar wijdde hij zich van nieuws geheel toe aan het onderzoek van eenige belangrijke stukken, rakende de geneeskunst. Hij poogde het gebruik der vaccine tot andere ziekten uit te breiden, zoo als tot den kinkhoest; en, onledig als hij was met de goede uitwerkselen van door kunst voortgebragt uitslag, gaf hij in 1822 een' brief in het licht, aan zijnen vriend, Doctor parry, te Bath, gerigt, waarin hij dezen kennis gaf van eenige waarnemingen van uitslag, met gelukkig gevolg, door de aanwending van den braakwijnsteen, op de huid verwekt, in verbijsteringen van den geest, en in verscheidene andere ziekten der inwendige deelen. Dit was zijn laatste werk. In zijn boekvertrek zijnde, werd hij eensklaps door eene beroerte overvallen, en gaf den geest, den 26sten Januarij 1823, in den ouderdom van 74 jaren.
Ten gevolge van een algemeen overleg zijner vrienden en der voornaamste inwoners van Gloucestershire, zal er op zijne geboorteplaats een gedenkteeken te zijner gedachtenisse worden opgerigt. Eene inteekening, tot dat einde in alle landen geopend, moet als een pligt voor het tegenwoordige geslacht beschouwd worden. In oude tijden zou de redder der kindschheid en schoonheid altaren verkregen hebben.
Doctor baron, de vriend van jenner, is belast, met de verschillende werken van jenner te verzamelen en in het licht te geven.

Kort overzigt van een reisje van Utrecht naar Baren, in het najaar van 1823.

Ik verliet des morgens Utrecht, en reed door de bij ingezetenen en vreemdelingen zoo zeer geliefkoosde wandel- en rijplaats, de Maliebaan, in 1637 aangelegd op een gedeelte gronds, dat tot het klooster Oudwijk behoorde. Aan het ein-
{==285==} {>>pagina-aanduiding<<}
de derzelve, aan de Gilbrug, ter linkerzijde, bestond, nog vóór weinige jaren, eene, met de meeste vlijt en aanwending van aanmerkelijke sommen gelds, bij uitnemendheid ingerigte Katoendrukkerij. Zij heeft het even min als andere tegen de concurrentie der Engelschen kunnen volhouden; waartoe inzonderheid de heillooze gehechtheid der Nederlanderen aan het vreemde veel heeft bijgedragen. Thans is zij, uit het fonds van de Maatschappij van Landbouw, tot eene Rijks Veeärtsenijschool ingerigt.
Ik passeerde de breede, aangename en ter wederzijde met fraaije lusthuizen bezette Bildstraat. Aan het schutsluisje van de Bildsche grift bestond voorheen een Vingerhoedmolen, die door het water gedreven werd. Hij verschafte, hoe gering ook deszelfs voortbrengsel moge worden beschouwd, aan vele handen werk. Ook deze bestaat niet meer. Thans zag ik aldaar den opstal van een nieuw gebouw, aangelegd wordende, zoo ik vernam, door den Heer de heus, van Amsterdam, tot een' Pletmolen van koperen platen, dienstig tot zijne aanzienlijke fabrijk van militaire knoopen in genoemde stad Dit kan herstelling geven voor het geleden verlies, en verschafte mij een innig genoegen.
Aan het, slechts een uur gaans van Utrecht gelegene, aangename dorp de Bild gekomen, reden wij langs den hollen Bild naar den zoogenaamden Dolder. De Bild ligt in eene bevallige en vruchtbare landouw. De lange beukenlaan van het ter linkerzijde gelegene schoone landgoed van den Heer van der poll, Jagtlust genaamd, ten einde zijnde, kwamen wij aan eene zandzee, midden in eene eenzame en dorre heide. Een half uur vóór dat wij aan den Dolder kwamen, werd alles vrolijker. Boerenwoningen in het midden der heide en zandwoestijn, plantsoenen, en ontginningen van onderscheiden' aard. Dit gezigt gaf mij een nieuw bewijs, wat de mensch vermag, wanneer nijverheid en Industrie zich vereenigen, om luiheid en armoede in werkzaamheid en welvaart te herscheppen. Mijn voerman, die met het lokale hier volkomen bekend, en daarbij zeer wel bespraakt was, verhaalde mij, dat men deze ontginningen aan den ijver en de zucht tot algemeene welvaart van de Heeren van nes en rosenik te danken had. Door onvermoeide werkzaamheid had de laatste reeds een' omtrek van meer dan 600 morgen lands, van dorre heide, in welige koren-, wei- en tabakslanden herschapen. Meer dan 200 schapen, 30 paarden,

{==286==} {>>pagina-aanduiding<<}
en eene menigte hoornvee, vervrolijken het oog, waar vóór weinige jaren niets dan heide was, en verspreiden nu welvaart en zegen over een groot aantal huisgezinnen.
Soestdijk naderende, werd ik verrukt door het heerlijke Lustslot, hetgeen eene dankbare Natie aan den Held van Quatrebras en Waterloo heeft ten offer gebragt. De eerste aanlegger van dit Vorstelijk gebouw, zoo als het in vroeger tijd bestaan heeft, was Prins willem de III, in den jare 1674. Schoon ik vroeger, van Amsterdam komende, wel eens dit Lustslot ter loops had bezigtigd, werd ik echter door kunstliefde gedreven, om nog eens mij aan het heerlijk schilderstuk van den Heer pieneman te vergasten. Wie, die gevoel heeft voor de schoone kunsten, zoude, te Soestdijk zijnde, hetzelve niet gaarne hulde bewijzen, en met verrukking een Vaderland roemen, hetwelk, ook in onzen leeftijd, zulke groote mannen in dit vak heeft voortgebragt. Den Concierge over eenige punten ondervraagd hebbende, vernam ik van dezen, dat de Architect van dit Lustslot de Heer de greve was, hebbende zijne bouwkundige talenten niet weinig vermeerderd door zijne reizen naar de klassieke landen der oudheid, Italië en Griekenland.
Dit prachtig paleis verlatende, wordt oog en hart getroffen door de schoone laan tegenover hetzelve, aan welker einde zich de Piramide van arduinsteen vertoont, ter eere van den Prins van Oranje opgerigt. Bij het beschouwen derzelve herinnerde ik mij de dierbare en voor de toekomst zoo veel bevattende woorden van onzen hoogstachtingwaardigen Staatsman van hogendorp, wanneer hij, bij het lezen der Mémoires pour servir à l'Histoire de France, zegt: ‘Wat hij (de Schrijver daarvan kan wel geen ander zijn dan napoleon) van het gewigt van Quatrebras zegt, twee-, driemaal daarop terugkomende, is regt belangrijk en aangenaam voor eenen Nederlander. Veelal gaat de vleijerij te verre; en ook in deze zaak heb ik wel eens getwijfeld, of de Prins ook te hoog werd verheven. Maar op het getuigenis van den vijandelijken Generaal, en van zulk een' Krijgsoverste, kan men zich gerust verlaten. Nog zoeter gevoel is het voor mijn vaderlandsch hart, dat de Heldengeest van den Prins niet zijne grootste hoedanigheid is; zijn edelmoedige aard, zijn menschelijk hart, zijn juist gevoel van regt en onregt stel ik ver daar boven. Het

{==287==} {>>pagina-aanduiding<<}
eene is meer bekend dan het andere; maar met den tijd zal het blijken.’ (*)
Aan de Piramide gekomen, bezigtigde ik dezelve. Ik had verwacht, dat zij mij op den eersten aanblik zoude getroffen hebben, en wel op grond, dat een dankbaar Vaderland, hetwelk in de rij der Volken, voor het oog der geheele wereld, (welk eene kleine stip het ook op de wereldkaart uitmake) in standvastigen heldenmoed voor Vrijheid en Onafhankelijkheid, in eerbiediging van alle Godsdiensten, in braafheid en goede trouw, in vlijt en Industrie, in het voortbrengen van groote mannen in alle vakken van kunsten en wetenschappen, een' onverwelkbaren roem behaald heeft, hier een Gedenkteeken heeft opgerigt voor den Prins van Oranje, die, aan het hoofd der Nederlandsche legerbenden, door zijn' moed en beleid, op den 16den Junij 1815, bij Quatrebras, boven Brussel, het eerst den aanval van een dapper leger, aangevoerd door een' der beroemdste Krijgsoversten onzer Eeuwe, wederstond, daardoor de overwinning bij Waterloo, en met dezelve de bevrediging van geheel Europa voorbereidde, en Nederlands onafhankelijkheid bevestigde. Ik had in vroeger jaren den Triomfwagen gezien, geplaatst op de Brandenburger-poort te Berlijn, dien de dappere blücher aan zijn Vaderland heeft wedergeschonken. Ik had te Parijs de vier bronzen Paarden van Venetië gezien, dat meesterstuk der meesterstukken, meer dan tweeduizend jaren oud. Deze Gedenknaald kwam mij alzoo niet anders voor, dan als een Mijlpaal of Grafnaald, zoo als ik er vele op mijne reizen, hoewel dan ook van mindere grootte, gezien heb. - Ik wandelde de schoone laan, door willem den III aangelegd, terug naar het Lustslot, een pronkstuk der nationale dankbaarheid, uitnemend van bouworde en 500 voet breed. Op Soestdijk, aan het begin van den weg naar den
Dolder, nam ik nog eene eenvoudige, maar ook achtingwaardige Gedenknaald in oogenschouw, met deze Inscriptie: Christoffel pullman, Granadier van de Lijfcompagnie in het Regement Infanterij van den Prins van Hessen Darmstad, oud 28 jaren, verkiezende liever het leven te verliezen, dan zijne wapens over te geven, in den nacht van den 27 Julij 1787. Ik vond er ge-
{==288==} {>>pagina-aanduiding<<}
noegen in, dat deze Gedenknaald, slechts van hout, gedurende een tijdvak van 36 jaren, in de onderscheidene stormen onzer tijden, zoo ongeschonden is bewaard gebleven. Het is een echt bewijs van de achting onzer Natie voor de verdiensten van een braaf soldaat. Boven de Inscriptie (die nog duidelijker te lezen is, dan die van het Monument voor den Prins, als welke, in het verloop van slechts 3 jaren, hier en daar op een' kleinen afstand reeds onleesbaar is geworden) is een doodshoofd met twee doodsbeenderen. Dit verwekte bij mij de bedenking, dat Gedenknaalden in oude en latere tijden meestal gekozen geworden zijn tot vereering en vereeuwiging van beroemde Helden, die gesneuveld zijn, en dat een Gedenkstuk voor den Prins van Oranje, nog in den eersten bloei zijns mannelijken leeftijds, gelukkiger had kunnen zijn uitgevallen, indien het niet in eene doodsche en sombere, maar in eene levendigere voorstelling ware gekozen geworden; ja, ik voor mij verbeelde mij, meerder van het Monument voor den Held van Quatrebras te zullen zijn getroffen geweest, wanneer ik, op een kolossaal marmeren voetstuk, waarin op drie zijden eene groep uit den gedenkwaardigen slag was gebeiteld, den Prins van Oranje op zijn brieschend Ros, beide levensgrootte, in gegoten brons, had gezien, met zijnen Generaalshoed zwaaijende, en, als aan het hoofd der Nederlandsche troepen, hun toeroepende:
Vooruit, brave kameraden! vooruit! Het is hier om haardsteden en altaren te doen. Welke woorden, door den Prins zelven uitgesproken, alsdan, op de voorzijde van het voetstuk, als Inscriptie, uitnemend waren te stade gekomen.
Te Baarn komende, deed ik eene wandeling in den omtrek van dit heerlijk oord. Aanmerkelijk zijn de schoone Lusthoven en Gebouwen, die zich hier voordoen, als Groeneveld van den Heer huydekoper van maarseveen, Steenvliet van de Heeren laan, Zeerust van den Heer hulshoff, Schoonoord van den Heer elias, de fraaije Huizen van de Heeren schuit, molkenboer, glimmer, fraser, en meer andere sierlijke woningen, van tijd tot tijd door Baarnsche Ingezetenen, en wel bijzonder door den Heer veldhuizen, geordonneerd en gesticht. Ook strekt het Landgoed van den Heer harderwijck, te Soestdijk, wezenlijk ten sieraad.
Het Baarnsche bosch is een ware lusthof. Beurtelings geleiden zware lanen en bevallige slingerpaden naar de zooge-
{==289==} {>>pagina-aanduiding<<}
naamde Scheerenbergs-, vierkante-, Oranje en groote kom. Wandelt men voorts naar de zijde van Eemnes, en beklimt men de heuvels, die zich aan de linkerzijde, onder de schaduw van eiken- en dennenboomen, voordoen, alsdan geniet men de heerlijkste afwisseling van vergezigten, waar het vrolijk groen van jeugdige beplantingen en de schoonste wei- en korenlanden zich in een onafzienlijk veld voor het oog vertoonen. Genoegelijk was ook voor mij eene wandeling naar de Eemsbrug, ¼ uur van Baarn gelegen. De kronkelende Eems vloeit hier als een zilveren stroom voorbij, tot dat zij zich, op eenen afstand van twee uren, in de Zuiderzee ontlast. Een Terp wijst alhier nog het overblijfsel aan van het voormalige Huis ter Eem, hetwelk, in 1629, door eenen boer of kastelein, op de manmoedigste wijze, alleen met zijn eigen huisgezin, uit 9 man bestaande, tegen de troepen van montecuculi, die Amersfoord bemagtigd had, een' geruimen tijd verdedigd werd, waarvoor hem de Regering der stad Utrecht met eene aanzienlijke jaarwedde voor zijn leven begiftigde. Aan de Eems ligt ook een Kalkoven, die den Heeren van crimpen en van kessel, te Amersfoord, toebehoort.
Baarn was reeds vóór den jare 1390 eene stad, en sloot in 1410 een verbond van onderlinge bescherming met de stad Amersfoord. Menigvuldige oorlogsrampen hadden haren vorigen luister verwoest, en haar weder tot een gering dorp teruggebragt, toen zij, in 1674, met Soest en de beide Eemnessen, door de Heeren Staten van Utrecht, tot eene vrije heerlijkheid verheven, en aan den Prins van Oranje vereerd en opgedragen is geworden.
De grondslag tot een' nieuwen bloei en welvaart heeft Baarn echter te danken aan de weldadige bedoelingen van den Heer reinhard scheerenberg, die, om aan eenige behoeftige menschen werk en onderhoud te verschaffen, vóór ongeveer 20 jaren, het eerst hier eene vijfschafts Weverij oprigtte, vervolgens eene Tapijtfabrijk van gewoon koehaar, als ook eene Kastenmakerij, in het huis, thans nog door Vrouwe Douairière six bewoond, doch welke laatste niet meer voorhanden is. Hij was ook stichter van de beide zoo sierlijke als prachtige Chinesche Huizen, Canton en Peking, (thans ook aan den Prins van Oranje toebehoorende) en vergrootte Baarn van tijd tot tijd, door het aanbouwen van verscheidene huizen, die hij tot woonplaatsen voor de

{==290==} {>>pagina-aanduiding<<}
werklieden der fabrijk benoodigd was. Thans is Baarn, bijzonder sedert den jare 1813, aanmerkelijk in bevolking toegenomen, en nu eene der aangenaamste verblijfplaatsen geworden voor vermogende lieden, die zich van onderscheidene plaatsen, doch bijzonder van Amsterdam, hier komen nederzetten.
Ik had mij voorgenomen, een' geruimen tijd tot bezigtiging van de hoogstbe angrijke Tapijtfabrijk te besteden, en de meestmogelijke bijzonderheden van derzelver inrigting te leeren kennen; en het is met genoegen, dat ik vermeen te mogen zeggen, hierin niet ongelukkig geslaagd te zijn.
Nadat de Heer scheerenberg van de Baarnsche Tapijtfabrijk heeft afstand gedaan, is dezelve is eigendom overgegaan aan de Heeren le jolle, saportas en wils te Amsterdam, die, met geen' minder edel gevoel, ter gunste van Vaderland en behoeftige menschen, bezield, derzelver wenschelijke instandhouding op eenen duurzamen grond verzekerden, en, door een verlicht oordeel, zich boven vele nadeelige vooroordeelen verheffende, op de treffendste wijze hebben doen zien, hoe veel een ten nutte aangewend vermogen, onder eene goede en verstandige leiding, vermag, om van fabrijken, waarvan eenmaal de proef der eerste onvermijdelijke uitgaven is doorgestaan, ook voor derzelver respective deelnemers, in vervolg van tijd, partij te trekken.
De Baarnsche Tapijtfabrijk was eerst, door derzelver weldadigen stichter, op de gewone wijze ingerigt, zoo als die algemeen in Holland gevonden wordt. De nieuwe deelnemers deden haar ook nog een tijdlang de oude inrigting behouden, tot dat, in den jare 1810, de Heer ernst gustav willem cohen, het bestuur van dezelve op zich nemende, door het invoeren van de voortreffelijkste Machinerie, derzelve, als 't ware, een geheel nieuw bestaan schonk, en haar op heden tot dusdanigen trap van bloei en luister heeft opgevoerd, dat de Heer cohen, door den Prins van Oranje, met een brevet, als Hoogstdeszelfs fabrikant, is vereerd geworden.
Door een langdurig verblijf in Engeland en Duitschland, doch hoofdzakelijk in het eerstgenoemde, vond de Heer cohen een ruim veld ter bestudering van alles, wat deze landen in de Technologie, zoo wel theoretisch als praktisch, voortreffelijks opleveren. Hij was de eerste, die op het vaste land, te Berlijn, eene Engelsche machinale Katoenspin-
{==291==} {>>pagina-aanduiding<<}
nerij oprigtte, en bragt dezelve tot zulk een' trap van volkomenheid, dat het water- en mule-twist, het laatste tot eene sijnheid van 200 strengen uit één pond katoen, gesponnen werd. Over deze sijnheid moet men zich ten hoogste verbazen, wanneer men de volgende berekening nagaat: Uit één pond katoen wordt gesponnen 200 strengen; elke streng houdt 7 bind; elke bind 80 draden; elke draad 54 Erg. duim. (*) Dus wordt uit één pond katoen de verbazende lengte gesponnen van 200. 7. 80. 54 = 6,048,000 Eng. duim = 504,000 Eng. voet = ruim 489,056 Rijnl. voet; zijnde dus ongeveer 48 uur gaans.
Van zijne vroegste jeugd was de Heer cohen een onvermoeid beoefenaar van Meet-, Natuur- en Scheikunde, en leide daardoor den grond tot eenen hoogst nuttigen werkkring in zijn Vaderland, waarvan zijne inrigtingen aan de Baarnsche Tapijtfabrijk het onwedersprekelijkst en vereerendst bewijs opleveren. Hij had de heuschheid, bij het bezigtigen der fabrijk, mij niet alleen in persoon rond te leiden, maar ook, met de meeste naauwkeurigheid, mij met al derzelver bijzonderheden bekend te maken, waarvan ik hier nog het een en ander wil mededeelen.

(Het vervolg en slot in No. VII.)




Zeeslag bij Alta-Gracia, in het lagoen van Maracaïbo.

De Zeeslag in het Lagoen van Maracaïbo heeft vóór eenigen tijd de Republiek Columbia van derzelver gevaarlijken vijand, den Generaal morales, bevrijd, en den oorlog doen ophouden. Dezelve heeft wel eenige overeenkomst met den strijd op Pampus tegen bossu; hoewel anders de oprigting der Columbiaansche en die der Nederlandsche Republiek weinig overeenkomst met elkander hebben, dan dat zij beide zich van de Spaansche heerschappij onafhankelijk maakten. De dag, waarop deze zege bevochten werd, behoort onder de roemrijkste van Columbia, en de zwarte Bevelhebber padilla, (een donkere Sambo, iets helderder dan een Neger, eerst Visscher, daarna Matroos, en thans Bevelhebber

{==292==} {>>pagina-aanduiding<<}
der Columbiaansche Zeemagt) aan wien men dezelve te danken heeft, onder derzelver voornaamste mannen.
De toestand der zwakke Columbiaansche Republiek begon bedenkelijk te worden. Het beleg van Porto-Cavello was door den Spaanschen Scheepskapitein laborde ontzet, die bij deze gelegenheid twee Columbiaansche Korvetten nam. Behalve de troepen, waarmede bolivar naar het Zuiden (Quito) gegaan was, bestond er geene andere magt, om morales van Maracaïbo te verdrijven. Sedert September 1822 was er wel eene expeditie te Rio la Hache tegen morales uitgerust, waarbij zich van alle kanten, zelfs van Laguayra, troepen gevoegd hadden, die ook werkelijk, ten getale van 5000 man, in de maand Mei 1823, naar Maracaïbe optrokken; doch morales ging dezelve met 2500 man te gemoet, waarop zij, zonder slag te leveren, naar Rio la Hache terugtrokken, na veel door ziekte en gebrek geleden te hebben.
Padilla blokkeerde, met eene Korvet, eenige Brikken en Schooners, het Lagoen van Maracaïbo; en, zoo laborde, (hetgeen hij zeer gemakkelijk had kunnen doen) na zijne overwinning voor Porto-Cavello, met zijn Fregat dadelijk naar Maracaïbo gezeild ware, had hij het Independentsch Eskader van padilla, hetwelk te los Taccos gerust ten anker lag, met meer gemaks kunnen vernielen, dan dat voor Porto-Cavello; maar hij deed zulks niet: hij bleef twee maanden te Porto-Cavello liggen, en kwam daarna nog eene maand in de haven van Curaçao uitrusten.
Zoodra padilla het voorgevallene te Porto-Cavello vernam, meende hij reeds laborde achter zich te zien, en verliet terstond zijne ankerplaats. Er stonden maar twee wegen voor hem open, óf om met zijn geheel Eskader de blokkade op te breken en zijn behoud onder de batterijen van Karthagena te zoeken, óf om te beproeven, hetgeen men tot heden toe voor onmogelijk gehouden had, met zijn Eskader de Bar van Maracaïbo te forcéren, welke door het Fort San Karlos verdedigd wordt, en dus in het Lagoen te komen, alwaar laborde met zijn Fregat en de Korvet hem niet volgen kon. Hij koos het moeijelijkste en gevaarlijkste, zond de Korvet, met weinig volk er op, naar Karthagena, en zeilde den volgenden dag met het overige Eskader over de Bar, alwaar nog nooit, wegens de ondiepte, eene Brik overgegaan was. Na zwaren arbeid en met verlies

{==293==} {>>pagina-aanduiding<<}
van eene Brik, le grand Bolivar, van 20 stukken, Kapt. jolly, welke aan den grond bleef zitten en verbrand werd, gelukte het hem, de ondiepten over te komen, meester van het Lagoen te worden, en daardoor den Generaal morales in eenen hoogstonaangenamen toestand te brengen.
Drie maanden bleef padilla in het Lagoen, nam van de overzijde van hetzelve het korps van den Generaal manrique aan boord zijner vaartuigen, waarmede men meende morales aan die zijde aan te vallen, wanneer de expeditie van Rio la Hache van den anderen kant kwam opdagen. Toen morales de troepen van Rio la Hache te gemoet trok, maakte dit korps zich ook werkelijk meester van Maracaïbo, plunderde de stad, doch scheepte zich terstond weêr in, toen morales terugkwam.
De laatstgenoemde was intusschen met zijne gewone werkzaamheid en ijver bezig, om te Maracaïbo een Eskader uit te rusten, waarmede hij padilla wilde bevechten. Hij bemande de vaartuigen, die hij bij de inneming van Maracaïbo genomen had, maakte van zijne soldaten matrozen, deed nieuwe vaartuigen bouwen, waartoe hij ook zijne soldaten gebruikte, en waagde eindelijk, tot twee malen toe, padilla aan te tasten; dan, beide keeren stootte hij zijn hoofd, en moest met verlies wijken.
Nu hoopte hij op de komst van laborde, met wiens hulp hij zijn oogmerk dacht te bereiken. Eindelijk verscheen deze; doch hij kon met zijne vaartuigen niet over de Bar komen, liet dezelve daarom te los Taccos ten anker liggen, en ging met slechts 100 matrozen (van welke hij er slechts elf heeft terug bekomen) aan boord van eenige vaartuigen, die hij reeds vroeger van Porto-Cavello gezonden had, naar Maracaïbo. Deze kundige, voorzigtige, doch geenszins werkzame Scheepsbevelhebber raadde terstond morales af, eenen zeeslag op het Lagoen tegen padilla te ondernemen, dewijl deze (die zich altijd, inzonderheid bij het nemen van Karthagena en St. Martha, als een bijzonder dapper man gedragen had, en op wien het volk zeer vertrouwde) eene te groote overmagt bezat, wel niet in getal van vaartuigen, maar in kaliber, hetgeen in eenen zeeslag zoo veel afdoet. De Columbiaansche Bevelhebber padilla had Brikken van 20, van 16 en van 12 stukken geschut; terwijl het Eskader van morales geene grootere vaartuigen had, dan van 7 stukken. Daarenboven had padilla geoefende

{==294==} {>>pagina-aanduiding<<}
matrozen, oude kapergasten, als ook Engelsche Officieren en matrozen van de Korvet the Constitution; terwijl het Eskader van morales voornamelijk met landsoldaten bemand was. Ook stelde laborde hem voor, om liever Maracaïbo te verlaten, het Fort San Karlos goed te proviandéren, zich aan boord van zijn Fregat the Constitution te begeven, en met zijne troepen eenen aanval op Laguayra en Caraccas te doen, welke plaatsen van weinige troepen voorzien waren. Doch morales, die bij goede militaire hoedanigheden eene groote stijfhoofdigheid voegt, was onverzettelijk, en wilde eerst padilla bevechten, en dezen (volgens zijne uitdrukking) zijn graf doen vinden in het Lagoen. Hij verzamelde zijne vaartuigen, welke, na eene vorige nederlaag, zich niet meer veilig onder het onversterkte Maracaïbo achtten en bij het Fort San Karlos ten anker lagen, vereenigde daarmede ééne Brigantijn en twee Schooners, die van Porto-Cavello waren gekomen, en rustte zijn Eskader uit, om padilla aan te tasten. Doch deze kwam hem voor. Op den 24 Julij ging padilla des morgens op alle zijne vaartuigen rond, wist het volk tot moed en geestdrift op te wekken, en maakte des middags om twee ure van een' gunstigen wind gebruik, om het Spaansch Eskader, 't welk te Alta-Gracia ten anker lag, te overvallen. Het gevecht was in weinige oogenblikken algemeen, en van beide kanten hardnekkig. Eene Columbiaansche Schooner werd geënterd en genomen, doch kort daarna weder hernemen. De Spaansche Brigantijn Esperanza werd hevig aangevallen, en verloor het grootste gedeelte harer manschap;
waarop de Kapitein (volgens te voren gedane belofte) den overgeblevenen matrozen beval in zee te springen, eene brandende lont in de kruidkamer wierp, en zich in de lucht deed vliegen, waardoor eene Columbiaansche Schooner, welke daar naast lag, zeer veel leed. Eene Spaansche Faluche deed zich insgelijks in de lucht vliegen. Intusschen hadden zich morales en laborde, aan boord van de Schooner Especuladora, in het gevecht begeven; ook hadden alle Spaansche vaartuigen hunne kabels gekapt, en verdedigden zich wanhopend. De Columbiaansche vaartuigen, die bovenswinds lagen, rigtten eene vreesselijke vernieling aan onder de kleinere Spaansche schepen. Evenwel hielden de Spanjaarden het nog tot tegen den avond uit; toen redden zich nog eenige vaartuigen met de vlugt, en ook morales en laborde hadden het geluk, te

{==295==} {>>pagina-aanduiding<<}
Maracaïbo aan te komen; maar 69 van hunne Officieren en omtrent 800 soldaten vonden in dit gevecht hunnen dood.
Met dezen zeeslag was alles verloren. Morales had zichzelven met de snelzeilende Schooner Especuladora kunnen redden; maar hij wilde zijne troepen, die zoo veel met hem uitgestaan hadden, niet verlaten. Laborde ging met de Especuladora naar zijn Fregat, en vertrok, in het gezelschap van de Korvet de Ceres, naar Curaçao. Morales was genoodzaakt, eenige dagen daarna, eene kapitulatie te sluiten, waarbij de weinige vaartuigen, die van de dertig, uit het gevecht voor Alta-Gracia waren ontkomen, benevens al de wapenen en ammunitie, in handen der vijanden gesteld, en de stad Maracaïbo en het Fort San Karlos werden overgegeven, en waarbij morales en zijne manschappen, die echter grootendeels uit Inboorlingen bestonden, zich onder eede verbonden, nimmer de wapenen tegen Columbia te zullen voeren.
Dus verdween met dit gevecht de laatste hoop der talrijke geëmigreerde Spanjaarden, die nu hunne bezittingen voor altijd aan de Negers en Kleurlingen moeten afstaan, uit welke thans voornamelijk de Republiek Columbia bestaat, en binnen weinig tijds geheelenal bestaan zal.
Deze nederlaag der Spanjaarden is mede eene der rampen, die het Spaansche volk aan den Koning van Frankrijk, als uitvoerder der besluiten van het Congres van Verona, te wijten heeft. Want hadden de ongelukkige gebeurtenissen in het begin des jaars 1823 in Spanje geene plaats gehad, zoo zouden de Constitutioneelgezinde eilanden Cuba en Porto-Rico morales niet in den steek gelaten, maar hem eenige gewapende Brikken hebben gezonden, waaraan het morales ontbrak, om dit zeegevecht te winnen, en hoedanige er zich op die beide eilanden 10 of 12 bevinden. Dit deden zij nu niet, omdat zij, door den inval der Franschen in Spanje, de goede zaak voor verloren hielden, en verder alle opofferingen noodeloos achteden. Om die zelfde reden weigerden de kooplieden van Cuba de 100,000 patajos tot de expeditie van laborde te betalen, waarvoor zij, vóór den inval der Franschen in Spanje, ingeteekend hadden. Daarenboven is dit gevecht voor de Spanjaarden verloren gegaan, omdat zij geene bekwame matrozen hadden, en van dezen was laborde op zijn Fregat en Korvet wèl voorzien; maar hij durfde geen genoegzaam getal van dezelve afnemen, vermits in deze

{==296==} {>>pagina-aanduiding<<}
wateren Fransche oorlogsvaartuigen verschenen waren, die achter hunne witte vredevlag krijgzuchtige oogmerken verborgen, en voor welke dus laborde op zijne hoede wezen moest.
Ware het verlies van het gevecht bij Alta-Gracia nog maar de eenigste ramp, welke de Franschen aan Spanje thans veroorzaakt hebben!

Aan wie het schoeisel past.


Hij, die, van liefde en vreê verbasterd, 
Partijziek, slechts zichzelv' bemint, 
Tot in hun graf de braven lastert, 
In twist zijn hoogst genoegen vindt, 
De wonden van verjaarde veeten, 
Wraakzuchtig, weêr heeft opgereten, 
Vaak gal met honigzeem vermengt, 
Strooij' nimmermeer cipressenblaêren, 
Of weene op 't graf, waar 't lijk van feith is ingevaren; 
't Zijn valsche tranen, die hij plengt. 
 
Gelijk 't gekras van kraaijen, raven 
Een kille huiv'ring doet ont staan, 
Wen zij, al zwermende, over graven, 
Of hupp'lende, als ten reije gaan; 
Of als een roerdomp, die aan de ooren 
Zijn domp'rig bromgeluid doet hooren, 
En 's wandlaars borst door schrik beklemt, - 
Zoo zouden zulke huichelzangen, 
Hoe schitt'rend ook, elk hart met doodsche vrees bevangen, 
Opregt voor d' ed'len feith gestemd. 
 
Zwijg dan, menschhatend vredemoorder! 
Want feith was waarlijk menschenvrind: 
Zwijg dan, woelzuchtig rustverstoorder! 
Want feith heeft orde en vreê bemind. 
Zwijgt dan, die, met gespleten tongen, 
Voor godsdienst, deugd en vriendschap zongen, 

{==297==} {>>pagina-aanduiding<<}

Maar duiv'len zijt in eng'lenschijn! 
Want hij, die regt hem zal waarderen, 
Feith's assche in 't heilig graf wil met zijn' zang vereeren, 
Moet braaf zoo wel, als dichter zijn. 
 
Uit oude achting. 






Rhynvis Feith.


Wie was het, die de zon der dichtkunst weêr deed lichten, 
Verduisterd door een' zwerm, die rijmen hield voor dichten? 
Wie, die versijnd gevoel aan 't minnend harte schonk, 
En, zelfs in de overmaat, zoo edelaardig blonk? 
Wie was het, die zijn' naam en 't puik der voorgeslachten 
Verheerlijkte door grootsche, onsterflijke gedachten? 
Wie, die den ouderdom nog vreugd in 't harte zong, 
En aan den dood, bij 't graf, zijn' prikkel stout ontwrong? 
Wie was het, die, der jeugd ten trouwen gids en rader, 
Haar needrig op deed zien tot d'algemeenen Vader? 
Wie, die ons, in 't gewoel der wereld om ons heen, 
Onszelv' genoeg deed zijn, en, eenzaam, nooit alleen? 
Wie, die van daad bij woord ons 't voorbeeld heeft gegeven? - 
't Was feith, die, thans bij God, onsterslijk hierblijft leven. 
 
Febr. 1824. 


Apollo ultra-liberaal.


Een Dichter (niet van de eerste soort) 
Sprak onlangs, bij het krantenlezen, 
In zeker koffijhuis; (de man was zeer verstoord; 
Men zag het duidlijk aan zijn wezen:) 
‘Als ik mijn' zin had, 'k liet gewis, 
Hoe eer hoe beter, al die vuige Liberalen 
Te zamen door den Duivel halen: 
Dat volk is nooit tevreên, en baart slechts ergernis.’ - 
Juist zit er iemand daaromtrent, 
Die zijne waarde als Dichter kent, 
En zegt: ‘Mijn vriend, gij doet niet wèl, te smalen, 
Met zoo veel hevigheids, op alle Liberalen: 
Want, zoo de Duivel niet uw beste dichtwerk haal', 
Is 't enkel, wijl Apol is Ultra-Liberaal!’ 






{==298==} {>>pagina-aanduiding<<}

Bij het lijkje van mijn lieve nichtje, Antje O........., oud zes jaren, overleden 13 februarij 1824. (*)


Ach! daar ligt het lieve bloempje, 
Dat onlangs zoo fleurig stond, 
Van het steeltjen afgevallen 
En verwellekt op den grond! 
 
Dor en treurig overblijfsel 
Van die lieve lenteroos, 
Die ik bij haar eerst ontluiken 
Mij reeds tot een lievling koos! 
 
Gij, die me in mijn vrije uurtjes 
Altijd zoo veel vreugde boodt, 
Als ik mij met u vermaakte, 
U mogt koestren in mijn schoot! 
 
Angstig zag ik 't borstje hijgen 
Naar den laatsten ademtogt, 
En die handjes rustloos grijpen 
Naar hem, die het laafnis brogt. 
 
Ach! daar zonk het magtloos hoofdje 
Op 't verstikte borstje neêr; 
God! daar vloog het laatste zuchtje; 
't Lieve Antje was niet meer! 
 
Nu ligt gij daar, eenzaam, treurig, 
Slechts door bittren rouw verzeld; 
Ach! uw kil verstijfde leedjes 
Zijn misvormd door 't doodsgeweld. 

{==299==} {>>pagina-aanduiding<<}

Nu ligt gij in diepen sluimer, 
Dien de slaap des doods u schenkt; 
Maar gij zult eens weêr ontwaken, 
Als de groote lente u wenkt. 
 
Dan verrijst ge in nieuwen luister, 
Schooner dan gij eertijds waart; 
o! Dan zult gij eeuwig bloeijen: 
Dit blijft onze troost op aard. 
 
jacomina w........ 


Philips de III.

Philips de III, Koning van Spanje, eene algemeene amnestie vergund hebbende aan eene oproerige stad, met uitzondering alleen van eenige personen, kwam een Hoveling hem de schuilplaats verraden eens Edelmans, in die amnestie niet begrepen. ‘Gij hadt beter gedaan,’ hernam de Vorst, ‘hem te gaan zeggen, dat ik hier ben, dan mij, waar hij is.’

De eigenlijke diepte der gewijde aarde.

Bij het overlijden van den beroemden Tooneelspeler en Dichter molièreontzeide de gestrenge Aartsbisschop van Parijs der assche dezes lievelings der gansche Hoofdstad en des Konings zelven het begraven in gewijde aarde. Daar lodewijk de XIV met alle vertoogen en verzoeken bij denzelven niets vermogt, vroeg hij hem eindelijk onverwacht: ‘Hoe diep is wel de gewijde aarde van een kerkhof?’ De verraste Prelaat antwoordde: ‘Ongeveer acht voet.’ - ‘Welnu,’ hernam de Vorst, ‘laat het graf twaalf voet diep delven, en dan het overschot van den eerlijken molière daarin bijzetten. Zoo toch is het nog vier voet dieper, dan de maat van uwen gewijden bodem, en kan uw geweten zich volkomen geruststellen!’

De abt Maury.

De Kardinaal (toen nog Abt) maury ondervond eens het onbescheid van een' man, die, bij zeer geringe verdiensten, eene vrij groote mate van zelfverbeelding bezat, en tot hem

{==300==} {>>pagina-aanduiding<<}
zeide: ‘Gij verbeeldt u dan al heel wat te zijn?’ Terstond hernam hij: ‘Zeer weinig, wanneer ik mij betracht; zeer veel, wanneer ik mij vergelijk.’

Wenk voor spilzieke huisvrouwen.

Een rijk Bankier te ***, wiens zaken in wanorde waren, ontdekte eindelijk aan eenen vriend de hem boven het hoofd hangende losbarsting eens onvermijdelijken bankeroets; terwijl hij hem de zware folianten zijner kantoorboeken voorleide, waaruit hij, nevens vele noodlottige verliezen, hem de, sinds de laatste jaren steeds toegenomene, zware uitgaven eener kostbare huishouding met de stukken trachtte aan te toonen. Kort daarna leide dezelfde vriend een morgenbezoek af bij de vrouw des huizes, algemeen als zeer verspillend bekend. Juist was zij bezig met in eenige sierlijke kleine boekjes te bladeren, en in een derzelven de belangrijke uitgaven voor het Bal, den vorigen dag gegeven, op te teekenen. ‘Ei, ei! zoo drok bezig, Mevrouw?’ riep hij haar bij het inkomen en hoffelijk begroeten toe. - ‘Men heeft ook zijne huishoudbibliotheek, gelijk gij ziet, Mijnheer; alleen, in vergelijking met die mijns mans, eenigzins in miniatuur.’ - ‘Dat zie ik, Mevrouw!’ hernam de bezoeker op een' stekeligen toon: ‘en thans kan ik mij den zeldzamen droom van Koning pharao verklaren. Deze kleine boekjes zijn de magere koeijen, die de vette koeijen op het kantoor van uwen echtgenoot hebben opgegeten!’

De twee hanen.

Fabel.

Twee hanen vochten op dood of leven, onder het gelach der omstanders. Afmatting verpligtte hen tot eenige rust, en in deze oogenblikken sprak een der kampvechters tot den lagchenden hoop: ‘Zoo weinig weet gij dapperheid te waarderen, dat gij haar bespot!’ - ‘Vechtlust, uit persoonlijke vijandschap,’ antwoordde een der omstanders, ‘is geene dapperheid, en blijft altijd belagchelijk.’
Tot narigt der voorstanders van het rampzalig Duël!

Meng. No. IV, bl. 204, reg. 4, staat: zijn er, lees: zijner. En hier boven, bl. 284, reg. 6 v.o., Baren, voor Baarn.





{==301==} {>>pagina-aanduiding<<}

Mengelwerk.

Uittreksel uit een verslag aan zijne excellentie, den minister voor het openbaar onderwijs, de nationale nijverheid en de koloniën, wegens de openbare tentoonstelling van voortbrengselen van volksvlijt, te Parijs, in den jare 1823.

Toen uwe Excellentie mij de eer aandeed mij te kennen te geven, dat het U niet onaangenaam zoude zijn, om van mij eenig berigt te ontvangen omtrent de groote Tentoonstelling van Producten van Nationale Nijverheid in Frankrijk, die nu onlangs te Parijs heeft plaats gehad, was het gewis uwe bedoeling niet, dat ik van den aard en de meerdere of mindere voortreffelijkheid van alle de ten toon gestelde zaken berigt zoude geven. Hiertoe toch zoude eene meer dan algemeene kundigheid gevorderd worden; en al bestond er iemand, die alle de kundigheden van de verschillende leden der Beoordeelingscommissie in zich vereenigde, dat schier ondenkbaar is, dan nog zoude er een naauwkeurig onderzoek gedurende verscheidene maanden noodig zijn, om eene zoo groote menigte heterogene zaken te onderzoeken, en er zoude een groot boekdeel gevuld worden met de resultaten van dit onderzoek. Hij, die van de geheele Tentoonstelling verslag moest geven, zonde zijn als een boekbeoordeelaar, die op eenmaal eene Encyclopédie te beoordeelen had, en ieder artikel van dezelve moest nagaan. Ik ben te meer overtuigd, dat uwe Excell. geen algemeen verslag van de geheele Tentoonstelling verwacht, dewijl ik alsdan genoodzaakt zoude zijn te herhalen, hetgeen reeds in zoo vele openbare Nieuwspapieren is vermeld geworden, en hetgeen uwe Excell. zoo veel beter zal vinden in het verslag van de Beoordeelingscommissie, hetwelk gewis binnen kort in druk zal verschijnen. Veeleer moet ik on-
{==302==} {>>pagina-aanduiding<<}
derstellen, dat uwe Excell. verlangt te weten, welke de algemeene inrigting der Expositie was, en of er onder de menigvuldige voorwerpen, die bij een oppervlakkig onderzoek mijn oog troffen, niet sommige gevonden werden, die mij voorkomen voor de Industrie van ons Land van belang te zijn, of die door hunne vernuftig uitgedachte zamenstelling boven andere opmerking verdienen. Uit dit oogpunt dan de zaak beschouwende, neem ik de vrijheid, het volgende aan
uw verlicht oordeel te onderwerpen.

De Tentoonstelling heeft plaats gehad in de Louvre. De tweede verdieping en een groot gedeelte van de eerste van dit prachtig gebouw waren geheel gevuld, en het scheen uit de weinige aan sommige Fabrikanten toegestane plaats, dat deze groote ruimte nog niet voldoende was, om alles te kunnen bevatten. Er is wel geene beschrijving van de Tentoonstelling in eenig Fransch Nieuwspapier verschenen, die niet begint met eene wijdluftige inleiding, waarin gezegd wordt, dat het Paleis der Koningen van Frankrijk voor de Industrie geopend is, en dat de Kunsten daar gekroond zijn geworden; alsof de stellers met hunne overdrevene beschrijvingen wilden te kennen geven, dat zijne Majesteit, de Koning van Frankrijk, zelf voor de Industrie zijn Paleis verlaten, en gedurende de Tentoonstelling elders de wijk genomen had, en alsof niet iedereen wist, dat de Louvre gewoonlijk bijkans geheel ledig staat! Wat hiervan zij, zeker is het, dat er wel geen prachtiger lokaal ergens zoude kunnen gevonden worden, en tot eene Tentoonstelling meer geschikt, dan dit groote Paleis oplevert. Meer dan vijftig zalen waren geheel met de Producten van Frankrijks Industrie gevuld. Niet alle de zalen, echter, bevatteden even belangrijke Producten. De luchtige Franschman had het Paleis zijner Koningen voor vele zaken geopend, die de meer ernstige Nederlander zeker niet over den drempel van het Raadhuis eener Provinciestad zoude toegelaten hebben; maar ook bij den minder ligtzinnigen Nederlander

{==303==} {>>pagina-aanduiding<<}
zouden de Parfums en Essenees, die hier vele zalen vulden, geen belangrijk voorwerp van handel uitmaken, dat toch bij onze zuidelijke Naburen inderdaad het geval is; en ook in ons Vaderland zouden gewis de zoogenaamde sprekende poppen van mälzel, een speelgoed voor oudere en jongere Fransche kinderen, die, omdat ze, bij den arm bewogen wordende, zeer onduidelijk Fapa zeiden, voor f 200 Fr. verkocht werden, en die niets beter waren dan de zoogenaamde koekoeken, waarmede de Hollandsche kinderen spelen, de menigte niet bij groote hoopen, als het eerste wonder van de Tentoonstelling, tot zich getrokken hebben!
Hoe zeer dan deze Tentoonstelling het oude spreekwoord bevestigde, dat er geen goud zonder schuim is, zoo blijft het echter waar, dat niemand de Louvre doorwandeld heeft, zonder van bewondering opgetogen te zijn geweest over de menigt e van nuttige en schoone zaken, die in één Rijk vervaardigd worden, en over den bloeijenden staat der Fabrijken in datzelfde Rijk.
De voorwerpen waren, zoo veel mogelijk, gelijksoortige bij gelijksoortige geschikt, zóó echter, dat het gefabriceerde van éénen Fabrikant, al fabriceerde deze ook nog zulke verschillende zaken, bijeengebleven was: zoo bevond zich b.v. al wat ternaux ten toon stelde, zoo wel shawls van Cachemiren wol, als vloerkleedjes, lakens, enz. bijeen.
Wat de voorwerpen zelve aangaat, het is moeijelijk, over dezelve met eenige orde te handelen; ik zal dus over sommige dier voorwerpen het een en ander aanteekenen, in de orde, waarin ik ze bij mijne wandelingen door de Louvre ontmoette, en eerst van de Metalen kortelijk melding maken.
Metalen. - Staal. Gewoonlijk onderscheidt men drie soorten van staal; 1o. het gewone staal, het ruwe staal, 2o. het gecementeerde, en 3o. het gegoten staal (acier fondu); dit laatste, het gegoten staal, verdient, om de groote hardheid, die het te gelijk met eenen grooten zamenhang zijner deelen door de harding kan bekomen, om

{==304==} {>>pagina-aanduiding<<}
den glans, dien het bij het polijsten aanneemt, en om andere redenen, den voorrang, dien men het boven de andere soorten geeft.
Zekere jackson heeft, zoo veel op het uiterlijke aanzien van de breuk zich beoordeelen liet, zeer goed staal van de derde soort ten toon gesteld; het is mij onbekend, of dit gegoten staal tot die soort behoort, welke, na heet gemaakt of slechts gehamerd te zijn, bij de verkoeling in de lucht hard wordt; eene staalsoort, welke door de Heeren poncelet te Luik het eerst bekend gemaakt is, en waarvan men de vervaardiging in ons Vaderland niet genoeg kan aanmoedigen; en het is mij mede onbekend, of dit gegoten staal tot die soort behoort, welke men met zichzelf vereenigen kan. Tot nog toe had het gegoten staal, bij alle zijne voorregten, een groot gebrek, dat men namelijk er geene twee stukken van kan vereenigen zonder smelting. Dan, ik herinner mij, dat de Raadsheer fischer, te Schafhausen, reeds voorlang mij staal uit zijne gieterijen toonde, dat, volgens hem, bij alle de overige goede hoedanigheden van het gegoten staal, ook die der vereenigbaarheid bezat. Ik herinner mij mede, ergens vernomen of gelezen te hebben, dat ook de Heeren poncelet zulk staal vervaardigd hebben. In dat geval verdienen zij wegens zulk een belangrijk fabrikaat vele aanmoediging. In Frankrijk beklaagt men zich algemeen, poncelet te missen, en moedigt men die genen, die hem op het voetspoor treden, zoo veel mogelijk aan.
Platina. Palladium. Onder de onbewerkte Metalen trok mijne opmerking het zuiver Platina, en het groote stuk Palladium, door den Heer bréant, Vérificateur général des Essais, ten toon gesteld. Het Platina komt meer en meer in gebruik; het daalt in prijs, en, hoezeer deszelfs waarde die van het goud nog overtreft, vindt men er echter reeds voordeel in, om dit metaal tot de overhaling van zuren, waardoor andere stoffen aangetast worden, zelfs in de plaats van de zoo goedkoope aarden retorten, te gebruiken; ook in ons Land gebruikt men

{==305==} {>>pagina-aanduiding<<}
deze kostbare Recipiënten, en het is te verwonderen, dat onze goudsmeden er zich niet op toeleggen, om zelve dit metaal te bewerken, hetwelk vooralsnog alleen in Frankrijk en Engeland verwerkt wordt.
Veel zeldzamer is het Palladium; hetzelve heeft veel van de eigenschappen van het Platina, is even onsmeltbaar als dit, en even hamerbaar, maar wordt, naar het schijnt, iets spoediger door het salpeterzuur aangetast. Eerst vóór eenige jaren werd dit metaal, onder Platina en goudpoeder vermengd, door den beroemden wollaston ontdekt; vóór twee jaren was het nog zoo zeldzaam, dat ik, uit naam van den ontdekker wollaston, een klein stukje, als iets zeer bijzonders, aan den Franschen Scheikundige gay lussac van Londen naar Parijs overbragt; nu reeds was er een geheel blad van een half voet breed en twee à drie voet lang van ten toon gesteld; en weldra zal dit metaal, dat reeds de werkplaatsen der Scheikundigen verlaten heeft, en waarin, tot Medalje omgevormd, de trekken van lodewijk den XVIII zijn ingedrukt, ook tot het een of ander nuttig einde aangewend worden.
Tôle. Gelamineerd Koper. Dat ook de bewerkte Metalen niet ontbraken, behoef ik niet te zeggen. De Gentsche Tentoonstelling heeft bewezen, dat men ook in ons Land uitmuntende en zeer groote Tôles en gelamineerd koper kan vervaardigen. Hetzelve werd echter in grootte verre overtroffen door het gelamineerd koper, hetgeen de smederij van imphry, bij Nevers, geleverd had; dit was 5 meters lang, 1,65 meters breed, en slechts 0,45 meters dik.
Looden Buizen. Ook te Gent had men looden buizen zonder naad of soldeersel gezien en geprezen; dan ook deze werden overtroffen door hetgeen de fabrijk van lenoble, Departement van de Scine, leverde, die eene geheele rij van looden buizen ten toon stelde, alle van 10 à 12 voet lengte, en van eene middellijn, die van vier lijn tot vier duim ging.
Zink. Badkuipen. Ook het Zink wordt in Frank-
{==306==} {>>pagina-aanduiding<<}
rijk vlijtig verwerkt. Een gebruik, waartoe het in ons Land, zoo veel ik weet, nog niet is aangewend, is dat tot Muzijkïnstrumenten, tot Waldhoorns, en dat tot Badkuipen. Onder deze laatste waren er vele, die met zeer weinig vuur verwarmd werden op de Engelsche wijze, die ik reeds vóór eenen geruimen tijd in den Konst- en Letterbode beschreef, en, zoo goed als ik kon, afbeeldde. Men had echter aan de verwarming deze verandering gemaakt, dat het bakje, waarin slechts een weinig water verwarmd wordt, en waaruit het verwarmde water onophoudelijk in de groote badkuip overgaat, het koude water vervangende, niet onder, maar nevens de badkuip geplaatst is, en dat men den damp van dezen kleinen ketel rondom een oventje leidt, waar hij verdigt wordt, en hetwelk, verwarmd zijnde, tevens dient, om de servetten te warmen. Hoezeer deze verandering minutieus schijnt, brengt zij echter te veel gemaks aan, om geene navolging te verdienen: a is de zeer kleine met water gevulde ketel, b

{== afbeelding 
	==} {>>afbeelding<<}
    


{==307==} {>>pagina-aanduiding<<}
de badkuip; wanneer het water door de verwarming in a ligter wordt, perst het koudere uit b door de pijp c in a, terwijl het warme water door d in b stroomt; deze beweging duurt zoo lang, tot het water even warm in b als in a is, dus tot beide koken; e is het oventje, waaromheen de warme damp uit a geleid wordt, en waarin men de doeken verwarmt.
Niet zelden geeft eene vooraf bedachte theorie aanleiding tot het vervaardigen van fabrijkmatige producten; meestal echter, men kan dit niet ontkennen, heeft een gelukkig toeval, eene toevallige ontdekking den kunstenaar in staat gesteld, een product daar te stellen, dat in deugd alle gelijksoortige overtreft; de kunstenaar volgt alsdan in de vervaardiging van zijn product eenen vasten regel, waarvan hij zichzelven geene reden kan geven: in zulk een geval volgt de theorie; zij ontleedt het product, gaat deszelfs vervaardiging na, en toont, waarom, ingevolge van dezelve, het product zoo veel beter zijn moest; meestal gelukt het alsdan der theorie, eens op den weg gebragt zijnde, den kunstenaar in staat te stellen, een nog beter product te vervaardigen, of denzelven ten minste aan te wijzen, wat hij bij toevallige gebeurtenissen, die hem bij zijne routine verlegen zouden doen staan, moet doen, om zijn product niet te verliezen. Zoo waren de Oosterlingen sedert onheugelijke tijden in staat, een staal voor hunne klingen te vervaardigen, dat alle andere stalen in deugdzaamheid overtrof; zij gingen hierin gewis volgens eene routine te werk, zonder te weten, waarom het staal door hunne bewerking beter werd, dan door eene andere; zij vergenoegden zich, dit hun procédé geheim te houden, en hunne klingen alom te hooren roemen.
Reeds bij de eerste herleving der Scheikunde onder lavoisier vond men, dat ijzer in staal overging, wanneer het zich met koolstof of met de basis van koolstof vereenigde; en verschillende Scheikundigen toonden, hoe men deze vereeniging kan bewerkstelligen. Dan, hierbij bleef de theorie niet stilstaan: eens op den weg gebragt,

{==308==} {>>pagina-aanduiding<<}
toonde zij nu, hoe ook andere zelfstandigheden zich met het ijzer vereenigen, en door deze vereeniging deszelfs eigenschappen veranderen; en het scheen te blijken, dat vooral eene vereeniging van kiezelaarde, of wel van de metaalvormige basis van deze aarde, met het ijzer, in staat is, aan het ijzer de hardheid te geven, die de Damascener klingen zoo beroemd maakt.
Damascener Klingen. Of de ten toon gestelde Damascener klingen door eene verbinding van het metaal van de kiezelaarde met het ijzer vervaardigd waren, en of men bij derzelver bereiding gebruik gemaakt had van de veelvuldige proeven omtrent de alliages, door stodart en tzaraday in Engeland gedaan, is mij onbekend; zeker schijnt het te zijn, dat dezelve inderdaad de Damascener klingen in deugdzaamheid te boven gaan.
Scheermessen. Semaine de Barbe. Behalve deze klingen, leverde het staal, als snijdend werktuig verwerkt, mij niets zeer opmerkingwaardigs op. Dat men echter in Frankrijk ook iedere kleine dagelijksche opmerking niet onnut laat voorbijgaan, blijkt daaruit, dat zekere gavet, Coutelier du Roi et des Princes, onder den naam van Semaine de Barbe, in een doosje, zeven scheermessen verkoopt, die alle in hetzelfde heft passen: ieder van deze scheermessen draagt een opschrift; de eerste heet Zondag, de tweede Maandag enz., en men gebruikt iederen dag het mes met het opschrift van den dag. De reden van deze afwisseling is de ondervinding, dat de messen door het liggen van zelve zich verbeteren. Dat dit waar is, weet iedereen, en de oorzaak is ook niet duister: een mes is altijd minder of meerder eene zaag; hoe kleiner echter de tandjes zijn, hoe beter het zal snijden; door het gebruik bij het scheren worden deze tandjes vergroot en vermeerderd; bij de rust van het mes roesten deze tandjes, als zijnde zeer fijne, uitstekende puntjes, het eerst; na eene week rust zijn zij reeds geroest; daardoor zijn zij tevens breekbaar geworden, en vallen zij bij de eerste streek op het aanzetleder van den scherpen kant af, die daardoor dus weder gescherpt is.

{==309==} {>>pagina-aanduiding<<}

Pendules. Onder de vele werktuigen, om den tijd te meten, die onder den titel van Pendules tot huisselijk gebruik aangewend worden, en dus met uitzondering van de sterrekundige werktuigen, waren er geene, die mijne aandacht bijzonder getroffen hebben. De voornaamste verdiensten dezer werktuigen bestaan in derzelver versierselen; en het pleit inderdaad weinig voor de vindingrijkheid van het kunstenaars-vernuft, dat deze versierselen ook wederom aan de hier ten toon gestelde Pendules even smakeloos waren, als dit bijna aan alle de oudere het geval is.
Planetaria. Onder de rubriek van nuttelooze instrumenten mogen ook wel gesteld worden de menigvuldige Planeteria, die hier ten toon gesteld waren, en ons in de gelegenheid stelden, de werktuigkundigen te beklagen, die hun vernuft pijnigden, om werktuigen te vervaardigen, die naauwelijks goed genoeg zijn, om aan eerstbeginnenden eenig oppervlakkig denkbeeld van den stand en loop der hemelligchamen te geven. De bekende janvier hield in dit opzigt zijnen ouden roem staande; en, zoo van iets, men kan gewis van zijne moeijelijk zamengestelde Planetaria met zijne landgenooten zeggen: le jeûne vaut pas la chandelle.
Horologiën voor openbare Gebouwen. Veel nuttiger, hoezeer minder schitterend, heeft wagner, Uurwerkmaker in de Rue du Cadran, No. 39, te Parijs, zijne vlijt aangewend. De horologiën voor openbare gebouwen, zoo torens als andere, waarvan hij de zamensteller was, zijn eenvoudiger en beslaan minder plaats dan de ouderwetsche. Een werk, voldoende om het uur op eene wijzerplaat van zes voet middellijns aan te wijzen, wordt door een gewigt van slechts zes pond gedreven. Een dergelijk horologie, dat heele en halve uren slaat en dertig uren loopt, kost van 800 tot 1200 francs, behalve de klokken en wijzerplaten. - Eene verbetering aan zijne horologiën, die mij bijzonder in het oog is gevallen, die met weinig moeite en zonder kosten aan onze openbare uurwerken zoude kunnen ingevoerd worden, en waardoor de gang van onze klokken, die meestal zoo allerdeerlijkst

{==310==} {>>pagina-aanduiding<<}
is, veel in regelmatigheid zoude winnen, is het aanwenden van pijnboomhout tot den slinger. Deze aanwending is mijner opmerkinge niet ontgaan, omdat ik zelf, reeds vóór vele jaren, door proefnemingen, tot een ander einde in het werk gesteld, mij overtuigd heb, hoe uitermate gering bij de meest verschillende temperatuur de verandering in lengte van dergelijke slingers van pijnboomhout is; welke verandering, zoo als bekend is, onder de voornaamste oorzaken van den ongeregelden loop onzer uurwerken te tellen is.
Chronomètre Français. Onder alle de Pendules kan ik er echter ééne niet met stilzwijgen voorbijgaan, hoezeer zij reeds op eene vorige Tentoonstelling geweest, en op vele plaatsen, onder anderen in het foyer van het nieuwe gebouw der groote Opera, in gebruik is, omdat zij de oogen van velen tot zich trok, en inderdaad, zonder eene naauwkeurige beschouwing, als door eene tooverkracht schijnt bewogen te worden. - Op een' spiegel, op een' muur, of op iederen anderen vlakken wand, staan in eenen cirkel de uren aangeteekend. In het middelpunt van dezen cirkel is tegen den spiegel of den muur eene stift, gewoonlijk van koper, aangeplakt met het een of ander cement. Om deze stift beweegt zich, als wijzer, een pijl, die uit twee glazen buizen, a en b, bestaat, welke door een klein stuk koper, waarin de opening is, door welke de stift gaat, vereenigd zijn, en waarvan de uiteinden, van koper zijnde, de gewone punt en veder van eenen pijl voorstellen. Deze zonderlinge wijzer beweegt zich als van zelve om de stift, als de wijzer van eene gewone klok, en heeft daarenboven de zeer opmerkelijke eigenschap, van, wanneer men hem met de hand van het uur, dat hij aanwijst, af beweegt, terstond, na eenige slingeringen, tot het punt terug te keeren, waarvan hij bewogen werd. Zoo keert b.v. de wijzer, ten 9 ure van dit punt af bewogen tot b.v. op 6, zoodra hij aan zichzelven overgelaten is, tot 9 terug, beweegt zich over dit punt heen, keert weder terug tot nabij de 6, slingert op nieuw naar boven, herhaalt deze slingeringen,

{==311==} {>>pagina-aanduiding<<}
die telkens van mindere uitgebreidheid worden, eenige malen, en blijft weldra weder op het vorige punt, op 9 namelijk, staan. - Ik weet niet, of men het beginsel, dat dezen wijzer bewegen doet, al of niet geheim houdt; zoo veel is zeker, dat men weigerde, om mij het inwendige te toonen. Wat hiervan zij, doet weinig ter zake, daar de zamenstelling, waarvan jouy zegt, qu'elle est une énigme, aan ieder, die zich eenigzins met de werktuigkunde heeft ingelaten, geen geheim kan zijn. Ziehier dezelve, of liever, ziehier, hoe zij mij voorkomt te moeten zijn. Wanneer men stelt, dat de wijzer aan het punt α (Fig. 1) opgehangen is, dat is, wanneer het punt α dat punt is, waar de aan den muur vastgehechte stift doorgaat, dan moet het zwaartepunt van den geheelen wijzer loodregt onder dit punt zijn, indien de wijzer horizontaal zal blijven hangen, even als dit bij iedere gewone weegschaal het geval zijn moet. Stellen wij, dat β dit zwaartepunt zij. De wijzer, een weinig omgedraaid, zoodat het zwaartepunt β rijst, zal altijd weder, na eenige slingeringen, tot zijne horizontale positie terugkeeren. Wanneer b.v. de wijzer in de positie van de 2de Figuur gebragt wordt, zal, zoodra dezelve losgelaten wordt, de zwaartekracht, waarvan de rigting nu niet meer te gelijk door het ophangpunt en het zwaartepunt gaat, dit zwaartepunt weder onder het ophangpunt trachten te brengen, en dus den wijzer doen draaijen en tot de horizontale rigting terugbrengen. Wanneer men nu verder het zwaartepunt β (Fig. 3) om het punt α in 12 uren geregeld eenmaal eenen kleineren of grooteren cirkel kon doen beschrijven, zoude de wijzer gedurende deze 12 uren achtereenvolgens in alle rigtingen in evenwigt zijn, en de tooverwijzer zoude daargesteld zijn. Men stelle, b.v., dat het zwaartepunt van β naar γ verplaatst is; in dat geval moet de wijzer draaijen, tot dat dit punt γ loodlijnig onder
het punt α gebragt is, en dus tot dat hij in eene loodregte rigting gekomen is, en 6 ure aanwijst. Het geheele geheim komt alzoo daarop neder, dat men het zwaartepunt geregeld om het ophangpunt doe bewegen. Dit nu ge-
{==312==} {>>pagina-aanduiding<<}
schiedt door middel van een zwaar ligchaam, een kogeltje b.v., dat, in een aan het uiteinde van den wijzer bij letter λ verborgen doosje, door een gewoon horologie rondbewogen wordt. Wanneer men stelt, dat het zwaartepunt van de geheele naald zonder het kogeltje in γ is (Fig. 3), en men vervolgens in b het kogeltje plaatst, zal door deze invoeging van het kogeltje het zwaartepunt van het geheele zamenstel verplaatst en tusschen γ en b in geplaatst worden. De grootte van deze verplaatsing hangt af van het betrekkelijk gewigt van de geheele naald zonder het kogeltje en van het kogeltje afzonderlijk. Men stelle, dat het zwaartepunt van het geheele zamenstel, van pijl en kogeltje te zamen, daardoor van γ in α, het ophangpunt, kome; dan zal, wanneer het kogeltje van b in g verplaatst wordt, het zwaartepunt van het geheel in g' overgaan. Wanneer het kogeltje in o zal zijn, zal dit zwaartepunt in o'; wanneer het eerste in k zal zijn, zal het laatste in k' zijn, enz.; in één woord, het zwaartepunt zal door de verplaatsing van het kogeltje eenen cirkel om het ophangpunt beschrijven, en de wijzer zelf zal derhalve regelmatig, even als het kogeltje, rondbewogen worden. (*)

(Het vervolg en slot hierna.)

{==314==} {>>pagina-aanduiding<<}



{== afbeelding 
	
==} {>>afbeelding<<}
    


{==315==} {>>pagina-aanduiding<<}



{== afbeelding 
	
==} {>>afbeelding<<}
    




{==316==} {>>pagina-aanduiding<<}

Het gebruik van bloed een voorbehoedmiddel tegen de watervrees. Door W. Rittmeister, Eersten Geneesheer van het Maria-Gasthuis te Pawlowsk.

Een achtjarig boerenknaapje in het dorp Lipitz, bij Pawlowsk, werd, den 31 Julij 1823, op den weg, door eenen hond aangevallen, dien hij niet getergd had; en, slechts in eenvoudig linnen gekleed, ontving hij omstreeks beide de dijen vijf diepe tandwonden, behalve even zoo vele ligtere kwetsuren. De inwoners des dorps verklaarden den hond voor dol, dewijl hij, vier weken geleden, nevens eene koe, door een' dollen hond gebeten was, en dewijl beide deze gebetene dieren, sedert eenige dagen, ongesteld geworden waren. Nu eerst, toen de hond dit knaapje ongetergd had aangerand, sloegen zij denzelven dood. De koe stierf, drie dagen daarna, met alle kenteekenen der watervrees. - Men riep mij bij het knaapje. Het volkomen uitsnijden van zoo vele en zoo diep in de spieren der dijen doorgedrongene wonden gedoogden de teedere ouderdom en de prikkelbaarheid van het kind niet. Ik wies dus, zoo goed mogelijk, de wonden met pekel uit, en verbond ze met spaanschevlieg-poeder; eene behandeling, evenwel, van welke, in omstandigheden als deze, weinig of geen gevolg te wachten was. Ik wendde daarom tevens eene andere geneeswijze aan, welke ik reeds in dertig gevallen met het gelukkigst gevolg had beproefd. Ik liet, namelijk, den knaap het warme bloed van een pas geslagt hoen, met eenigen warmen wijn gemengd, drinken, de eerste drie dagen eenmaal 's daags, in de tweede, derde en vierde week eenmaal 's weeks; pogende tevens de ouders, zoo wel als het kind, dezen door derzelver vertrouwen op het geneesmiddel, gene door kleine geschenken, gerust te stellen en af te leiden. De wonden vorderen, bij deze behandeling, geene bijzondere zorg; intusschen hield ik dezelve bij dit knaapje, door

{==317==} {>>pagina-aanduiding<<}
prikkelende middelen, vier weken lang open, waarna ik ze liet digtgaan. De knaap blees gezond.
Zorgvuldig heb ik, bij alle mijne lijders aan dit ontzettend ongeval, dagelijks naar de blaasjes gezocht, welke zich, volgens de waarneming des Heeren marochetti, tot afscheiding van het vergift der dolheid, onder de tong zouden vertoonen; maar ik vond daarvan nimmer eenig spoor. Eenmaal, wel is waar, heb ik dezelve, acht dagen nadat de lijder gebeten was, waargenomen; maar zulke blaasjes, als zich daar vertoonden, zag ik meermalen bij niet gebetenen. Genoemden lijder gaf ik bloed te drinken, en liet die blaasjes onaangeraakt; hij leeft nog heden, na verloop van verscheidene jaren, en is volkomen gezond. Bij andere niet gebetene personen hadden deze lymphatieke gezwelletjes, die verdwenen en terugkwamen, op den gezondheidstoestand in 't geheel geenen invloed. (Deze mijne waarneming kan de Geneesheer bij den Staf, afanasyew, mede getuigen.)
Naardien het bloed van het hoen, van de eend, of der overige warmbloedige dieren, waarvan men zich tot dit einde bedient, ligt stolt, wanneer het in eenig koud vaatwerk wordt opgevangen, zoo moet men zulks voorkomen. Ik giet gemeenlijk een' eetlepel vol flaauwen wijn of verdunden brandewijn in een' theekop, en houd denzelven zoo lang in heet water, tot dat de wijn laauw is; vervolgens laat ik het warme bloed uit het geslagte dier terstond in den wijn vlieten. Dit mengsel wordt met een' gewarmden theelepel zoo lang omgeroerd, tot dat de kop ruim half vol is, en dan den lijder onmiddellijk toegereikt, om schielijk op te drinken. Het is niet kwaad, daarop een weinig water toe te dienen, om den bloedsmaak te verdrijven, die echter door de bijvoeging des wijns reeds verminderd wordt.






{==318==} {>>pagina-aanduiding<<}

Den Heere Redacteur der Vaderlandsche Letteroefeningen.

Mijn Heer!

Zie hier mijn derde berigt, wegens brieven van Mevrouw de groot. Het is breeder uitgeloopen, dan ik verwacht had; doch bevat vele bijzonderheden, welke aan weinigen bekend zijn, en deszelfs langheid, zoo als ik vertrouw, verschoonen zullen. Ik hoop, dat Gij nu ook nog aan een vierde en laatste berigt, dat echter veel korter zijn zal, een plaatsje zult willen inruimen, (*) en heb de eer met achting te blijven

Uw Ed. D.W. Dienaar
adr. stolker.
Rotterdam,
Maart, 1824.




Derde berigt wegens brieven van Maria van Reigersberch.

Wij hebben ons verbonden, om, in dit derde berigt, het een en ander, uit de onder ons berustende brieven van maria van reigersberch, betreffende hare kinderen, mede te deelen. Hieraan zullende voldoen, melden wij vooraf, dat grotius bij haar zes kinderen verwekte, drie zoons en drie dochters. De zoons waren corneli, pieter en dirk, welke wij nader zullen leeren kennen. De dochters cornelia, maria en francisca. De laatste, geboren 29 Oct. 1626, stierf reeds in 't voorst van 1628 (†). Maria overleed in jeugdigen leeftijd, op den 15 Maart 1635, kort na de groot's plegtige inhaling in Parijs, als Zweedsch Afgezant (‡). Cornelia, welke de groot ergens sui simillima (hem meest gelijkende) noem-
{==319==} {>>pagina-aanduiding<<}
de, huwde aan jean barthon, Vicomte de mombas, van wien men bij de hier onder aangehaalde schrijvers berigt kan vinden (*). Wat de zoons betreft, zij genoten allen eene geleerde opvoeding, overeenkomstig met het doel, hetwelk de groot zich met hen voorstelde; doch, schoon van geenen eenige zedelijke slechtheid
bekend is, verwekten zij echter hunnen ouderen, door zich, na hunne kindsche jaren, tegen hetgeen dezen wilden, aanhoudend te verzetten, het levendigst verdriet, zoodat de doorluchtige vader zich, voor het minst in honderd zijner brieven, over hen beklaagt, zichzelven in hen ongelukkig (†), en den grijzen uitenbogaerdt gelukkig noemde, omdat hij geene kinderen had (‡). - Doch dit zal ons nader blijken.
Cornelis werd, reeds in 1624, aan het onderwijs van zekeren strangerus (§) te Delft overgegeven, om hem Latijn enz. te leeren, terwijl pieter en dirk nog te Parijs bleven. Hooren wij nu, wat maria aan haren man uit Delft schrijft, op den 18 Julij 1627. ‘Ik heb met vossius gesproken van cornelis, te weten wat ik er mede doen zal, overmits ik meen, strangerus hem niet meer leeren kan. Mijn broeder is van opinie, dat ik hem behoore met mij te nemen. Vossius heeft mij gezeid, dat ik hem, voor eenige dagen, bij hem zoude zenden, opdat hij zie, hoe verre hij gekomen is, en dan zijn advijs daarvan te zeggen, hetwelk ik UE. zal laten weten. Hij is zeer ongemanierd, hetwelk mij doet inclineren, om hem met mij te brengen. UE. gelieve mij te laten weten, wat best ware.

{==320==} {>>pagina-aanduiding<<}
Mijn broeder zeidt, dat hij gelooft, dat men hem daar [versta te Parijs] in de Akademie zou konnen zenden, en dat UE. hem dan nog t'huis zoudt konnen leeren. Hij zoude zijn franssoois ook beter konnen leeren, en wat gemanierd worden. UE. zult hier wel op dienen te letten: want, dewijle wij geen groot goed en hebben, om onze kinderen na te laten, zoo moeten wij ons best doen, om haar wel te laten leeren, ook dat ze wèl leven konnen.’ Zij voegt hierbij: ‘Ik ben droeve, dat pieter zoo stout is. Hij zal uit den huize moeten.’
Cornelis werd vervolgens, op raad van vossius, voor eenigen tijd, bij den geleerden, eerst Leidschen, daarna Rotterdamschen, Rector der Latijnsche scholen, hendrik swaerdecroon (*), tot verder onderwijs, besteld; doch kwam, in 1629, naar Parijs, om aldaar, door zijnen vader zelv', verder bekwaam gemaakt te worden; terwijl nu niet alleen pieter, die, onder zijnen vader, reeds merkelijke vorderingen gemaakt had, maar ook dirk naar Holland kwamen, - de eerste, om zijns broeders plaats bij swaerdecroon (†) te vervangen, de ander, om, door zijnen vaderlijken grootvader, in huis opgenomen te worden, en diens onderwijs te genieten. - Zien wij nu verder, wat hunne uitmuntende moeder, wegens hen, aan haren broeder n. van reigersberch schrijft, op den 24 Maart 1630:
‘Onze kinderen worden vast groot. UE. zeidt, dat het beter ware, dat wij één bij ons in huis namen. Behalven dat het ons veel in de kosten zoude schillen, zoo en is 't ook niet geraden, overmits de kinderen

{==321==} {>>pagina-aanduiding<<}
geen Latijn en leeren spreken, als met anderen (*). Pieter weet wel wat, maar en zoude gansch geen Latijn en konnen spreken. Ook zijn onze kinderen wat stout, ende moeten onder oogen zijn, die dwingen. Kinderen, die gaauw zijn, zijn moeijelijker op te brengen, als bluttens (bloedjens). Pieter heeft goed verstand, maar is vrij wat stout, en mijn man is te zacht. Ik houde haar wel zoo zeer in dwang, als ik kan; maar, als de jongens groot worden, en zijn ze zoo wel niet te dwingen. Wat de opvoeding belangt, weet ik wel, dat gij gelijk hebt, dat ze in Holland vrij wat bot opgevoed worden. Maar wat zullen wij doen? Hier, zeidt mijn man, dat ze gansch geen goed Latijn en leeren, te weten in de Collegiën, en mijn man zeidt, dat hij ze niet, als (dan) volkomen studenten, wil maken, - en meent pieter bij reael (†) te bestellen, bijaldien hij Admiraal wordt, om hem tot de scheepvaart bekwaam te maken. Wat dirk belangt, daar meent hij een Ingenieur van te maken. Ik weet wel, dat hij vrij wat bot is; maar wat raad? Bij ons te komen en zal hij niet leeren. Als hij zoo veel Latijn kan, als hem van noode zal zijn, meenen wij hem hier bij Monsieur d'or (‡) te bestellen, bijaldien wij dan hier niet zijn (§). Als cornelis hier komt, zullen wij ons best doen, om

{==322==} {>>pagina-aanduiding<<}
hem wat goede manieren te leeren, dat hem wel van noode zal zijn.’
Hetgeen Mevrouw de groot hier zegt, dat haar man zijne zoons niet, dan volkomen studenten, wilde maken, (hetgeen voornamelijk de twee oudsten betrof) blijkt ook klaar uit grotius' brieven. Pieter, die, uit hoofde van de zwakheid, hem bijgebleven uit eene zeer zware, langdurige en zamengestelde ziekte in 1623, welker gevolgen zich over zijn geheele leven uitstrekten (*), niet vóór 1629, gelijk wij zagen, naar Holland gezonden werd, was toen, door zijns vaders onderwijs, reeds zoo ver gekomen, dat hij de Lierzangen van horatius in andere verzen overbragt, de Phoenissas van den Griekschen Dichter euripides van buiten leerde, de boeken van cicero over de Pligten gelezen, en er den zin aan zijnen vader van overgebragt had (†). Na het daarop gevolgd onderwijs van swaerdecroon, werd hij te Amsterdam besteld bij joannes arnoldi corvinus, die weleer Leeraar te Leiden geweest, doch om Remonstrantschgezindheid afgezet was, en nu in eerstgemelde stad, als Regtsgeleerde, woonde. Hier wilde de groot, dat hij nu voornamelijk zijn werk zou maken van zich te oefenen in de stuurmans- en zeevaartkunde, en in alles, wat tot den handel betrekking had (‡). Hij veroorloofde hem echter, (dewijl hij begreep, dat hem dit, in vervolg, van dienst kon zijn) dat hij te Leiden, mits zich aldaar niet langer, dan noodig was, ophoudende, eenige lessen in de beginselen van het Arabisch ging nemen bij den vermaarden golius (§), en dat corvinus hem de beginselen van het Regt ver-
{==323==} {>>pagina-aanduiding<<}
klaarde, onder uitdrukkelijke voorwaarde, dat hij dit als bijwerk zou behandelen (*). - Zoo stond het in 1634.
Wat cornelis betreft, die, in 1629, zijnen broeder, in het vaderlijk onderwijs, opvolgde; de groot schreef, in het laatst van 1630 (†), dat hij goede vorderingen maakte in het Hebreeuwsch, zijne kennis van het Grieksch van dag tot dag uitbreidde, nu de ars oratoria aan de hand had, en zich tusschenbeiden in de dichtkunde en de kunst van opstellen of opzeggen oefende. Later onderwees de groot hem in de Regten; en stond dit onderwijs, daar cornelis zijnen vader, op de reis naar Holland en Duitschland, van 1631 tot 1634, verzelde, noch te Rotterdam, noch te Amsterdam, noch te Hamburg enz. stil (‡). Eindelijk ook dirk maakte, onder zijns grootvaders onderwijs, vorderingen boven verwachting. Ondertusschen had toch geen van deze zonen 's vaders vlijt. Zij waren slechts bij vlagen naarstig, en hadden, cornelis en pieter vooral, gedurige aansporingen noodig. Dit deed grotius, in 1633, aan vossius schrijven, dat zijne zoons zijne naarstigheid schenen te schuwen en zijnen roem te vreezen, omdat beide hem nadeelig geweest waren (§).
Wij zijn nu met ons berigt op die tijdshoogte gekomen, waarop wij zullen zien, wat van de groot's bedoelingen met zijne twee oudste zonen geworden zij, namelijk in 1635, toen hij nu Ambassadeur van Zweden bij het Fransche Hof geworden was, en dit zal ons uit den brief van zijne vrouw aan pieter, van 7 October 1635, blijken (**). Dus luidt hij:

‘Zoon Picter!

Uw vader hadde aan uw oom geschreven, dat hij

{==324==} {>>pagina-aanduiding<<}
met u zoude spreken, om te hooren, of gij genegentheid zoudt hebben, om is 't niet een groote reize te doen, of gij zoudt willen een kleine reize aannemen, om daardoor kennisse van de zee te krijgen, nevens hetgeen gij daarvan hebt geleerd. Uw vader meende, dat gij daardoor best tot advancement zoudt konnen geworden, daar het adparentie is, dat gij zult moeten uw advancement halen best ende veel bij de zeevaart. Daar goed verstand van hebbende, kont gij overal uzelven behelpen. Uw oom schrijft, dat gij gansch tot geen reizen gezind en zijt. Wij denken, dat het is, dat gij u imagineert, dat men u dat raadt, om u kwijt te zijn. Die u dat hebben wijs gemaakt, en hebben u geen voordeel gedaan. Uw oom de groot schrijft, dat gij best zin hebt, om in de regten te studeren. Ik denke, dat gij meent te doen, gelijk veel anderen: de naam te hebben van Advocaat, ende wel opgepronkt langs de straten te gaan wandelen, ende somwijlen de joffrouwen eens te gaan bezoeken (*). Geloof vrij, dat en is uw vaders meeninge niet. Zijn meeninge is, dat gij alle drie u zult stellen, om geld te winnen, ende uzelven voort te helpen. Uw vader hadde uw oudsten broeder geschikt tot de regten. Hij zeidt, dat hij wel wilde, dat men hem hadde bekwaam gemaakt tot de zee. Zie eens wat humeuren! Wat dunkt u? Zouden de kinderen niet best doen, haar vaders oordeel ende genegentheid te volgen? Onze meeninge en is niet u daartoe te dwingen. Gij hebt jaren, dat gij verstand behoort te hebben. Meent gij, dat gij wijzer zijt als uw vader, doe uw zin; maar maak het op die maniere, dat gij niet lange tot onzen last en behoeft te zijn, ende dat wij wat mogen voor u ende de anderen sparen, om, als het tijd is, eerlijk uitgehuwelijkt te worden. Als gij een reis van een jaar,
ofte

{==325==} {>>pagina-aanduiding<<}
een half, aanneemt, zoude dat zulk een dinge zijn? En is er niet menig eerlijk man, die dat doet? Staat het reizen u dan aan, kont daardoor groot worden. Ondertusschen kont gij onderwegen zoo veel studeren in de regten, als gij zoudt doen aan land zijnde; kont dan nog al doen, dat gij anders zoudt doen. Uw broer meent, dat voor een Ambassadeurs zoon niet eers genoeg en is Advocaat te zijn, ende gij meent het geen eers genoeg te zijn ter zee te reizen (*). Mij dunkt de ouders kwalijk meer wijs genoeg te zijn haar kinderen op te voeden. Bedenk u wel, en schrijf een brief aan uw vader, die op reden gefondeerd is; maar vooral zoo weet, dat gij het zoo moet maken, dat gij weet, daarmede gij uzelven zult konnen voorthelpen. Grootvaar de groot zal u wel zeggen, tot wat jaren uw vader voor zijn zelven heeft gezorgd (†). Bid God om wijsheid, en wees goedaardig. Men schrijft mij, dat joannes arnoldi u niet langer en wil hebben. Hij zeidt, dat het zijne gelegentheid niet en is. Ik denk, dat uw humeur hem niet aan en staat. Het schijnt gij het overal zoo maakt, dat gij nergens en kont blijven. Wat hebben de ouders al kwellinge, daar zij geenen zouden hebben, als de kinderen waren, gelijk men ze zoude wenschen! De ouders en konnen maar haar best doen: de reste moet men God bevelen, dien ik bidde u wijsheid te geven, opdat gij kiezen meugt dat best is. Dezen schrijve ik uit uw vaders naam, die het op mij heeft begeerd,’ enz.
Dit en menig later schrijven baatte niet. Pieter had geen lust tot de zee, en bleef bij zijn verlangen, om Advocaat te worden. Grotius gaf toe, vermaande hem, zich dan nu met alle vlijt aan de studie der Regten, en vooral die van de zee en den handel (‡), over te geven, en begeerde, dat hij, te zijner oefeninge, zijne Inleiding tot de Hollandsche Regtsgeleerdheid in het Latijn, en wel in den stijl der Pandekten, zou overbrengen. Dit werk werd begonnen, maar, hoe dikwijls en sterk op de voortzetting werd aangedrongen (§), nooit voltrokken, ook schoon willem de

{==326==} {>>pagina-aanduiding<<}
groot zich genegen toonde daaraan te helpen. Pieter was namelijk nu, in 1636, bij dezen zijnen oom in den Haag gekomen, waar zijn vader hem het werk had aangewezen, waarmede hij zich, onder deszelfs opzigt, vooreerst moest bezig houden, om zich in de Regten bekwaam te maken, en dan, tegen het volgend voorjaar, naar Frankrijk te komen, te Orleans den titel van Doctor te verkrijgen, en te Parijs eenigen tijd de voornaamste Advocaten te hooren (*). Hij kwam eerst in Augustus (1637) derwaarts, werd te Orleans gepromoveerd, las, met zijnen vader, deszelfs voorgenoemde Inleiding, en keerde, in April 1638, naar 's Hage weder, om daar, als Advocaat, de praktijk te oefenen (†). Hij gaf te Parijs zijnen vader goed genoegen; doch ik twijfel zeer, of hij er hem waarlijk al die diensten deed, waarvan elders zoo breed wordt opgegeven (‡), omdat dit dan, in den laatstgemelden brief, niet schijnt onvermeld gelaten te hebben kunnen worden. Hoe dit zij, ernstig bad nu de groot zijnen broeder willem, dat hij toch dezen zijnen zoon tot raads- en leidsman zou verstrekken, de zaden van godsvrucht en deugd, welke hij in hem gelegd had, aankweeken, hem vooral tot naarstigheid aansporen, en tegen de verleidingen der eerzucht, waarvoor hij zeer vatbaar scheen, waarschuwen. Hij kweet zich, in den
aanvang, zeer wel; doch, daar zijn vader slechts gewild had, dat hij zich in den Haag alleen eene korte poos, te zijner oefeninge, zou ophouden (§), en zich dan te Amsterdam, waar de groot zijne meeste vrienden had, en zich dus vleide, dat zijn zoon den meesten opgang zou maken, vestigen zou, begeerde hij, in Mei 1639, dat hij naar die stad zou opbreken (**). Pieter had daartoe geene genegenheid, en bleef, in weerwil van al den aandrang zijns vaders, hoe nadrukkelijk en hoe dikwijls ook herhaald, in 's Hage (††); en het mogt dien vader, die in 1645 stierf, zoo min gebeuren, zijnen

{==327==} {>>pagina-aanduiding<<}
wensch vervuld, als hem in 's Hage, op den duur, ijverig werkzaam te zien. Hij verbeuzelde er meest zijnen tijd (*), en veroorzaakte daardoor zijnen ouderen groote smart, dikwijls zeer levendig uitgedrukt (†). Het ware verdrietig, daarvan in bijzonderheden verslag te doen. Wij vergenoegen ons met deswege, in de aanteekening, naar de groot's brieven te verwijzen. Hetgeen wij er van gezegd hebben, gaf gewis den Eerw c.w. westerbaen, in zijne onlangs uitgegevene treffelijke Redevoering over Mr. pieter de groot, aanleiding tot die schoone plaats, op bladz. 72, waar hij, van de ijdelheid van deszelfs jeugd sprekende, in korte trekken (naar eisch van zijn ontwerp) zijne onberadenheid afmaalt, hem als een leerrijk voorbeeld aan anderen voorstelt, en zijn verkeerd gedrag, te regt, aan den invloed dier eerzucht toeschrijft, waartegen wij zoo even zager, dat zijn vader gewaakt wilde hebben. Het ongeluk, dien vader, in zijne staatkundige loopbaan, overgekomen, schrikte hem niet af. Dit was, dacht hij, het gevolg van onrustige tijden geweest, en hij hoopte op betere. Zijns vaders voorzaten waren, sedert vier, vijf eeuwen, altijd in regering geweest. Aan geen van dezen was een ongunstig lot wedervaren. En tot welke schitterende hoogte was eindelijk zijn vader zelf thans verheven! Dit laatste vooral verblindde hem, en hij wilde in de eigene loopbaan treden. Het gelukte hem daarna; doch hoe weinig scheelde het, of het had voor hem nog droeviger gevolgen gehad! Het was ondertusschen zijne eigene eerzucht alleen niet, welke hem vervoerde; ook de
opwekkingen van anderen, en daaronder zelfs van zijne nabestaanden, zoo als van den Raadsheer n. van reigersberch, die, in meer opzigten, niet altijd dezelfde bedoelingen als zijn schoonbroeder had, bragten het hare toe (‡), en zijn streven veroorzaakte hem meer dan ééne teleurstelling. In 1640 miste hem het Pensionariaat van 's Hertogenbosch; in 1641 dat van Deift. Ook zijn vader oordeelde hem voor zulken post niet berekend,

{==328==} {>>pagina-aanduiding<<}
hield denzelven, door ondervinding geleerd, te gevaarlijk, en, zoo hij dien niet verkrijgen kon (gelijk de groot meende) zonder zich van de Remonstranten af te zonderen, verklaarde hij ronduit, dat hij er, als eerlijk man, niet naar staan kon (*). Ook in 1644 dong hij te vergeefs naar iets anders: wat, is mij niet gebleken; maar zijne moeder schreef, op den 5 September van dat jaar, aan haren broeder: ‘Mijn zoon heeft wezen halen een refuus van een stad, die voor ons niet eers genoeg en is, dat hij ze verzoekt. De kinderen doen wonderlijke dingen.’ - Onder zijne mislukkingen mag men ook tellen die van een huwelijk met zekere jufvrouw C.V.S., waaromtrent wij nu weder den volgenden brief van zijne moeder aan haren broeder, van den 30 Mei 1643, mededeelen:

‘Mon Frêre!

Over agt dagen heb ik UE. geschreven hetgene in de zake van onzen tweeden (zoon) konde worden gedaan. Ik bidde UE. ons niet verder te willen persen. Zijn die luden zoo precijs, dat ze zoo op haar quant à moi staan, wij hebben onze reden, om op het onze te staan, en meer als zij: want dat haar dochter, zonder haar willen ofte weten, het zoude hebben gedaan, en heeft geen apparentie; maar den onzen heeft het simpelijk gedaan op zijn autoriteit, zonder ons ééns aan te zien. Men moet met zijn ouders niet spelen, als met een bal. Ik bidde UE., Broeder, bedenk eens, of wij niet genoeg en doen. Wij consenteren, dat het huwelijk voort zoude gaan, beloven aan mijn zoon huwelijksgoed daarmede te geven. Wij en behoeven de ouders niet te beloven. Zij zijn met onzen zoon tevreden geweest. Zijn zij het niet: het is haar dochter. UE. en broeder de groot zult zoo veel doen voor onzen zoon, dat gij het huwelijk uit zijn naam zult verzoeken. Hij moet te voren de zake bij haar prepareren, datter anders niet in en zal worden gedaan: ende bijaldien dat de ouders daar niet mede tevreden en zijn, zoo moet men dat heel breken. Wij staan al zoo wel op ons

{==329==} {>>pagina-aanduiding<<}
regt, als zijn op het hare staan: doch bijaldien mijn zoon hier niet mede tevreden is, dat hij beter raad vinde. Staan zij op het uiterlijke: zij zullen die eere genieten, datter twee treffelijke Commissarissen zullen uitkomen. Dat is genoeg, om de menschen haar oogen te contenteren. Nu van den anderen,’ enz.
Men ziet hieruit, dat pieter zich, zonder eenige voorkennis zijner ouderen, verloofd had, en dat zij daar uiterst gevoelig over waren. Zoo handelde hij doorgaans buiten hun weten of toestemming, latende hun (gelijk zijne moeder schreef) enkel de eere van het gedane goed te keuren (*). Hierdoor was, sedert geruimen tijd, zulke verwijdering ontstaan, dat alle briefwissel tusschen zoon en ouders stilstond, en zij het bezoek des zoons niet wilden ontvangen (†). In het tegenwoordig geval kwam er bij, dat het meisje geene middelen en pieter nog geen bestaan had; waarom de groot en zijne vrouw wilden, dat het huwelijk zou worden uitgesteld; doch dit wilde pieter niet, die dus waarschijnlijk zelf oorzaak was, dat het afsprong (‡). Wij stappen hiermede van hem af, en treden niet in de bijzonderheden van zijn volgend leven, met welke de brieven zijner moeder in geen verband staan. Men vindt ze elders beschreven (§). Wij zeggen alleen ten slot, dat, zoo hij een zonderling voorbeeld was van ligtzinnigheid in zijnen jeugdigen leeftijd, hij nog een veel zeldzamer voorbeeld was van erkentenis zijner dwaasheid in rijper jaren (**),
en dat de goede zaden van godsvrucht, deugd en kennis, van jongsaf in hem gestrooid, zich in zijnen mannelijken ouderdom heerlijk ontwikkelden, en vervolgens tot dien rijpdom kwamen en die vruchten gaven, om welke hij, bij allen, die hem wèl kenden, geacht,

{==330==} {>>pagina-aanduiding<<}
geëerd, bemind, en na zijnen dood betreurd werd. G. brandt, de Vader, droeg zijne Stichtelijke Gedichten aan hem op, bezong zijn tweede huwelijk, en vereerde hem in zijn graf. In welk eene achting hij bij den vermaarden ph. van limborch stond, kan uit zijnen brief aan dezen, door den Heer scheltema uitgegeven en boven aangehaald, worden opgemaakt, en zou uit het afschrift, of de minute, van den oorspronkelijken brief, waarop de zijne ten antwoord diende, hetwelk ik van limborch's eigene hand onder mij heb, nader kunnen blijken. Voor het overige is de lof, hem door wicquefort en cattenburch gegeven, door den Heer westerbaen opgehaald (*). - Hij was geboren 28 Maart 1615, stierf 4 Junij 1678, en werd dus niet, gelijk ik overal lees, 70, maar slechts 63 jaren oud. Hij was tweemaal gehuwd; eerst met agatha van rijn, welke hem ontviel op 20 of 21 Jan. 1673; daarna met zijne volle nicht alitha de groot, willem's dochter. Uit zijn eerste huwelijk had hij vier kinderen, hugo, alatta, adriana jacoba en jan de groot. Hugo, geboren 9 Jan. 1658, en gehuwd met elisabeth bastingius, heeft, door zijnen zoon pieter de groot, het geslacht voortgeplant, tot op onzen tijd.
Wegens brieven van onze maria aan cornelis en dirk de groot, en hetgeen hen nader betreft, hierna nog iets, tot besluit.

Kort overzigt van een reisje van Utrecht naar Baarn, in het najaar van 1823.

(Vervolg en slot van bl. 291.)

De Tapijtfabrijk gevestigd zijnde in het bekoorlijk dorp Baarn, bij Soestdijk, slechts ½ uur gaans van het Lustslot van den Prins van Oranje, zoo is daaruit reeds gemakkelijk af te leiden, dat dit niet weinig bijdraagt, haar hoe langer hoe meer te doen onderscheiden te meer, daar zij den ganschen zomer door hooge personaadjen en de aanzienlijkste lieden van ons en andere landen dagelijks bezigtigd wordt.

{==331==} {>>pagina-aanduiding<<}

De heldere rivier de Eems, (met zoet water) die zich in de Zuiderzee uitstort en dit dorp bezoomt, maakt de verzending harer voortbrengselen en ontvangst der grondstoffen gemakkelijk en min kostbaar, en brengt haar onmiddellijk met alle groote steden in verbinding. Dezelfde stroom biedt nog daarenboven dit onwaardeerbaar voordeel aan, dat zijn helder en zuiver water volkomen geschikt is, om aan de in de fabrijk met de schoonste en fijnste kleuren geverwde garens, wanneer die in hetzelve gespoeld worden, een' schitterenden en vasten metaalgloed bij te zetten, die aan dezelve eene geheel eigenaardige en onnavolgbaar bekoorlijke tint geeft.
Deze fabrijk is van de voor haar noodige en doelmatig ingerigte gebouwen ten volle voorzien. Zij bezit eene groote, met goede verfketels (à la rumfort) voorziene verwerij, waarin men de luisterrijkste, echtste en vastste kleuren, naar de beste, voordeeligste en nieuwste scheikundige systema's, verwt. Hiermede is verbonden een klassiek gerangschikt verfmagazijn en proefkabinet, volgens hermbstädt, trommsdorff, dingler, bancroft, buchner, kurrer, chaptal, berthollet, david, götling, kasteleyn, klaproth enz., benevens alle de tot eene volmaakte verwerij benoodigde werktuigen en gereedschappen.
Zij heeft ook eene alleruitmuntendste werkplaats, om alle de voor de fabrijk benoodigde getouwen en andere werktuigen van hout, koper, ijzer enz. zelve te kunnen vervaardigen, en, door eene werkzame en behoorlijke reparatie, in een' goeden en steeds gangbaren staat te onderhouden; zijnde deze mechanische werkplaats voorzien van keurige, accurate draaibanken, verdeelplaten, radsnijmachines, regtlijnige en circulaire verdeelmachines, waarmede men zelfs Micrometers en astronomische tijd- zoo wel als lengte-metende werktuigen verdeelen kan. Zij bezit glasblazers-tafels, gieterij en smederij, in één woord, alles, wat er vereischt wordt, om machines en gaande werken, hoe ook zamengesteld, te kunnen vervaardigen.
Zij is de eenigste Tapijtfabrijk in Nederland, die in alle soorten van tapijten, zoo wel ordmaire, als magnifieke en superieure rijke weefsels, werkende is. Zij heeft in hare magazijnen een' zeer rijken voorraad van ongesnedene en gesnedene of gevelouteerde tapijten, tapijtranden enz., bestaande in een assortiment van meer dan 450 in smaak uitmunten-
{==332==} {>>pagina-aanduiding<<}
de desseinen, en ieder van deze wederom in stukken van verschillende, allen schoone en duurzame kleuren; tapijtranden en haardkleeden met gesneden perk- en bloemwerk op een' ongesneden grond en haut-relief, Schotsche, gechineerde, Jaspé, Venetiaansche en Gonjé-tapijten, randen, karpetten, gangkleeden enz., in het algemeen van de brillantste tapijten tot aan de geringste soorten, welke allen tot zeer matige, doch vastgestelde prijzen verkocht worden. Ook worden bestellingen aangenomen op perktapijten (en médaillon), tapijten met naamtrekken (chiffres), familiewapens enz., naar gegevene teekeningen en afmetingen.
Zij bezit, behalve het vermelde, ook eene volledige verzameling van keurige werktuigen tot het vlaken, snorren, schrobbelen, kaarden, voorspinnen, spinnen, haspelen, doubleren, twijnen, kwadranteren, meten en wegen der schapenwol, geheel naar de Engelsche wijze van richard arckwright ingerigt. Ook heeft zij een uitmuntend, zeer zeldzaam en geheel volledig assortiment van de zinrijkst uitgedachte werktuigen tot het vervaardigen van machinaal bewerkte kaarden, dienstig tot het schrobbelen van koehaar, zoo wel van de wol als van het katoen; makende deze garnituren van werktuigen gezamenlijk eene volmaakte fabrijk op zichzelve uit, zoo als er geene in de Noordelijke provinciën van Nederland gevonden wordt.
De noodige teekeningen, waarnaar de kleeden en tapijten geweven worden, worden vervaardigd door jonge, in de fabrijk zelve gevormde, kunstenaars. Zij teekenen dezelve in eene opzettelijk daartoe voorhanden zijnde desseinkamer in het gebouw der fabrijk. Ik had het genoegen, bij de 500 der fraaiste en elegantste teekeningen als modellen te mogen zien, allen vereenigd in rijke en elegante portefeuilles met verguid marokijn-lederen banden. Sierlijkheid en kunst gaan dus ook hierin hand aan hand. Deze teekeningen worden door deze jonge kunstenaars op geruit papier aangewezen, juist op die wijze, waarnaar het weefgetouw hare technieke inrigting stelt, en ze vervolgens met volkomene juistheid vervaardigt. Voor deze stellingen op het weefgetouw bezit de fabrijk een geheel eigen werktuig, ten einde zulks op de doelmatigste en meest naauwkeurige wijze te kunnen daarstellen. Deze nieuwe inrigting is een geheim, en overtreft alles, wat tot hiertoe in de fabrijken, op de gewone wijze, in gebruik is.
Ik heb ook van deze jonge kunstenaars schoone etswerken

{==333==} {>>pagina-aanduiding<<}
op koperen platen gezien, waardoor een aantal desseinen in plaat worden overgebragt, ten einde de meerdere moeijelijkheid tot vervaardiging van zoo vele teekeningen te ontgaan, en van de juistheid der modellen verzekerd te blijven; zijnde zij aan den Heer karel portman, zoon des vermaarden Graveurs l. portman, deze kunst verschuldigd, die, uit vriendschap voor den Directeur, deze jonge lieden daartoe gratis opgeleid heeft. De uitvoering is keurig, verdient allen lof, en strekt weder ten bewijze, dat zoodanige fabrijken ook wezenlijke kweekscholen voor de kunst zijn. Men heeft zelfs deze sabrijk tot zulk eene volmaaktheid gebragt, dat gelijkende portretten hier kunnen geweven worden, indien het werk, voor de meer kunstige inrigting van het weefgetouw, naar evenredigheid betaald wordt.
Zeer veel zoude ik nog over de bijzondere belangrijkheid dezer fabrijk kunnen zeggen; ik voeg hier echter alleenlijk nog bij, dat de voortreffelijkheid en roem harer voortbrengselen meer dan voldoende bewezen zijn in de werken, die zij op het Lustslot te Soestdijk, in het Koninklijk Paleis te 's Gravenhage, bij het aanzienlijkst Publiek, en inzonderheid bij de laatste Tentoonstelling in de maand Augustus 1820 te Gent heeft geleverd, bij welke laatste de Heer cohen het eermetaal, door eene prachtige Medalje, verworven heeft, gelijk hem ook eene zilveren Medalje, in 1815, door de Nederlandsche Huishoudelijke Maatschappij te Haarlem, voor zijne machinale Kaardenfabrijk, is toegewezen geworden.
Bij zoodanige verdiensten mag met regt nog gevoegd worden de zeer menschlievende instelling van het onderling Verplegingsfonds der Werklieden, waartoe ook de gelden, door bezigtigers der fabrijk in de ziekenbus gestort, gebruikt worden; want de aanneming van gelden bij de bezigtiging, buiten dit prijsselijk doeleinde, is verboden, volgens de inrigting der Policie, tot dezelve betrekkelijk. Dit weldadig plan is ingerigt en geredigeerd door den Heer h.m.e. cohen van baren, Zoon van den Directeur dezer fabrijk, die het vak der weverij en verwerij, als ook de teekenaars, adjungerend bestuurt. Door ieder persoon (deelhebber) wordt wekelijks 2½ procent van zijne zuivere verdiensten gestort, in heele en halve cents te berekenen. Deze inrigting wordt, onder het toevoorzigt van den Directeur der Baarnsche Tapijtfabrijk, bestuurd door vijf personen, door deelhebberen bij meerderheid van stemmen gekozen, van welken alle drie maanden

{==334==} {>>pagina-aanduiding<<}
één afgaat. Aan derzelver zorg is toevertrouwd de uitreiking van geld aan den zieken deelhebber, deszelfs vrouw, kinderen, of weduwe, welke tevens, buiten dezen bijstand in geld, de verstrekking ontvangen van de adsistentie van Doctoren, Chirurgijns, ja zelfs, des noods, van Professoren, en de medicamenten, door hen voorgeschreven, waaronder ook zijn begrepen alle chirurgicale bandages, linnen windsels, zwachtels, enz.; terwijl het meer dan benoodigde geld gestort wordt in de spaarbank van het Departement der Maatschappij Tot Nut van 't Algemeen te Utrecht. - Waarlijk, zoodanige inrigtingen, waar ook menschlievendheid voor ongelukkige werklieden zich met ontwikkeling tot nijverheid voor algemeene welvaart verzustert, mag wel voor andere fabrijken als een voorbeeld ter navolging verstrekken.
Met het gevoeligste genoegen verliet ik deze zoo hoogstbelangrijke Noord-Nederlandsche inrigting. Hoogstwenschelijk ware het, dat deze fabrijk een meer geëvenredigd debiet verkrijgen mogt, naarmate van hare inwendige kracht van werking. Met dezelfde werktuigen, thans voorhanden, is men in staat, veel meer te fabriceren, dan tot hiertoe plaats heeft; wordende men door gezegde reden daarvan teruggehouden. De invoer van uitheemsche, Smirnsche, Engelsche en andere tapijten legt de grootste hindernissen in den weg voor den bloei der Nederlandsche Tapijtfabrijken. Een verbodsstelsel is niet ten eenemale genoegzaam, om deze zwarigheden uit den weg te ruimen. Iemand van vermogen, die zijne voorwerpen van weelde betalen kan, laat zich niet dwingen. Indien hij dezelve hebben wil, zal geene belasting van 30, ja 50 procent op den invoer hem daarvan terughouden. De hoofdzaak komt hier op een echt Nederlandsch hart aan, om de takken van Industrie en welvaart van zijn Vaderland, vooral wanneer zij tot eenen gelijken trap van volmaaktheid als buitenlandsche fabrikaten gebragt zijn, zelve te helpen bevorderen, en, door het toebrengen van debiet aan inlandsche fabrijken, deszelfs bloei en luister te helpen verhoogen. Hieraan zou de krachtdadige ondersteuning van het Gouvernement, de versiering der publieke gebouwen alleen uit inlandsch fabrikaat, enz. maar, meer dan dit alles, zouden onderlinge verbindtenissen van gegoede Ingezetenen en vermogende lieden hieraan onbedenkelijk veel kunnen toebrengen.
Eene soortgelijke vereeniging bestond reeds in den jare 1817 in de Zuidelijke Departementen van dit Rijk, onder directie

{==335==} {>>pagina-aanduiding<<}
van den Heer lausberg te Brussel, waardoor de naijver der fabrikanten ten sterkste geprikkeld wordt. Wat de tapijten van Baarn betreft, moet men erkennen, dat derzelver qualiteiten, reeds nu, veel steviger, beter en met meer smaak, dan die der buitenlanders, zijn; echter verzekerde mij de Directeur, dat, wanneer hij niet door buitenlandsche concurrentie verhinderd werd, om met meerdere en zijne volle krachten te werken, zij zeker (door dat het Etablissement het sonds meermalen zoude kunnen omzetten) de prijzen nog veel meer konden verminderen, en waardoor de qualiteiten, in plaats van te lijden, zelfs, zoo het mogelijk ware, nog verbeteren zouden. Het blijkt derhalve klaar, dat ware Nederlandsche vaderlandlievende verbindingen van particulieren, tot instandhouding van dergelijke nuttige en weldadige ondernemingen, veel, ja alles zouden bijdragen, en de nationale welvaart de weldadigste uitkomst zoude ondervinden, wanneer in 't algemeen, door het Publiek, zoo gedacht en gehandeld werd.
Mogen de respective Heeren Deelhebbers, en de genievolle, achtingwaardige Heer Directeur cohen, de rijkste zegeningen en vaderlandsche belangstelling in deze fabrijk ondervinden! Dit zal voor mijn hart een innig welgevallen, en tevens een waarborg zijn voor de gelukkige toekomst, waarop Nederland, bij toenemende Industrie, en ook vooral van Nationaliteit, te hopen heeft.
Ik vernam nog, dat de Heer j. hartman Mededirecteur van de fabrijk, en houder is van het Hoofdmagazijn te Amsterdam; dat deze, door zijn verlicht oordeel, orde en werkzaamheid (de ware steunpunten van het welvaren eener fabrijk) in alles, wat aan deze inrigting luister kan bijzetten, zich loffelijk onderscheidt; dat hij een man van onvermoeide vlijt en beproefde braafheid is, hebbende ook een wezenlijk commercieel nut te weeg gebragt door zijne vlijtige en naauwkeurig bewerkte Herleidingstafels, enz.
Mij werd ook berigt, dat de Heer j.a. van dapperen alhier Schoolonderwijzer was; een verdienstelijk kweekeling van de Heeren van den en de en prinsen; hebbende zijne leerlingen een der Examens afgelegd in tegenwoordigheid van den Prins van Oranje. De zangkunst wordt ook hier, naar de bevattelijkheid der kinderen, door hem doelmatig onderwezen.
Mijn hart gevoelt eene dankbare aandoening bij de verbete-
{==336==} {>>pagina-aanduiding<<}
ring van het Nederlandsche Schoolwezen. Het is daarin een voor- en toonbeeld van het beschaafde Europa. Ik belijde gaarne, in mijne jeugd, zulk een onderwijs niet te hebben genoten, en dat vele van het jeugdige geslacht reeds kennis dragen van zaken en kundigheden, beter dan ik. In vervolg van tijd zal Nederland en de beschaafde wereld, in het tegenwoordige en de volgende geslachten, er de zegeningen van ondervinden. Het blinde vooroordeel moge nog worstelen met de nietige bedenking, dat de volmaking van merschelijke kennis en geest, voor de zoogenaamde lagere volksklasse, onnoodig is; eenmaal zal die slagboom worden opgeheven, en de weldadige stralen van de zon der ware en verstandige verlichting doorbreken.
Ik stond reeds op mijn vertrek, toen ik vernam, dat hier korteling ook nog eene Papierbehangselfabrijk is opgerigt. Al weder een nieuwe tak van Volksvlijt voor Baarn. Ik spoedde mij dadelijk derwaarts. De eigenaar daarvan is de reeds genoemde Heer h.m.e. cohen van baren. De Franschen erkennen, dat zij de voortreffelijkheid in dit vak verschuldigd zijn aan het toeleggen op teekening. Wie zal zulks tegenspreken? Naarmate de rijkheid van voorwerpen en voldoening aan onderscheidenen smaak, die toch onder de menschen zeer verschillend is, in eene fabrijk menigvuldiger zijn, des te meer heeft zij ook op een bestendig debiet te hopen. Het sieraadteekenen voor Behangselfabrijken levert dus een uitgebreid veld op voor jonge kunstenaars, en aan dezen ontbreekt het Nederland niet.
De stalen der behangsels, die ik gezien heb, hadden de schoonste kleuren. De bloemen bovenal zijn met de grootste naauwkeurigheid naar de Natuur bewerkt, zoo als ook beroemde Kunstschilders hebben erkend. De rooskleur, die overal en altijd in behangselpapier onecht is, is hier echt, doordien zij uit het zoo dure als tevens zeldzame kraplak wordt vervaardigd, 't welk een geheim is. Vruchtelooze moeite hebben zeer beroemde Scheikundigen gedaan, om dezelve te verkrijgen. Het gevelouteerd en gesatineerd behangselpapier moest uit Frankrijk komen; hier wordt het van even goede qualiteit zelve gefabriceerd, en dus kan men het hier onmiddellijk uit eene inlandsche fabrijk en tot minderen prijs dan uit Frankrijk bekomen.
Het wit, dat hier gebruikt wordt, is een eigen chemisch

{==337==} {>>pagina-aanduiding<<}
product, dat niet zwart wordt, alzoo het niet uit metallieke grondstof wordt gefabriceerd.
Voorts is deze fabrijk niet alleen eene Behangselfabrijk, maar ook tevens een Technisch-Chemisch Laboratorium, ter bereiding van alle soorten van kleuren voor Fijn- en Kladschilders, vernissen voor Verlakkers enz., en het bereiden van chemische preparaten, ten gebruike van Verwers, Katoen- en Behangselpapier-drukkers. Zij is de eerste, die eigene kleuren maakt, terwijl andere die van buiten moeten hebben. De vorderingen, die de Scheikunde, met reuzenschreden, in weinige jaren gemaakt heeft, zullen, bij vlijtvolle oefening, ook aan onze Nederlandsche fabrijken, met deze wetenschap in aanraking zijnde, groote verbeteringen kunnen toebrengen. De talent- en genievolle indrukselen, welke de Heer cohen van baren van zijnen waardigen Vader heeft ontvangen, doen mij, met den tijd, de gelukkigste uitkomsten, ook van deze nieuwe inrigting, verwachten.
Ik had mij te Baarn langer opgehouden, dan ik gedacht had. Eerst laat in den namiddag reed ik, langs een gedeelte van den straatweg, over Soestdijk en den Dolder, naar Utrecht terug. De toenemende verbetering der wegen verwekte bij mij weder een aangenaam gevoel. Met deelneming vernam ik, dat deze straatweg zijnen aanleg verschuldigd is aan den goeden wil van vermogende Ingezetenen, als de Heeren huydekoper van maarseveen, laan, kluppel, le jolle en anderen. Men had ook reeds de noodige fondsen weten bijeen te brengen tot het aanleggen van eenen straatweg van Soestdijk naar Utrecht; doch was het plan daarvan, zoo als mij gezegd is, niet door den Koning gesanctionneerd geworden. Wat daarvan zij, ligt buiten mijn bestek. Wenschelijk echter is het, dat zulks tot stand kome, daar de dorre heide en zandzee, tusschen het Lustslot van den Prins van Oranje, en Utrecht, eene zeer onaangename gewaarwording doet ontstaan. Ook heeft de Heer rosenik het weldadig plan ontworpen tot het graven eener trekvaart van Utrecht naar Baarn, vanwaar zij in gemeenschap zoude komen met de Eems, en verder met de Zuiderzee en Amersfoord. De uitvoerbaarheid van dit plan, langs Maartensdijk, is zeer mogelijk en wenschelijk.
De zucht, om, door de gemeenmaking van dit verslag, eenig nut aan vaderlandschen landbouw en kunstvlijt te be-
{==338==} {>>pagina-aanduiding<<}
wijzen, het zij ter navolging van nuttige inrigtingen, of ook door de aandacht van het Publiek met meer nadruks op dezelve te vestigen, deed mij besluiten, om hetzelve aan een onzer geachtste periodieke schriften ter plaatsinge aan te bieden.

pro patria et industria.




De moeder.


U zing ik, schoonst bewijs, dat er een Vader leeft, 
Die uit onpeilbre bron het gaadloos goede geeft; 
U, Moeder! in wier hart, hoe klein de schaal moog' wezen, 
Wij 't aardsch, maar treffend beeld der hoogste Liefde lezen. 
o! Rolde zacht mijn lied: aan beide zij 't gewijd; 
Haar, die mijn leidsvrouw was in 's levens prillen tijd; 
Der dierbre, die mijn kroost uit milden boezem voedde, 
Met rustelooze zorg het in de kindschheid hoedde, 
En nu, met lustje en bloem, hun frissche lente naakt, 
Meer dan ik waken kan, voor elken lievling waakt. 
U alle wijde ik 't ook, die vruchtjes hebt gedragen; 
Wier liefde we in den blos der kleenen gloren zagen: 
o Vrouwen! voelt met mij, bezielt mijn' zwakken toon: 
Den dichter biedt deze aard' geene enkle stof, zoo schoon. 
 
'k Ben moeder: welk genot voor de edele echtgenoote! 
o, Noem van de aardsche vreugd me eene enkele, zoo groote! 
Zij denkt slechts aan haar kind, en leeft, gelijk weleer, 
Voor wat de wereld biedt, en haar genot, niet meer. 
De schoone roos der jeugd moge op haar koon verbleeken: 
Wat nood! na korten tijd zal zij eene andre kweeken, 
En voeden 't door haar merg, en kleuren 't door haar bloed, 
En schenken 't lieve wicht der onschulds zachten gloed. 
Zij moog' die zoete hoop bedekt voor andren houên: 
Ze is 't éénig onderwerp, bij 't fluistren van 't vertrouwen; 
En, rust ze aan 's echtvriends borst, dan kout zij van dien schat, 
Het afgebeden derde in 't heerlijk klaverblad. 
 
Steeds nader komt de dag: en zou haar hart niet zorgen! 
Dat wicht is 't eerste beeld, ontwaakt zij met den morgen; 
Het houdt haar bezig nog, als 't uur der rust genaakt, 
En met zijn zacht fluweel de slaap hare oogleên raakt; 

{==339==} {>>pagina-aanduiding<<}

't Blijft, in den zoeten droom, om hare sponde zweven; 
Één is het met haar' geest, één is het met haar leven; 
Eer nog zijn uchtend bloost, die dag van lief en leed, 
Is alles voor de ontvangst van beider vrucht gereed; 
En, legt natuur het wicht in d' arm der moeder neder, 
Dan vindt het haren schoot in wieg en boezem weder. 
 
Die blijde dag is daar; en 't zalig kloppend hart 
Vergeet in dezen stond de foltrende angst en smart. 
De moedervreugd (zoo kan geen aardsch genot ooit streelen) 
Zou van eene eeuw van leed de diepe wonden heelen; 
En, was voor dezen prijs die wellust slechts te koop, 
Dan vond zij voor dien strijd toch krachten in die hoop. 
 
Daar ligt het in haar' arm, en, 't oog op 't kind geslagen, 
Durft naauw de warme lip het eerste kusje wagen; 
Haar hand zij mollig week en zachter dan satijn, 
Toch vreest zij, dat te zwaar de vingertip zal zijn; 
En, wat ook in haar borst voor 't dierbaar pand moog' gloeijen, 
't Is nog de traan alleen, die voor het wicht mag vloeijen. 
 
Daar sluit Natuur de bron voor haren lievling los; 
En schooner gloort haar koon, dan eens de maagdenblos. 
Hoe sonkelt niet het oog, nu zij het kind mag laven 
Met 't uitgezochtste zoet van 's Hemels beste gaven! 
Hoe vast houdt zij het niet, voor 't hoogst genot gestemd, 
Met bei hare armen aan den boezem vastgeklemd! 
Wat voelt de voedster niet, nu hier zijne oogjes luiken, 
En in haar eerbaar doek de volle koontjes duiken! 
 
Niet minder dan haar borst is zijn behoefte rust; 
Naar voor het moederhart de zorg en 't waken lust. 
't Gesluister van den togt zou ze, als zij konde, stillen, 
't Gegons van vlieg en mug en tor verbieden willen; 
En zeker, dat ze aan elk, hing het van haar slechts af, 
Een muil van 't zachtste vilt en lispeltoontjes gaf. 
De dag zij ook in zorg en koesteren verloopen, 
De liefde houdt nog lang de pinkende oogen open; 
En, eer zij 't sluiten waagt, strijkt er de slaap op neêr, 
Beveelt zij smeekend hem aan aller schepslen Heer. 

{==340==} {>>pagina-aanduiding<<}

Gelijk van 't fijne blad, als dartle windjes woelen, 
De trilling aan den tak zich aanstonds doet gevoelen, 
Of ze, als een vingertip, hoe zacht, een snaar beroert, 
Naar 't ander einde, snel als 't licht, wordt heêngevoerd: 
Zoo treft haar 't zuchtjen ook; en, duur' het slechts een poosje, 
Hoe beeft niet heel de stam! het geldat het huwlijksroosje! 
 
Den tuinman loont de plant, die uit den grond ontspruit; 
Zijn zorg en 's Hemels zon lokt lieve blaadjes uit; 
Het knopje wordt gevormd, en, na 't blijmoedig kweeken, 
Ziet hij de teedre bloem uit fijne windsels breken; 
En eindlijk houdt Natuur haar, in den rijksten gloor, 
Met wierook in den geur des frisschen kelks, hem voor. 
Zoo loont het kind ook haar: 't ontluikt van lieverlede, 
En elke morgenstond brengt nieuwe ontwikkling mede. 
De volle en ronde koon, waarop het blosje ligt, 
Dat bloempje schenkt haar God in het onschatbaar wicht; 
En hooger geur, dan ooit op 't lagchend land kan streelen, 
Zijn de eerste lachjes haar, als ze om zijn mondje spelen. 
 
Als 't vinkjen, om welks nest de dunne luchtstroom vloeit, 
Aan 't koestrend veedrenkleed en slagpen is volgroeid, 
En, ongeleerd nog, hoe die fijne stof te scheppen, 
Het naauwlijks wagen durft, de ligte vlerk te reppen; 
Dan zet zich 't trouwe gaaike op 't wieglend takje neêr, 
En lokt het door haar stem, en streelt en lokt het weêr; 
Leert, hoe den regten zwaai aan elke wiek te geven, 
Op 't uitgespreide vlak in 't evenwigt te zweven, 
Tot eindlijk zwakheids boei niet langer dat weêrhoudt, 
En het op eigen kracht, bemoedigd, zich betrouwt: 
Zoo leidt de moeder ook; maar, voor die taak berekend, 
Zijn op een grootscher schaal haar zorgen afgeteekend. 
Naauw wordt de voet voor 't eerst op 's levens baan gezet, 
Of elke hand houdt vast, en oog en harte let: 
Bij elke struikeling voelt zich de borst benepen; 
Maar, vlugger zelfs dan de angst, heeft reeds die hand gegrepen: 
Als, reeds door oefning sterk, de dartle knaap zich waagt, 
Dan tuurt nog 't moederoog, of hem ook leed belaagt; 
En zien we, als 't hupplend rund, hem door de dalen snellen, 
Neen, rusten kan het niet, maar blijft hem trouw verzellen. 

{==341==} {>>pagina-aanduiding<<}

De hen, als ze over 't veld met hare kiekens zwerft, 
Laat elke korrel hun, terwijl ze uit liefde derft. 
Wanneer de koude nijpt, of naakt een wreede roover, 
Dan lokt ze 't broedsel trouw, en spreidt de vlerk er over; 
En grijpt der gieren klaauw, als naar hun bloed hij dorst, 
Dan biedt zij aan den slag haar breede en warme borst: 
Maar 't moederhart, zou dat van hen of vogel leeren! 
't Kan, heel het leven door, om 't dierbaar kroost ontberen; 
't Geeft alles, wat het heeft, en, na het alles gaf, 
Voedt het door liefde nog: en, o, wie meet die af! 
Gevaar: ze kent het niet. Zou zij besmetting duchten; 
Den dood, wanneer hij dreigt en lijdt haar kind, ontvlugten? 
Neen, aan haar' boezem klemt ze 't, bij der koortsen gloed, 
Zuigt met haar lippen 't gift, en plant het in haar bloed; 
Rukt het met hemelkracht uit ligtelaaije vlammen, 
En is zijn laatste dijk, bezweken alle dammen. 
 
Maar waan niet, dat Natuur ons beelden voor die vrouw, 
Die harer waardig zijn, in 't schoonste ook, leevren zou. 
Wat is der dieren liefde, op deze schaal gewogen, 
Hoe ze ook voor 't donzig nest of welpen zorgen mogen! 
Dat jong is 't wijfje vreemd, als het aan 't nestje ontvloog; 
Geen volen kent haar weêr, wier melk het eenmaal zoog; 
Geen band boeit de ooi aan 't lam, heeft ze eenmaal het verlaten, 
En 't snijdt niet door haar borst, hoort zij het kermend blaten; 
En wordt ook 't rund gekeeld, zoodat het de oude ziet, 
Zij krimpt niet weg van wee, zij woedt noch jammert niet. 
Maar moeder van den mensch: wie voelt dien naam zijn lippen 
Niet als den zachtsten toon, als harmonie ontglippen; 
Wie, als hij aan haar denkt, merkt niet in 't stroomend bloed 
Van liefde en warmen dank den onverdoofbren gloed; 
Wat kind, schoon andre smart reeds lang zij afgesleten, 
Wat wonde in 't eind zich sloot, kan immer haar vergeten; 
Wie roept niet met mij uit, werd niet zijn hart tot steen: 
‘Zij is het beeld van God; voor haar heeft de aarde er geen!’ 
 
Drinkt gij een bittre teug uit 's levens alsembeker: 
Zink aan die warme borst, en troost vindt ge er voorzeker. 
Torscht gij een knellend kruis, verkwijnt ge bij de smart: 
Ja, er is heul voor u: val aan het moederhart. 
Is 't duister om u heên, en zelfs de moed geweken: 
Bij haar zal vrolijk licht door zwarte wolken breken. 

{==342==} {>>pagina-aanduiding<<}

Staat ge op des afgronds rand, wiens diepte gij niet meet: 
Haar hand is, stervend, nog tot uw behoud gereed. 
Knaagt kommer aan uw ziel: hoe diep zij ook moog' wonden, 
De levensbalsem wordt aan 't moederhart gevonden. 
Ja, vielt ge ontzettend laag, door staag misbruikt genot: 
Vergeving smeekt ze, en die verwerft dat hart van God! 
 
Niet in haar jeugd alleen, maar grijs en zat van dagen, 
Klopt nog die borst voor hem, dien ze eenmaal heeft gedragen; 
Zoo lang het oog der ziel bij 't graf niet sluimren gaat, 
Heeft ze in uw vreugde lust en voor uw rampen baat; 
En is in d' ouderdom het niet geheel verdonkerd, 
't Bezit nog zachten gloed, die voor haar telgen flonkert: 
Ja, treft hij, die den band van de aarde niet ontbindt, 
Dan is haar laatste zucht om zegen voor haar kind! 
 
Vanhier dan, dat de mensch, waarheen ook 't lot moog' voeren, 
Hangt aan het moederhart met onverbreekbre snoeren; 
Bij haar, wat ook 't geluk in volle korven bied', 
Meer dan het goud of de eer, ja zaligheid geniet; 
Vanhier, dat elke klagt, aan haren mond ontvlogen, 
Zijn borst als dolken treft, den traan perst uit zijne oogen; 
Vanhier, dat, als de dood de dierbre grafwaarts sleurt, 
Het kind als 't plantje kwijnt, den wortel afgescheurd; 
Vanhier zijn diepe rouw, naar 't floers niet af te meten, 
Zoo lang het leven duurt, in 't bloedend hart gezeten; 
Vanhier dat warm gebed: ‘God! is mijn einde daar, 
Ontvang mij in uw' schoot, hereenig mij met haar!’ 
 
Neen, 'k maal niet, wat gij zijt, o Moeder! nooit volprezen; 
Gij slechts, ja gij alleen, kent uw eerwaardig wezen. 
Maar ook gij kent het niet: 't is God, die in u leeft, 
U bovenaardsch gevoel, eens Serafs liefde geeft. 
 
Zegt, kindren! die de vrouw moest derven, 
Wier borst u 't eerste voedsel gaf, 
Was 't einde van haar liefde 't graf, 
Vergat de dierbare u, na 't sterven? 
Misken, o kroost! die liefde niet: 
Het ijs des doods kan haar niet dooven; 
Neen, zalig bij haar' God hier boven, 
Leeft zij voor u, die ze achterliet. 

{==343==} {>>pagina-aanduiding<<}

o, Zegt mij, als, 't gewoel ontweken, 
Ge in stilte om de afgescheidne weent: 
Is 't niet, alsof, met haar hereend, 
Gij nog die zaalge hoordet spreken; 
En voelt ge, wat het hart ook lij', 
Bij al der tranen neevlig duister, 
Niet, als zeide u een zacht gefluister: 
‘Die onvergeetbre is u nabij’? 
 
Als ge om haar treurt, zou zij 't niet weten! 
Een zelfde, eene onverdeelbre snaar 
Loopt door uw hart en 't hart van haar, 
Slechts één geheel in liefdes keten. 
Die trilling vliegt door d'afstand heen, 
Die englen scheidt van stervelingen; 
En uit de bovenaardsche kringen 
Keert ze, als een lichtstraal, naar beneên. 
 
Voelt gij, door 't grievendst leed bestreden, 
Een kracht, die u in 't lijden schoort: 
Dan werd het moederhart verhoord; 
Zij is de vrucht van haar gebeden; 
En groeft ge voor uw rust een graf, 
Van 't pad der lieve deugd geweken, 
Voor u zal zij vergeving smeeken, 
En de Almagt wijst geen Moeder af. 
 
Wie zegt het ons, of, na 't verscheiden, 
De geest nog over de aarde zweeft, 
En magt van de eeuwge Liefde heeft, 
Om dierbren 't leven door te leiden? 
Maar streelend is 't, als druk genaakt, 
Wij worstelen met alle krachten, 
't Gevoel, dat, met de Hemelwachten, 
Ook nog de ontslapen Moeder waakt. 
 
o Gij, haar kroost! laat het niet varen, 
Zij 't ook een droom, dat zoet geloof: 
't Maakt voor verleidings stem u doof, 
Is u een roer bij klip en baren. 
't Is Gode waardig: want Zijn hand 
Toch kneedde 't hart der teedre vrouwen; 
Der Moeder kan Hij 't kind betrouwen: 
Zij stuurt het wis naar 't Vaderland. 
 
h. van loghem. 



{==344==} {>>pagina-aanduiding<<}

Moedertroost.


God heeft mij mijn kind ontnomen; 
Ach, hoe treft zijn strafgerigt! 
Kermde een moeder, vol van rouwe, 
Met de wanhoop op 't gezigt. - 
God heeft u uw kind ontnomen? 
Moeder, staak uw bang geklag! 
Jezus sprak eens met gezag: 
Laat de kindren tot mij komen! 






Bij het van stapel loopen van 's konings schip van linie, de Waterloo, te Amsterdam, den 13 mei 1824.


Daar staat het trotsche zeekasteel 
Verheven in de lucht, 
En toont zich als een forsche leeuw, 
Door grootte en bouw geducht; 
En pronkt, nu 't hem gebeuren mag 
Versierd te zijn met Neêrlands vlag, 
En hij de watren in zal glijden, 
Om eenmaal voor die vlag te strijden. 
 
Waartoe nog langer hem geschoord? 
Beuk weg, al wat weêrhoudt; 
Verbreek de boei, en vrij en blij 
Zij hij aan 't nat vertrouwd; 
Dreun, moker! dreun, en geef hem vaart; 
Geen hamerslag zij nu gespaard: 
Ruk uit de wig, die nog kan klemmen, 
En laat dien waterleeuw nu zwemmen. 
 
Daar gaat, daar glijdt hij statig heen 
Met majesteit en pracht, 
En perst de vonken uit het hout 
Met meer dan reuzenkracht. 
Wijkt, stroomen! wijkt en krimpt te zaam: 
Hij komt, de leeuw, zoo groot van naam; 
Hij komt, hij, op uw erf geboren. 
Zing, Stroomgod! laat uw welkom hooren. 

{==345==} {>>pagina-aanduiding<<}

Daar bruist het schuim reeds voor hem heen; 
Daar zweeft hij vlug en ree, 
En aller oogen zien hem na, 
Als trok hij reeds naar zee; 
En aller handen rijzen op, 
En zwaaijen met den hoed in top: 
Het Hollandsch hart moet lucht zich geven, 
En 't ‘hoera!’ doet den wolkstroom beven. 
 
Hoe fier ligt gij nu, zeegevaart'! 
Tot 's bouwheers roem en faam, 
En toont ge aan 't opgetogen volk 
Uw' nooit vergeetbren naam; 
Een' naam, in onze ziel gedrukt, 
Toen dwinglandij er heeft gebukt; 
Een' naam, dien de eeuwen zullen melden, 
Met de eer der Waterloosche helden. 
 
O! dat die wijdberoemde naam 
U steeds ten zegen zij, 
En elke togt, dien gij volbrengt, 
Mijn vaderland verblij'! 
Verhoog gij de eer van Neêrlands vlag, 
Zoo als die glorierijke slag; 
En laat de naneef nog getuigen, 
Dat elk voor Waterloo moet buigen. 
 
En gij, aan wie 's lands wijze Vorst 
De Waterloo vertrouwt; 
Gij, zwervers! die voor 't vaderland 
De woeste zee bebouwt; 
Gij, telgen van een voorgeslacht, 
Dat roem en eer aan Neêrland bragt, 
Toen 't op de ruime pekelvelden, 
Met leeuwenmoed, zijn regt deed gelden; 
 
Ook gij zult, als die heldenteelt, 
Wen 't vaderland het eischt, 
Op Waterloo onwinbaar zijn, 
Als ge eens de bloedvlag hijscht; 
En wee, wie dan te klein u acht! 
Doe gij hen siddren voor uw magt: 
Vernielt, o Waterloosche zonen! 
Wie Neêrlands vlag ooit durven honen. 

{==346==} {>>pagina-aanduiding<<}

En als een moordende overmagt 
U aanklampt in 't gevecht, 
Dan worde uwe onbesmette vlag 
Met nagels vastgehecht: 
Dan, als geen strijd meer baten kan, 
Bij 't vechten tot den laatsten man, 
Zult ge, eer ge uw' bodem wilt verliezen, 
Den heldendood van Claassens kiezen. 
 
Van Claassens! Ja, zijn naam, zijn roem 
Blinkt nog in schittrend licht, 
En 't nakroost heeft, in 't dankbaar hart, 
Hem de eerzuil opgerigt: 
Hij wrong zijn schip uit 's vijands hand, 
Door zelf zich te offren voor zijn land; 
Hij dorst den sulferpoel ontsteken, 
Om, stervend, Neêrland nog te wreken, 
 
Doch hoede, o Neêrlands dapper kroost! 
U onzer vadren God 
(Voert ge ooit de Waterloo ten strijd) 
Voor Claassens' smartlijk lot! 
Dan zien we u eens met lauwren weêr; 
Dan schenkt u Neêrland roem en eer; 
Dan klinkt, ter welkomst, allerwegen 
U 't driemaal ‘hoera!’ dankbaar tegen. 
 
s. rondeau, jr. 
Mei, 1824. 





Na het lezen van de Sadduceën van mr. I. da Costa.


Vol van eigenwaan en trots, 
Niet te doen, dan schandlijk liegen; 
Op den naam van kindschap Gods, 
Toe te leggen op bedriegen; 
Elk, die vijand is van twist, 
Aan te bassen, of 't mogt strekken, 
Om beroerte en krijg te wekken, 
Door hem in geschil te trekken: 
Zegt mij eens, wiens beeldtnis is 't? 

{==347==} {>>pagina-aanduiding<<}

Wie geen huichlend amen zegt 
Op 't geen andren voormaals dreven, 
Maar zichzelv' 't gewetensregt, 
Aan den mensch door God gegeven, 
Voorbehoudt, in 't oordeel vrij, - 
Dien vermetel te verdoemen, 
Dwaalgeest, vijand Gods te noemen, 
En zichzelv' slechts wijs te roemen: 
Wien schetst deze schilderij? 
 
't Kind van God (zegt mij de Schrift) 
Is steeds nedrig en bescheiden (*); 
Vreedzaam (†), laat het nooit door drift, 
Maar door liefde altijd, zich leiden, - 
Liefde, die den naasten mint, 
Die geen' vijand (‡) zelfs durft haten, 
En aan God wil overlaten 
't Oordeel over de onderzaten 
Van zijn zeedlijk rijksbewind. 
 
Bitterheid en toornigheid, 
Gramschap en geroep en laster 
Moeten, met alle onbescheid, 
(Hoe het menschdom ook verbaster') 
Zijn van 't kind van God geweerd (§); 
't Zij barmhartig, goedertieren (**); 
't Late zich, schoon andren tieren, 
Door zachtmoedigheid bestieren: 
Zoo heeft ons Gods woord geleerd. 
 
En, joannes! gij spreekt waar. 
Wie daar zegt, ik min den vader, 
Zegt gij, is een leugenaar 
En een eigen schand verrader, 
Zoo hij zijnen broeder haat (††); 
En (o, dat wij 't allen hooren!) 
Uit den Duivel zijn geboren (‡‡) 
Al die 't rijk van vreê verstoren, 
Al die stichters zijn van kwaad. 



{==348==} {>>pagina-aanduiding<<}

De bedelaar zoo als er meer zijn.


Een jonge bedelaar, gezond van lijf en leden, 
Vroeg om een gift een' deftig' man. - 
‘Foei! schaam u, dat ge u dus vernedert zonder reden! 
Wie bedelt, als hij werken kan?’ - 
‘Ja wel, mijnheer! gij hebt goed praten: 
Nog onlangs kreeg ik zulk een bui; 
Maar, of ik werkte, 't mogt niet baten: 
Want och, ik ben zoo schriklijk lui!’ 


De Jezuiten goede rookverdrijvers.

De Architect van den Koning van Polen, Hertog van Lorraine en Bar, gaf dien Vorst, die hem raadpleegde over de middelen, om den schoorsteen van zijn appartement het rooken te beletten, ten antwoord: ‘Sire! niets gemakkelijker, dan dit. Doe een' Jezuit boven op den schoorsteen plaatsen. Uwe Majesteit weet, dat deze lieden alles tot zich trekken.’

Ergerlijke voorbarigheid.

De Abt maury, door zijne betrekking de naaste tot het doen der lijkrede op den wegkwijnenden Abt de boismond, hield zich reeds bij voorraad onledig met het verzamelen van bouwstoffen tot dezelve, en ging zelfs zoo verre van zich nu en dan tot den lijder zelven te vervoegen, ten einde van hem deze en gene bijzonderheid te vernemen van zijnen levensloop vóór hunne kennismaking. Op zekeren tijd zijne bedoeling wat al te duidelijk doorstralende, zeide de boismond gevoelig: ‘Het komt mij voor, Mijnheer, dat gij de maat neemt van mijne doodkist.’

De Fransche akademist.

Een onzer (Fransche) Akademisten, een bon-homme, zoo als men dat slag van lieden noemt, was gewoon, een' stuiver te geven aan een' gewaanden blinde, die bestendig in zijnen weg zat, wanneer hij zich naar het Instituut begaf. Eens ging hij hem voorbij, zonder te geven. Half luid zeide de bedelaar: ‘De domkop geeft mij niets!’ - De Akademist, die dit hoorde, riep haastig uit: ‘Ei, schelm! nu ben ik overtuigd, dat gij ziet!’






{==349==} {>>pagina-aanduiding<<}

Mengelwerk.

Uittreksel uit een verslag wegens de openbare tentoonstelling van voortbrengselen van volksvlijt, te Parijs, in den jare 1823.

(Vervolg en slot van bl. 315.) (*)

Het getal der werktuigen, hoe aanzienlijk ook, is echter beneden mijne verwachting geweest. Ik zal wederom alleen over diegene handelen, die mij óf meer dan de overige getroffen hebben, óf die mij voorkomen ook in ons Vaderland te kunnen aangewend worden.
Sterrekundige Instrumenten van gambey. Onder de eerste behoort gewis het uitmuntende AEquatoriaal Instrument, dat zijnen vervaardiger tot den eersten rang onder de sterrekundige werktuigkunstenaars verheft. Dit heerlijk werktuig, hetwelk voor het Parijsche Observatorium bestemd is, volgt, door een aangevoegd slingerwerk, den dagelijkschen gang van ieder hemelligchaam, waarop het gerigt wordt; hetzelve heeft mij de grootste denkbeelden van de bekwaamheid van den kunstenaar gambey gegeven. Inderdaad, wanneer men dit werktuig vergelijkt met hetgeen een lenoir en anderen vervaardigden, dan staat men verbaasd over de hoogere volmaaktheid van hetzelve. Men moet zijn werk met dat der eerste Engelsche werktuigkundigen, en met dat van eenen reichenbach, vergelijken; en ook voor dezen is gambey verre van onder te behoeven te doen. - Behalve dit hoofd-
{==350==} {>>pagina-aanduiding<<}
werktuig, had gambey nog eenen vernuftig uitgedachten en kunstig zamengestelden Heliostaat en eene Declinatienaald ten toon gesteld.
Achromatische Kijkers van cauchoix en lerebours. De beide optische en physische Instrumentmakers cauchoix en lerebours wedijveren sedert eenigen tijd in het vervaardigen van achromatische kijkers; het is bekend, dat de groote hindernis, om deze kijkers groot en lichtvol te maken, in de moeijelijkheid gelegen is, om groote, zuivere stukken flint- en crown-glas, waaruit het objectief glas moet zamengesteld zijn, te bekomen. Men schijnt thans deze moeijelijkheid grootendeels te boven gekomen te zijn: beiden stelden een objectief glas ten toon, dat omtrent van dezelfde grootte was. Dat van cauchoix werd opgegeven te zijn 8 duim in middellijn; dat van lerebours had 9,244 meters, hetgeen niet veel verschilt van 8 duim. In beider glazen waren zeer weinig strepen en zeer weinig luchtbellen.
Voet voor Kijkers van cauchoix. Bij uitstek beviel mij ook de voet, die cauchoix uitgevonden had, om lange en zware kijkers op te plaatsen. Ieder, die ooit eenige astronomische waarnemingen met groote kijkers heeft gedaan, heeft de moeijelijkheid ondervonden, om den kijker op eenig hemelligchaam zonder eenige trilling gerigt te houden. Meestal wordt de kijker op den voet in het midden van deszelfs lengte opgehouden; en, op dit midden rustende, doet hem de minste kracht onophoudelijk met kleine slingeringen heen en weder oscilléren. Op den voet van cauchoix, daarentegen, wordt de kijker niet in het midden, maar aan de beide uiteinden opgehouden en gesteund, en daardoor staat de kijker reeds veel vaster. Het uiteinde bij het objectief glas rust op een beweegbaar raam, dat klimt en daalt langs een gebogen hout, over hetwelk een ketting zonder eind door een handvat bewogen wordt, in de schalmen van welken ketting het raam met haken rust: langs a, bij voorbeeld, loopt de ketting; b is het raam en c de kijker, die ook op d, waar het ooggles zich bevindt, gesteund wordt;

{==351==} {>>pagina-aanduiding<<}
zijnde dit tevens het punt, om 't welk de kijker bij het op- en nedergaan van het raam b draait. Een groot gebrek bij deze inrigting zoude het zijn, dat de kijker, die, wanneer hij bijkans loodregt staat, zoo als in de siguur, op het punt d behoorlijk rust, daarentegen met al zijn gewigt naar beneden zoude drukken, en op het raam we gen in de horizontale positie, indien de Heer cauchoix niet, door eene vernuftige inrigting, ook deze meerdere drukking hadde weggenomen. Naarmate de kijker meer nadert aan de horizontale positie, wordt hij meer opgehouden door een tegengewigt, hetwelk, door middel van een touw en katrol, met den kijker (zie g.f.g.) verbonden is. Dit gewigt loopt op eene kromme goot m, waarvan de kromming zoodanig is, dat door dezelve, in de bijna vertikale rigting van den kijker, het geheele gewigt bijna opgehouden wordt, dat dus bijna ophoudt een tegengewigt te zijn; terwijl dit gewigt, naarmate hetzelve rijst en de kijker zakt, meer en meer begint te wegen, zoodat het in alle positiën met den kijker in evenwigt is. - Deze wijze van beweging behoorde, bij alle groote kijkers, de omslagtige, groote en geheel onvoldoende voeten, waarop wij dezelve zoo dikwijls zien bewegen, te vervangen.


{== afbeelding 
	==} {>>afbeelding<<}
    


{==352==} {>>pagina-aanduiding<<}

Het is slechts in het voorbijgaan, dat ik melding kan maken van de werktuigen, om papier zonder eind, van eene onbepaalde lengte, te maken, daar de Modellen, die van dezelve ten toon gesteld waren, te zamengesteld zijn, om zonder uitvoerige teekeningen beschreven te worden; men maakt met dezelve het papier zoo lang, als men wil, van één stuk.
Wekker van laresche. Doch ik mag niet overslaan een werktuig, dat misschien minder vernuftig uitgedacht, maar zeker van een niet minder uitgebreid nut is, dan de te voren reeds behandelde tooverwijzer; ik bedoel den wekker van den Horologiemaker laresche. Dit eenvoudig werktuig kan men op ieder gewoon horologie plaatsen; het is weinig uitgebreid, onkostbaar (het kost slechts 36 francs), en het doet, op een vooraf te bepalen tijdstip, een klokje herhaalde malen zoo hard slaan, dat men daardoor uit den slaap kan gewekt worden. De geheele wekker bestaat uit een loodregt standaardje, hetwelk zich op de as, waaraan de wijzers bij een gewoon horologie gehecht zijn, plaatsen laat, even als men er den sleutel op plaatst, om de wijzers te verzetten. Aan dezen standaard is een hefboompje gehecht, hetwelk dus met den standaard ieder uur eenmaal ronddraait. Dit hefboompje vat bij iedere omwenteling van den standaard, en dus ieder uur eenmaal, een' tand van een rad, dat twaalf tanden heeft; welk rad dus in twaalf uren eenmaal omdraait. Dit rad, eindelijk, draagt eene stift, welke, op een vooraf te bepalen oogenblik, drukt op eene soort van trekker (détente), die, gedrukt wordende, eene veer loslaat, met welke een hamertje verbonden is, dat, gedurende het ontspannen van de veer, herhaalde malen op een metalen klokje met groot gedruisch slaat. Het groot voorregt van dit werktuig is, dat het den gang van het horologie niet ontstelt. Immers het loodregt standaardje werkt op het rad, of liever op de ster met twaalf tanden, en doet dezelve, zonder dat daartoe bijna eenige kracht vereischt wordt, bewegen. Eerst dàn, als dit rad op den trekker werkt, wordt er eenige kracht vereischt; dan

{==353==} {>>pagina-aanduiding<<}
ook deze is uitermate gering, en zij duurt slechts weinige seconden, daar na derzelver uitoefening de wekker afloopt en de kracht ophoudt te werken.
Vuurbaken van fresnel en arago. Van het grootste belang zijn, vooral voor ons Vaderland, de tentoongestelde vuurbaken (phares) en het tentoongestelde model van eene hangende ijzeren brug; beide zijn van onmiddellijke toepassing in ons Land.
Behalve vele vuurbaken, die uit gewone Argandsche lampen bestonden, waarachter reflecterende spiegels geplaatst waren, en die dus met de gewone, bekende overeenkomen, was er de volgende, die men aan de ontdekkingen van de Heeren arago en fresnel verschuldigd is. Deze lichtbaak bestaat uit ééne of meer zeer nabij elkander geplaatste lampen, die in het middelpunt van de baak geplaatst zijn. Deze lamp is omringd van eenige op eene bijzondere wijze zamengestelde glazen, die ieder het licht van de lamp verzamelen en in ééne rigting voortwerpen. Alle deze glazen zijn in een' ijzeren voet gevat, zoodat zij door middel van een uurwerk rondbewogen worden om het middelpunt, waarin zich de lamp bevindt. Door de glazen, die bol zijn, wordt het lamplicht zeer geconcentreerd, waardoor het op eenen verren afstand zigtbaar wordt. Dit zigtbaar worden geschiedt alleen op die plaatsen, naar welke de glazen gerigt zijn; en, daar deze glazen horizontaal om de lamp rondbewogen worden, bevindt zich een schip, op eenen aanmerkelijken afstand van de vuurbaak, beurtelings verlicht door de vuurbaak, beurtelings in het duister, of liever men ziet op het schip de baak slechts bij geregelde tusschenpoozingen, hetgeen belet, dat men de baak niet met eenige ster verwart. Tot dusverre heeft nu de baak niets vreemds, en het bijzondere is voornamelijk gelegen in de inrigting van de glazen en van de lamp. Het doel van alle glazen, voor eene lamp, die als baak dienen moet, geplaatst, is, het licht te verzamelen en naar één punt heen te rigten. Deze glazen moeten dus bolle glazen zijn; want door de refractie, die zulke glazen het licht

{==354==} {>>pagina-aanduiding<<}
doen ondergaan, wordt hetzelve verzameld, en op één punt op eenen verren afstand zamengebragt. Men had van deze wijze, om het licht te verzamelen, bij baken, asgezien, om de moeijelijkheid, die men ondervond, om bolle glazen van zulk eene grootte, als er vereischt werden, te bekomen, en vooral omdat het glas, zeer dik moetende zijn, en meestal onzuiver zijnde, het licht, dat door hetzelve gaat, zeer veel doet verminderen. De Heer fresnel heeft beide deze gebreken voorgekomen, door het glas uit verschillende concentrische ringen van glas zamen te stellen, die te zamen hetzelfde effect doen, hetgeen te voren een enkel bol glas deed, met deze verbetering echter, dat deze ringen van glas, oneindig minder dik zijnde dan dit enkel bol glas, ook het licht veel minder absorberen, wanneer het door dezelve gaat. Dit zamenstel van ringen nu, dat zoo veel meer licht doorlaat, vervangt het moeijelijk te verkrijgen bol glas, en heeft nog het voordeel van veel ligter te zijn dan hetzelve, en dus gemakkelijker om de lamp heen te bewegen. De Heer soleil, Opticus te Parijs, is de vervaardiger van deze glazen, die hij lentilles en échelon noemt.
De lamp, die midden tusschen verscheidene van deze draaijende glazen geplaatst is, geeft veel meer licht, dan de gewone of verbeterde Argandsche. Zij bestaat uit verscheidene Argandsche lampen, die in elkander geplaatst zijn, of liever uit verscheidene pitten, die elkander omgeven, en die alle te gelijk branden. Reeds rumford had opgemerkt, dat het licht van twee pitten sterker is, wanneer zij nabij elkander branden en elkander onderling verwarmen, dan wanneer zij ieder afzonderlijk branden. Arago heeft deze ondervinding op zijne lamp toegepast, en een zamenstel van concentrische lampen vervaardigd, die, alle te gelijk brandende, een licht geven, dat nog door geen lamplicht geëvenaard is, en dat men van de Engelsche op de Fransche kust, bij gelegenheid der Trigonometrische vereeniging dier beide Rijken, heeft kunnen waarnemen.

{==355==} {>>pagina-aanduiding<<}

Hangende Bruggen van ijzerdraad en ijzeren kettingen. Niet alleen heeft op de Tentoonstelling mijn oog het model van eene hangende brug van ijzerdraad of van ijzeren kettingen getroffen; maar ook de uitgebreide verhandeling over de tegenwoordig in Engeland reeds bestaande ijzeren bruggen door nodier, die, ten einde alles, wat tot dezelve betrekking heeft, naauwkeurig op te nemen, herhaalde malen door het Fransch Gouvernement naar Engeland is gezonden, heeft vooral mijne aandacht getrokken. Het blijkt uit zijn rapport, dat men deze hangende bruggen over alle stroomen en rivieren kan leggen, waar het mogelijk is, houten of steenen bruggen te leggen; dat men noch voor het schudden door de elasticiteit der ketens, noch voor het bewogen worden door harde winden, noch voor het doorzakken bij zware lasten, noch (en dit is van het meeste belang) voor het doorroesten of breken door eenige andere oorzaak eenigzins te vreezen hebben, en dat deze bruggen oneindig minder dan alle andere kosten.
Het is hier de plaats niet, om deze bruggen naauwkeurig te beschrijven; en, daar het tentoongestelde model alleen was van eene kleine ijzerdraadbrug, die, hoezeer zij tien personen te gelijk kondragen, echter slechts 50 francs kostte, en ik nimmer grootere zag, zoude ik óf moeten opschrijven, hetgeen mij uit het rapport van nodier, dat ik hoorde lezen, in het geheugen gebleven is, (en dit zoude zeer onvolledig zijn) óf ik zoude moeten bijeenbrengen, hetgeen ik in verschillende verhandelingen over dit onderwerp gedrukt vond, hetgeen een werk van weinig nut zoude zijn. Alleen moet ik hier nog bijvoegen, dat ik na mijne terugkomst vernomen heb, dat zich zekere georg smart in Engeland den 4 Julij 1822 een Patent geven liet voor de vervaardiging van ketens, voor deze bruggen geschikt, die, door eene vereeniging van bouten onder eenen hoek, elkander in de vereenigingspunten zoo steunen, dat de ketens door eenigen last zeer moeijelijk uit de horizontale rigting gebragt worden. Deze vereeniging van bouten tot eene keten laat zich door eene

{==356==} {>>pagina-aanduiding<<}
schets beter dan door eene beschrijving aanduiden; ik voeg dezelve hiernevens.


{== afbeelding 
	==} {>>afbeelding<<}
    

De invoering van deze bruggen in ons Vaderland, alwaar zoo veel water is, komt mij eene zaak van de grootste oeconomie voor; en het zoude te beklagen zijn, wanneer wij niet, zoo wel als de Franschen en Zwitsers, spoedig ons voordeel trokken van deze uitvinding der Engelschen.
Chemische Producten. - Onder de Chemische producten meen ik in de eerste plaats te moeten noemen het gelei, uit beenderen, door middel van het zeezoutzuur, vervaardigd; ik meen dit daarom te moeten doen, dewijl er bij ons, zoo veel mij bekend is, van de beenderen niet dat gebruik gemaakt wordt, hetgeen er van konde gemaakt worden, en wij daardoor een aanmerkelijk voordeel missen.
Gelei uit Beenderen. Onze beste soepen bestaan uit dierlijk gelei. Dit gelei is het voedend deel van alle bouillon. Het gelei, echter, is op zichzelve onsmakelijk; en er bevindt zich in onze uit vleesch vervaardigde bouillon, behalve het gelei, een ander beginsel, hetgeen het verhemelte prikkelt, en aan de bouillon haren aangenamen smaak geeft. Dit beginsel bevindt zich niet in de beenderen, die alleen uit gelei en phosphorzuur zout bestaan. Vandaar, dat het gelei, uit beenderen bereid, hoe voedzaam hetzelve ook zij, geenen aangenamen smaak heeft. Men had dit gebrek in het tentoongestelde gelei

{==357==} {>>pagina-aanduiding<<}
trachten voor te komen, door hetzelve te vereenigen met sappen van vruchten. Zoo had men gelei à la groseille, à l'abricot, enz. Het eerstgenoemde, 't welk ik proefde, was inderdaad uitmuntend van smaak.
Het is te bejammeren, dat bij ons zulk eene groote hoeveelheid uitmuntend voedsel, als er in de beenderen bevat is, verloren gaat. Hoe veel zoude hieruit niet, voor eene geringe som, voor de armen kunnen bereid worden! Hoe uitnemend zoude dit gelei, droog, en als grootere of kleine koekjes, kunnen dienen tot voeding eener legermagt, ingeval van oorlog! Immers, hoe moeijelijk is het dikwijls, het slagtvee alsdan aan te voeren, en met hoe veel gemaks kon men eene groote hoeveelheid gelei vervoeren, hetwelk, alleen door smelting in warm water, een gezond en krachtig voedsel, even goed als vleesch, zoude opleveren, vooral indien het gelei vooraf met eenig prikkelend beginsel vereenigd werd! - En hoe gemakkelijk is niet de bereiding van dit gelei! Men kookt de beenderen eerst langdurig, om ze van het vet, waarvan ze doordrongen zijn, te ontdoen; daarna weekt men ze in verdund zeezoutzuur, hetwelk alle de harde zoutdeelen oplost, en alleen het gelei overlaat, 't welk daarna slechts door afwassching met koud water van het aanhangend zuur moet gezuiverd worden; hetgeen ik te Genève op de eenvoudigste wijze zag geschieden, door de beenderen, nadat zij uit het zuur kwamen, in manden korven in het loopende water van eene rivier op te hangen. Men heeft aldaar, op verscheidene plaatsen op de straten der stad, bakken opgerigt, waarin ieder de beenderen, die men gewoonlijk wegwerpt, nederlegt; eene inrigting, die navolging verdiende.
Kamfer, Mercurius dulcis, Sublimaat, Quinine. De Fabrijk van burau, te Charenton, leverde uitmuntend geraffineerde Kamfer, Mercurius dulcis, Sublimaat en fabrijkmatig in het groot bereide Sulfate de Quinine. Voorheen trok men uit Holland de gezuiverde kamfer; en de bewerking, waardoor men dezelve zuiverde, werd geheim gehouden. Alle voordeel, dat op een geheim

{==358==} {>>pagina-aanduiding<<}
berust, moet uit zijnen aard van korten duur zijn; het geheim houdt weldra op, dit te zijn voor het oog der wetenschap. Holland heeft het voorregt, van de kamfer alleen te zuiveren, verloren. Waarom tracht men dit verlies niet op andere wijzen te herstellen? Waarom bereidt men b.v. de Sulfate de Quinine niet in het groot, hetgeen met veel meer voordeels konde geschieden, dan wanneer, zoo als nu, ieder Apotheker dit voor zich in het klein doet, indien hij de bereiding al niet aan buitenlanders overlaat, en; zoo als bij velen het geval is, de Quinine uit Parijs ontbiedt?
Geel van Chromium. Te Vaugirard wordt, behalve Berlijnsch blaauw, ook geel van Chromium vervaardigd. Deze verfstof schijnt meer en meer in gebruik te komen. Het metaal, Chromium genaamd, is tot nog toe slechts op weinige plaatsen gevonden. Ik aarzel echter niet, uit de Geologische constitutie van sommige gedeelten onzer Zuidelijke Provinciën te besluiten, dat dit metaal ook bij ons hier of daar zoude kunnen gevonden worden. Een opzettelijk onderzoek, door deskundigen hieromtrent te werk gesteld, zoude waarschijnlijk de moeite wel beloonen.
Chlorine tot Bleekerijen. De bleekerijen door middel van de Chlorine (het zoogenaamd overzuurd zeezoutzuur gas) schijnen in Frankrijk nog te bestaan. Men gebruikt echter niet meer, zoo als dit het eerst door den beroemden berthollet geleerd werd, de Chlorine als luchtvormige vloeistof; maar men vereenigt dezelve met kalk, en gebruikt de oplossing in water van deze vereeniging. Van deze vereeniging, die den naam heeft van chlorure de chaux (zeezoutzure kalk), heeft de bekende Scheikundige payen ten toon gesteld, die hij, ten dienste van bleekerijen en papiermakerijen, voor 1 frane 50 centimes het kilogram verkoopt.
Kool voor Suikerraffinaderijen. Dezelfde payen vervaardigt ook beenzwart, of dierlijke kool (charbon animal), om als ontkleurende stof in de Suikerraffinaderijen te gebruiken. In een klein werkje over deze dierlijke kool, waarin hij bewijst, dat deze alleen, en niet de

{==359==} {>>pagina-aanduiding<<}
plantaardige kool (charbon végétal), tot de ontkleuring der siropen met vrucht kan aangewend worden, toont hij zich een Fabrikant te zijn, die niet blindelings de routine volgt, maar die op theoretische gronden voortwerkt. Ik meen, dat men van dit zwart ook reeds in onze Suikerraffinaderijen gebruik maakt; maar ik twijfel zeer, of het zwart, daar gebruikt, een inlandsch fabrikaat is: ook hiertoe zouden de beenderen, die bij ons verwaarloosd worden, kunnen aangewend worden. Zonderling is het, dat eene zelfstandigheid van zoo veel belang, als de beenderen, bij ons zoo lang verwaarloosd is, en nog zoo weinig verzameld wordt.
Beenderen als Meststof. Het zij mij bij deze gelegenheid vergund, nog een derde gebruik van dezelve, hetgeen ik in Engeland zeer algemeen gevonden heb, aan te stippen; het gebruik, namelijk, als meststof. Daartoe worden de beenderen, onder rollen, tot een zeer grof poeder, of liever tot kleine stukken, gebroken, en vervolgens op het land gestrooid. Deze meststof heeft dit bijzondere voorregt, dat zij hare werking niet in een jaar eindigt, maar over vele jaren uitstrekt.
Poeder van jullien, om Wijnen te zuiveren. Jullien, een Wijnhandelaar te Parijs, die zich reeds te voren door een werktuig had bekend gemaakt, om oude wijnen, zonder verlies of beschadiging, en zonder ze te schudden, over te tappen, stelde een poeder ten toon, om wijn, rum, brandewijn enz. te zuiveren, in de plaats van eiwit of vischlijm. Getuigschriften van eene groote menigte Wijnhandelaren staafden het nut en voordeel van het gebruik van dit poeder. Ik meen zeer zeker, in dit poeder wedergevonden te hebben een poeder, dat ik, nu omtrent een jaar geleden, hier reeds heb doen vervaardigen, en hetwelk niets anders is, dan zeer langzaam uitgedampt en gedroogd bloed. Er is dus geen twijfel aan, of dit nuttig poeder zoude ook bij ons kunnen vervaardigd, en door hetzelve het kostbare eiwit en de vischlijm vervangen worden.
Appareil Vinificateur van Mlle. gervais. Bij gelegenheid van deze zuivering van den wijn, meen ik te-
{==360==} {>>pagina-aanduiding<<}
vens opmerkzaam te mogen maken op een zeer eenvoudig zamenstel, hetwelk ik onder den naam van appareil vinificateur de Mlle. gervais ten toon gesteld vond, daar hetzelve welligt ook met nut in onze bierbrouwerijen zoude kunnen aangewend worden.
Gedurende de gisting ontwijkt, zoo wel uit het bier, als uit den wijn, eene groote hoeveelheid koolstofzuur gas. Dit gas moet uit de vaten, waarin de gisting geschiedt, kunnen ontwijken. Te gelijk met dit gas wordt in de gistende massa de alcohol ontwikkeld; eene zeer vlugtige stof, die zeer ligt in den staat van damp overgaat, en die, vooral bij de verhoogde temperatuur, die tot de gisting noodig is, zeer ligt als damp met het koolstofzure gas uit de gistende massa ontwijkt. Deze vlugtige stof, deze alcohol moet echter zoo veel mogelijk in het bier of in den wijn gehouden worden, hetgeen onmogelijk te doen is door het vat te sluiten, daar het koolstofzure gas moet kunnen ontwijken; en iedere hoeveelheid, die met het gas uit dezelven vervliegt, vermindert de hoedanigheid van den wijn of van het bier. Het zamenstel van Mlle. gervais nu dient om het verlies van de alcohol voor te komen. Hetzelve bestaat uit het vat α, dat aan den bodem open is, en met dezen openen bodem op het vat, waarin de gisting geschiedt, als ware het een helm, geplaatst wordt. Het vat heeft eenen dubbelen wand, met eene opening bij δ. Tusschen de wanden giet men koud water, hetgeen men naar willekeur kan vernieuwen. Bij γ gaat uit het vat eene kromme buis, x, die slechts eene kleine opening heeft, zich omkromt bij λ, en eindigt in het vat ο, dat met kalkwater gevuld is. De alcohol-damp, gemengd met het koolstofzuur gas, stijgt in het vat α, en vult hetzelve. Door de lage temperatuur van deszelfs wanden wordt de alcohol-damp weldra tot vloeibare alcohol verdigt, die door de opening weder in het wijn- of biervat terugloopt; het koolstofzuur gas, daarentegen, wordt door geene koude vloeibaar; het blijft luchtvormig, hoopt zich op in α, en wijkt eindelijk uit door x in het vat ο, waar

{==361==} {>>pagina-aanduiding<<}
het het kalkwater vindt, met welks kalk het zich tot koolstofzuren kalk vereenigt, zonder dus den kelder of de plaats, waar de gisting geschiedt, met eene voor de gezondheid nadeelige luchtsoort te vullen.


{== afbeelding 
	==} {>>afbeelding<<}
    

Fabrijk van chaptal. De belangrijkste Fabrijk van Chemische producten in geheel Frankrijk is welligt die van la Folie bij Nanterre, die bestuurd wordt door menschen van de grootste theoretische en praktische kundigheden, door chaptal, d'arcet en holker; zij stelde de beste van hare producten ten toon, en, om een denkbeeld te geven van hare uitgebreidheid, is het genoeg, te melden, dat er door haar dagelijks bereid worden
14,250	kilogrammes zwavelzuur.
2,800	kilogrammes zeezoutzuur.
20,000	kilogrammes ruwe soda.
4,400	kilogrammes soda-zout (sel de soude).
700	kilogrammes koolstofzure gekristalliseerde soda.
1,100	kilogrammes aluin.
75	kilogrammes chloriencaleium (zeezoutzure kalk).


{==362==} {>>pagina-aanduiding<<}

Lakens, Linnens, Cachemires. Ik zal kort zijn omtrent de lakens, linnens, katoenen en Cachemires, daar men uit het product niet tot de wijze van produceren kan besluiten, en er bij de producten, met uitzondering van die van ternaux, geene prijzen opgegeven waren.
De lakens, vooral die, welke tot gebruik voor de armee geschikt waren, schenen mij toe zeer goed te zijn; en ik zag met verwondering en verdriet, dat men zich in rondgegevene berigten nog beroemde, in Holland lakens te debiteren. Van de Fabrijk van chayaux frères, te Sédan, ten minste werd gemeld, dat zij ook in Holland voor hare lakens een débouché vond, 300 werklieden gebruikte, en jaarlijks 18 à 19,000 ellen laken afleverde.
Coiffier, te St. Dénis, schijnt Mechanische weverijen opgerigt te hebben. De Calicots, die hij ten toon stelde, waren digter, en gelijker van weefsel, dan wanneer dit met de hand vervaardigd is. Met zijne werktuigen weeft, volgens zijne opgave, een kind van 10 à 12 jaren omtrent 16 ellen daags.
Dat er voorts vele katoenen en allerhande soort van lijnwaad, en damast tafelgoed van St. Quentin, ten toon gesteld was, 't welk het Hollandsche, zoo al niet evenaarde, ten minste zeer nabij kwam, behoef ik bijna niet aan te teekenen. Een gebruik, echter, van gedrukt katoen, tot jalousies voor vensterramen, is, hoezeer als fabrijkproduct van weinig belang, niet onaardig. Uit de Fabrijk te Jouy was er zulk katoen, dat, voor een raam geplaatst, het aanzien had, als van een oud, geschilderd glas. Dit product der Mode moet, dunkt mij, ingang vinden.
De naam van ternaux is door geheel Europa bekend; en zijne onderneming, om de Cachemire-bokken te acclimatéren, heeft opzien in geheel Europa verwekt. De shawls, van derzelver haar vervaardigd, doen, in schoonheid, vouwbaarheid en ligtheid, niet onder voor de echte Cachemires; maar derzelver prijs was 1500 francs. Men weet, os liever men zegt algemeen, dat

{==363==} {>>pagina-aanduiding<<}
dezelve boven de echte in de Harems van Konstantinopel de voorkeur hebben. Alle zijne overige producten, zoo als zijne voetkleeden, lakens enz., muntten, door deugdzaamheid en evenredige goedkoopheid, boven die zijner mededingers uit.
Tapijten met Aardhars. Onder de nuttige fabrikaten van doek waren de grove linnens, met eene soort van aardhars bestreken, en met verschillende figuren geverwd, die als vloerkleeden moesten dienen. Dezelve waren in navolging der Engelschen vervaardigd, doch met eene inlandsche, in Frankrijk gevondene, aardhars (bitume) bestreken. In landhuizen komen zij mij voor, in alle opzigten, boven haren tapijten den voorrang te verdienen, vooral ook om derzelver geringeren prijs: het grootste, dat ten toon gesteld en zeer elegant beschilderd was, kostte slechts 150 francs.
Gebakken Steen en Glaswerk. Eindelijk kom ik tot het gebakken steen en het glaswerk. Ik zal niet spreken van de schoone producten van de Fabrijk van sarguemines, als vazen, candelabres enz. van een' gebakken steen, die vooral het porfier, en ook andere steenen, zoo volkomen nabootst, dat zelfs het geoefend oog moeijelijk eenig verschil tusschen het natuur- en dit kunstproduct vindt: de nieuwspapieren hebben reeds genoeg deze voortreffelijke, maar kostbare producten geroemd. Ik zal ook niet handelen over de groote glasplaten uit de Fabrijk van choisy le roi, die 32 duim hoogte bij 39 duim breedte hadden. Maar ik moet melding maken, om het nut, dat dezelve ook in ons Vaderland zouden kunnen hebben, van de onuitwischbare letters, die men op het glas weet te brengen.
Letters voor Straten. Men gebruikt thans deze letters tot de namen op de hoeken der straten van Parijs. Iedere letter bestaat uit een stuk dik, zwart glas, waarop de witte letter onuitwischbaar in eenen zwarten grond gebakken is; zoo echter, dat de zwarte en witte stof alleen op het glas ligt, en niet in deszelfs massa, ten minste niet diep, doordringt. Deze letters worden in eene ijze-
{==364==} {>>pagina-aanduiding<<}
ren plaat met opstaande randen geschoven, en op dezelve door middel van een mastik vastgegoten. Op deze wijze wordt er een onverbreekbaar woord zamengesteld, dat men met deszelfs ijzeren plaat in iederen muur kan vastschroeven. De witte letters zijn onveranderbaar, niet breekbaar, onkostbaar, en bij de minste schemering te lezen, daar het wit zich van den zwarten grond sterk afscheidt.
Etiquettes voor Flesschen met Chemische Praeparaten. Ook op fleschjes van wit glas laat zich deze zwarte en witte onuitwischbare kleur aanbrengen; en ieder, die zich met Chemische onderzoekingen heeft ingelaten, weet, van hoe veel nut zulke onuitwischbare etiquettes moeten zijn, dewijl alle andere, door de in de fleschjes bevatte praeparaten, bedorven en verteerd worden. Het zwart kan echter de werking van alle praeparaten zonder onderscheid niet wederstaan; hetzelve wordt door twee zuren aangegrepen; en het is hierom, dat men voor deze zuren fleschjes gebruikt, waarop de letters opengelaten, en tusschen eenen witten grond doorschijnend zijn. Het zoude, om de zoo ligt mogelijke verwarring in de Apothekerswinkels voor te komen, zeer goed zijn, indien in dezelve altijd en alleen van dergelijke geëtiquetteerde fleschjes gebruik gemaakt werd.

Dit is hetgeen mij op deze uitgebreide Tentoonstelling voorgekomen is bijzonder de aandacht te verdienen. Ik heb vermeden, in dit berigt van zulke zaken te handelen, die, hoe uitmuntend ook op zichzelve, of bekend, of voor ons Vaderland van geen belang waren. Ik heb daarom geene melding gemaakt van de prachtige Verguldsels, of van de schitterende Kristallen, hoezeer dezelve aller oogen tot zich trokken.
Hydrostatische Lamp. Ik heb ook niet gesproken van de menigvuldige lampen, die onder alle gedaanten herhaald waren, daar ik onder deze zelfs de zoogenaamde Hydrostatische lamp gemist heb, in welke de olie, die geheelenal verbrandt, zonder eenig uurwerk, altijd op de-
{==365==} {>>pagina-aanduiding<<}
zelfde hoogte opgebragt wordt; noch van de gas-

{== afbeelding 
	
Deze lamp veroorzaakt geene schaduw, is onwankelbaar, daar de bak a met kwikzilver gevuld is, en geeft altijd, zonder horologie of pomp, dezelfde hoeveelheid olie aan de pitten; zij brandt voorts, tot dat zij volstrekt geene olie meer bevat; - a is een bak met kwikzilver; b is onder bij x geheel open, en met olie gevuld, welke olie dus onmiddellijk rust op het kwikzilver; aan de staaf c zijn de lamppitten verbonden; b is met zoo veel gewigt beladen, dat de olie altijd op dezelfde hoogte gehouden wordt, daar b, naarmate dat de olie verbrandt, zakt, even als een gazometer bij het gas-apparaat; de buis b sluit om den middelsten standaard, of den pittendrager, zoodat zij gemakkelijk langs denzelven heen glijdt, zonder olie door te laten.==} {>>afbeelding<<}
    


{==366==} {>>pagina-aanduiding<<}
apparaten, daar in dit opzigt de Franschen verre bij de Engelschen ten achtere zijn, en zelfs de draagbare gasapparaten, die men even als lampen overal verplaatsen kan, bij de eersten nog naauwelijks bij naam bekend zijn.
Ik moet echter nog, vóór ik dit berigt eindige, de opmerkzaamheid vestigen op een paar producten van minder aanbelang.
Mastik, geschikt tot Vloeren. Men had, namelijk, ten toon gesteld eene zekere Mastik, die zich gemakkelijk in vormen laat brengen, en die, ééns vast geworden zijnde, voor alle vocht ondoordringbaar, en even onvergankelijk is als steen. Ik zag, dat men van dezelve sedert eenigen tijd de kuipen maakt, waarin men de oranjeboomen in den tuin der Tuileries plaatst, en dat dezelve ook gebruikt is om het plat te voeren, waarop het foyer van de nieuwe groote Opera uitkomt. Voor een dergelijk plat, dat aan de werking van het weder, en vooral van den regen, is blootgesteld, komt het mij voor, dat eene dergelijke, onverslijtbare, steenharde Mastik, zonder naden, boven alle bestrating met steenen, ook zelfs met marmeren of ijzeren platen, de voorkeur verdient, en bij alle nieuwe gebouwen moest aangewend worden.
Steendruk. Ik kan ten laatste hier nog bijvoegen, dat de Lithographiën, hoezeer schoone producten ten toon stellende, echter weinig nieuws opleverden, indien men daarvoor niet nemen wil de applicatie van den steendruk door engelman op katoen, hetwelk in dat geval zeer goed tot goedkoope en tevens elegante overtreksels van stoelen en andere meubelen kan gebezigd worden, en de op tafelserviezen door edouard honoré gedrukte figuren. - Het kwam mij ook voor, dat de Porselein- en Steenfabrijken, die van Sevres uitgezonderd, weinig, dan het bekende, opleverden. - Bijkans zoude ik vergeten hebben gewag te maken van eene zaak, die het oog van de schoone sekse onwederstaanbaar tot zich trok; ik bedoel de van dun geschrapt en gekleurd balein gemaakte bloemen, die de natuurlijke zoo zeer op zijde streefden, dat het gevoel alleen, niet het gezigt, konde beslissen tus-
{==367==} {>>pagina-aanduiding<<}
schen anjelieren, waarvan de eene kunstproduct, de andere door de natuur gevormd was. Hoe veel tot dit einde het balein boven het zwakke papier of de zijde te verkiezen is, behoeft geen betoog.

j.g.s. van breda, Hoogleeraar te Gent.
Gent, 30 November 1823.




Nadere aanprijzing van de zwavelbaden te Bentheim. Door E.J. Thomassen a Thuessink.

Men zal het mij, hope ik, niet ten kwade duiden, dat ik het Nederlandsch Publiek wederom lastig valle met eene nieuwe aanprijzing der Zwavelbaden van ons naburig Bentheim. Gedurig heb ik over deze baden van alle kanten navrage. Sommigen zijn niet voldaan over de badcuur in het verleden zoo zeer ongunstig zomersaizoen. Anderen hebben in weinige weken hulp en genezing verwacht van oude en ingewortelde kwalen, die of voor geene genezing meer vatbaar waren, of ten minste daartoe maanden en zelfs jaren noodig hadden. Eindelijk is men algemeen van begrip, dat deze baden alleen voor rheumatieke en jichtige zieken dienstig zijn. Dit een en ander heeft mij dan ook doen besluiten, om nog eens aan het dringend verzoek van den Bronärts, den Med. Doctor plagge, te voldoen, door een uittreksel uit zijn berigt van 1823 mede te deelen, en tevens het een en ander omtrent het nut dezer baden, ook in andere ziekten, aan te merken. Immers zoude het mij leed doen, dat eene nieuwe inrigting, met zeer groote kosten door den Vorst gemaakt, welke vooral voor ons land zoo belangrijk is, door misverstand, en ook mogelijk door naijver, derzelver heerlijk doel zoude missen.
In de eerste plaats moet ik hier opmerken, dat ik deze bron niet wil aangeprezen hebben in verouderde en verstijfde jichtziekten, welke ik oordeele, dat in natuurlijke

{==368==} {>>pagina-aanduiding<<}
heete zwavelbaden, als Aken en Borscheid, of te Wiesbaden, hulp moeten zoeken; maar dat ik deze bron boven de gemelden verre zoude verkiezen in minder hevige en minder verouderde rheumatieke en jichtige toevallen, die over het geheel de verhittende en prikkelende werking der heete baden niet verdragen, maar zeker en spoedig hersteld worden door het gebruik van het zacht werkende Bentheimer water, hetwelk het gestel niet aanzet en overprikkelt, maar eene zachte uitwaseming bevordert, en de atonie of zwakheid der huid wegneemt. Dit verhindert echter niet, dat ook soms verouderde jichtpijnen en verstijvingen der ledematen door deze baden hersteld worden. De Heer plagge meldt, dat, niettegenstaande het zeer koude en ongunstige weder in den verleden zomer (1823), er niettemin zeer gunstige genezingen hebben plaats gehad. Onder anderen was een voermansknecht met eene gezwollene en verstijfde knie in drie weken volkomen door het bad genezen. Hij merkt hierbij te regt aan, dat, wanneer ieder jaar verscheidene jichtige zieken het bad wederom verlaten, zonder dat zij veel door hetzelve gewonnen hebben, men dit te onregt aan werkeloosheid van het bad toeschrijft; maar dat men het daaraan moet toekennen, dan zij het bad dàn eerst bezoeken, wanneer reeds alle hunne leden door de jicht gezwollen, verstijfd en krom gebogen zijn; - dat in dit geval het bad wel het éénig overblijvend middel is, hetwelk met mogelijkheid nog hulp kan aanbrengen; maar dat men dan ook hetzelve eenige jaren na elkander moet bezigen, en, naar huis gekeerd zijnde, deze cuur, zoo door bijzondere werktuigen, als door andere middelen, moet ondersteunen; - dat diensvolgens hiertoe tijd, geduld, en volharding in de aanwending der noodige middelen, vereischt worden; - dat het eene geheel andere zaak is, indien de ziekte slechts één of anderhalf jaar geduurd
heeft, wanneer men met de grootste waarschijnlijkheid kan verwachten, door het gebruik dezer baden, hersteld te zullen worden.
Wij hebben in het voorgaande stukje gezien, dat deze baden eene uitnemende werking deden in verlammingen.

{==369==} {>>pagina-aanduiding<<}
Niet zelden ziet men dezelve na een hevig rheumatismus; en ik heb, helaas! meer dan eens, ondanks alle aangewende middelen, daaraan mijne lijders zien omkomen. In deze bijna hoopelooze gevallen is het natuurlijk zwavelbad het éénige middel tot herstel, en meer dan één hebben reeds de uitnemende werking der Bentheimsche baden daarin ondervonden.
Intusschen bepaalt zich hiertoe de kracht dezer baden niet; maar zij zijn ook in verlammingen uit andere oorzaken nuttig. Een meisje van ongeveer 24 jaren had, in 1823, na eene zenuwkoorts, eene volkomene verlanming van beide voeten behouden, waardoor zij niet in staat was, den eenen voet voorbij den anderen te zetten. Zij kwam vol vertrouwen de hulp van dit bad bezoeken, die zij te vergeefs sedert verscheidene weken van andere middelen had verwacht. Nadat zij één bad had gebruikt, was zij wederom in staat, zonder eenige ondersteuning, van het bad naar Bentheim (een kwartier uur gaans) terug te wandelen, en het wagentje zelve te trekken, waarmede zij naar het bad gevoerd was. Deze schielijke genezing scheen zoo wonderbaar, dat de badgasten eerst de echtheid dezer genezing in twijsel trokken.
Er zijn geene ziekten, waarin zoo wel het inwendig gebruik van het zwavelwater, als het uitwendig aanwenden der zwavelbaden, zoo zeer is aangewezen, als in de rheumatieke of langdurige huidziekten. Wanneer wij de Schrijvers over deze ziekten inzien, vinden wij, dat allen daarin overeenkomen, dat zwavel net middel is, hetwelk, over het algemeen, als het werkzaamste daarin wordt aangeprezen. De beroemde Fransche Geneesheer alibert, die, in het groote Hospitaal St. Louis, te Parijs, dagelijks eene menigte huidziekten van allerhande soort behandelt, is uitbundig in den lof der zwavel in alle deze ziekten. Nu is er zeker geen vorm, waarin de zwavel fijner ontbonden en verdeeld is, en gemakkelijker met onze vochten kan vereenigd worden, dan in het natuurlijk zwavelwater. Het is dan ook hierom, dat

{==370==} {>>pagina-aanduiding<<}
de zwavelbaden van Aken, Nendorf enz. zoo zeer in deze ziekten zijn aangeprezen.
Het verwondert mij, zegt de Heer plagge, van jaar tot jaar, dat het zwavelbad te Bentheim door zoo weinige lijders wordt bezocht, die met huidziekten bezet zijn, daar toch zonder tegenspraak het gebruik der zwavelbaden niet alleen een zeker, maar ook bijna het eenigste middel is, hetwelk deze ziekten, zonder nadeelige gevolgen voor de gezondheid, geneest. (Wij zullen het algemeene van dit gezegde daarlaten: alleen moet ik opmerken, dat, door de Nederlandsche zindelijkheid, en ook vooral sedert eenige jaren, waarin men meer bij kinderen op de huidcultuur oplettend geworden is, deze ziekten bij ons minder algemeen zijn, en de chronische uitslagen, b.v. dartres, bij ons minder dan elders gevonden worden.) Ik zal nu, zegt de Heer plagge, slechts één geval van genezene huidziekte opgeven, vooral om te bewijzen, dat de genezing dezer ziekten gemeenlijk verbonden is met eene evenredige verbetering der gezondheid des geheelen ligchaams, daar de behandeling dezer ziekten door andere geneesmiddelen dikwijls ten nadeele der overige gezondheid uitloopt. Een heer van omtrent 30 jaren leed reeds sedert twee jaren aan eene drooge dartre op onderscheidene deelen des ligchaams, voornamelijk op de armen: min of meer was zijne gezondheid daarbij aangedaan; hij had bijna allen eetlust verloren; hij was bleek, en altijd vermoeid. Deze zieke werd niet alleen binnen vier weken van zijne dartres bevrijd, maar verliet ook het bad volkomen gezond.
Ofschoon, sedert de algemeene inenting der Vaccine, de scrophuls, of klierziekte, bij kinderen overal in ons land minder algemeen geworden is, is dezelve, helaas! nog overvloedig genoeg voorhanden. Onderbuiksverstoppingen, en daardoor veroorzaakte dikke buiken, bij kinderen, klieren aan den hals, en bij oudere, als de ziekte in de jeugd niet genezen wordt, de scrophuleuze tering, en dan ook de Engelsche ziekte, worden nog maar al te veel bij ons gevonden. In deze ziekten heeft men

{==371==} {>>pagina-aanduiding<<}
reeds lang de zwavel met zeer veel nut gebruikt, zoo als dit door onzen beroemden van der haar, en door van kortum (de vitio Scrophul. p. 48), is opgemerkt. Veelmeer zijn de zwavellever en de natuurlijke zwavelbaden door selle, stoll enz., als uitnemende middelen tegen deze hardnekkige ziekte, aangeprezen.
Dit jaar (1823) kwamen drie aanmerkelijke gevallen van klierziekte bij kinderen voor. Een der kinderen was elf jaren, het andere negen jaren oud. Beide leden door erfelijke dispositie aan klierziekte, welke zich openbaarde door eene zwelling der bovenlip en der onderkaaksklieren, verzeld van een korstachtig uitslag aan de kin. Beide kinderen hadden reeds sedert verscheidene jaren de meest geschikte geneesmiddelen, onder de zorg van kundige Geneesheeren, gebruikt, doch zonder eenige uitwerking. Het gebruik der zwavelbaden, gedurende drie weken, nam niet alleen de uitwendige toevallen dezer ziekte weg, maar maakte ook, dat zij veel gezonder en met eene blozende kleur het bad verlieten. Het derde kind, een meisje van omtrent vijf jaren, was reeds sedert een' geruimen tijd door de scrophulziekte aangetast, welke vooral de onderkaaksklieren, de bovenlip en de oogleden had aangedaan. Zij had het meeste ongemak van een' sterken traanvloed, met eene krampachtige zamentrekking der oogleden, welke haar het openen der oogen belettede, zoodat zij den ganschen dag in een' donkeren hoek der kamer moest doorbrengen. Na eenige dagen het bad gebruikt te hebben, en door omslagen van krampstillende kruiden op de oogleden, opende zij de oogen, en begon met de andere kinderen te spelen. Dit kind was ook binnen drie weken hersteld; de onderbuik en bovenlip waren niet meer gezwollen, en de oogen genoegzaam van alle ziekelijke aandoening bevrijd.
Behalve de scrophulziekte, houde ik als een der beste middelen ter herstelling der gevolgen van metaalvergiftigingen het uit- en inwendig gebruik van deze bron. Hahnemann heeft de zwavellever als het zekerste middel daar-
{==372==} {>>pagina-aanduiding<<}
tegen aangeprezen. Ik zoude de zwavelbaden zeer aanraden tegen de gevolgen van het loodkolijk, en de verlamming, zoo wel door het lood van de regenbakken, als, bij de loodwitmakers en de vergulders, door het kwik veroorzaakt.
Eindelijk kan dit bad uitnemend nuttig zijn in de ongemaaken, door aanbeijen veroorzaakt, wanneer hetzelve door een kundig Geneesheer wordt bestuurd.

Aanmerkingen op het ontwerp tot oprigting van eene maatschappij, ter bevordering van genees- en heelkunde ten platten lande, van de heeren Buchner, De Jong, Van Rhijn, Mahlstede, Van Opdorp, Van Ree, en Alexander.

Het doel dezer Maatschappij wordt in het Ontwerp gezegd te zijn: ‘om mede te werken ter vestiging van eene inrigting, ten einde de genen, welke zich op de aanleering der genoemde vakken begeeren toe te leggen, aan deze eene doelmatige opleiding zullen verkrijgen (te verschaffen), om deze vakken naderhand behoorlijk en met vrucht ten platten lande te kunnen uitoefenen. - Ten andere, om geschikte voorwerpen naar omstandigheden te ondersteunen, om bij zoodanige inrigting zekeren tijd te kunnen verblijven, om zich tot de uitoefening dezer vakken te bekwamen.’
Wie juicht niet al aanstonds de pogingen toe, om geschikte Genees- en Heelkundigen voor den dienst ten platten lande te vormen? Wie verblijdt zich niet, dat, daar er van Landswege nog zoo weinig gedaan is voor het lager onderwijs in de Geneeskunde, bijzondere personen, door warme menschenliefde gedreven, zelve de hand aan het werk slaan, om leven en gezondheid duurzamer aan den plattelandbewoner te verzekeren?
Maar, vraagt welligt iemand, onbekend met de geneeskundige verordeningen in ons vaderland, welk is toch het onderscheid tusschen de kunstoefenaren in de steden en ten platten lande, daar aan de vorming der laatsten alleen de op te rigtene Maatschappij hare werkzaamheden gaat wijden? - Het onderscheid ligt in de meerdere of mindere bevoegdheid der

{==373==} {>>pagina-aanduiding<<}
kunstoefenaren, door de uitgereikte diploma's en instructiën bepaald.
Het ligt buiten mijn plan, meerdere uitbreiding hieraan te geven; alleenlijk moet ik mijne lezers de personen, welke de praktijk ten platten lande uitoefenen, nog iets van naderbij voorstellen, als zijnde juist de in het ontwerp bedoelde, welker hervorming men zoo lang vruchteloos gewenscht heeft, en welker opvolgers ten minste de op te rigtene Maatschappij tot waardige beoefenaars eener edele en vrije kunst wil verheffen.
De Heelmeester ten platten lande biedt zich te onzer beschouwinge aan in driederlei gedaante; als half Geneesheer, half Heelmeester, en half Artsenijmenger. Zijn diploma en instructie geven hem magt noch vrijheid, om een dezer vakken vrij en onafhankelijk uit te oefenen; het is hem slechts vergund, om ze alle onder bepaling, gelijk staande met de helft, zoo nog maar de helft, ten platten lande uit te oefenen: hij is derhalve voor de waardigheid van elk dezer gedeelten der Geneeskunde niets, en zijn titel heeft, hoewel met regt, de noodlottige beteekenis, van alles ten halve te zijn, niet slechts bij de geneeskundige Grammatici, maar zelfs bij het Publiek, onherroepelijk verkregen.
Zulk een kunst-ideaal is intusschen door de vroegere en latere geneeskundige verordeningen zelve geschapen, om in de behoefte der plattelandbewoners te voorzien: want de Geneesheeren en Heelmeesters schenen eerst niet genegen, om hunne kunst onder dezelve uit te oefenen; doch later, toen de stem der lijdende menschheid zich ook meerder ten platten lande deed hooren, werden ook deze door dezelve uitgelokt (welligt ondersteunde de plaatselijke welvaart haar een weinig) om ter hulpe te snellen; en, mogen wij er bijvoegen, dit geschiedde en geschiedt nog zoo algemeen en zoo ijverig, dat de eigenlijke Heelmeester ten platten lande meer en meer staat verdrongen te worden, en er thans maar weinig plaatsen in ons vaderland zijn, welke van Geneeskundigen niet overvloeijen, alwaar een à twee Doctoren en twee à drie Heelmeesters van beiderlei soort geen ongewoon verschijnsel zijn; ofschoon ik niet wil tegenspreken, dat de behoefte aan kunstoefenaren in de uiterste deelen des Rijks, waar armoede of luchtsgesteldheid of beide afschrikken, voortdurend bestaat. Maar in ons vaderland, waar de afstand van steden tot dorpen zelden zeer groot is, kan de geneeskundige

{==374==} {>>pagina-aanduiding<<}
hulp doorgaans nog al spoedig tot de laatsten reiken, en, dwalen wij niet, zijn de Artsen in de steden gewillig genoeg, om, voor een groot gedeelte, den last der praktijk ten platten lande op zich te willen laden, den Heelmeester ten platten lande daarin te ondersteunen, en sommigen hunner zijn philantropisch genoeg, om ook ongeroepen hunne diensten aan te bieden. Wij besluiten dan, dat de behoefte der plattelandbewoners aan Geneeskundigen niet meer zoo regtstreeks het bestaan der Plattelands-heelmeesters vordert, en dat, door de meerdere ineensmelting van Geneesheeren met de laatsten, hun bestaan weinig schadelijk voor de maatschappij zijn kan.
Daarenboven kunnen noch mogen de klagten over de onwetendheid der Plattelands-heelmeesters algemeen toegepast worden. Hoe velen doen hunnen stand eere aan, en verdienen eene vereerende onderscheiding, en onder deze laatsten in de eerste plaats diegenen, welke, zoo het schijnt ten volle bekend met den jammerlijken staat der Geneeskunde ten platten lande, zich als Oprigters der Maatschappij in geschil hebben doen kennen! De Schrijvers van het Geneeskundig Magazijn hebben in der tijd meer dan ééne lofspraak aan de beoefenaars der Geneeskunde ten platten lande gegeven; en welk onpartijdige zal niet toestemmen, dat de wetenschappelijke meerderheid van sommigen der overige Geneeskundigen boven den Plattelands-heelmeester dikwerf slechts titulair is, en in niets meer dan in het diploma bestaat? Waarlijk, eene naauwkeurige uitpluizing zou dikwerf ten nadeele der eersten uitvallen. Er zijn, ja, vele onkundige Heelmeesters ten platten lande; maar niet zoo vele, als men uit de klagten zoo wel, als uit de pogingen te hunner verbetering, zou meenen te moeten opmaken. Maar zoodanige moeten bestaan, al zouden zij denkbeeldig bestaan. Immers, voor hen schrijft men Handleidingen, Handboeken, Zakboeken, Tijdschriften; voor hen vertaalt men rijp en groen; om hunnentwil verschoont men zich bij het publiek van niet geneeskundiger gesproken en geschreven, van geene hoogere vlugt genomen te hebben; door hen stoffeert men waarnemingen, waarin zij als de zondenbok figureren; voor hen stort men zijne ondervinding aan het ziekbed in leerrijk onderrigt uit; bij hen wordt het licht eener tweejarige ervaring zigtbaar; voor hen en om hunnentwil werkt men en zouden alle deze pogingen den Heelmeester ten platten lande niets in kennis doen winnen? Onmogelijk!

{==375==} {>>pagina-aanduiding<<}

Nog iets: De Heelmeester ten platten lande is een geexamineerd kunstoefenaar: is het dan zijne schuld, dat hij bekwaam en bevoegd geoordeeld is? kan hij het verhelpen, dat de vereischten tot het examen niet meerder, niet hooger zijn? De Commissiën tot onderzoek, van Rijkswege aangesteld, vinden hem bekwaam: wel nu, wij houden hem dan ook voor bekwaam, en zijn billijk jegens hem, en oordeelen hem betrekkelijk. O! dat de geneeskundige linietroepen niet zoo fier op hunne wapenbroeders, den landstorm, nederzien!
Intusschen wil ik met het voorgestelde de noodzakelijkheid tot verbetering der geneeskunstoefening ten platten lande niet in de schaduw stellen, noch der op te rigtene Maatschappije derzelver waarlijk edel doel betwisten. Ik erken die noodzakelijkheid, en juich het hoofddoel, de bevordering van Genees- en Heelkunde ten platten lande, volkomen toe; maar geenszins de middelen, welke de Stellers van het Ontwerp daartoe geschikt oordeelen: want ik betwijfel, of zij daartoe wel kunnen leiden, en het wel ooit kunnen bereiken; integendeel verwacht ik vooreerst geheel strijdige uitkomsten, zoo lang er namelijk van Rijkswege geene krachtdadiger middelen mede verbonden worden.
Er is volstrekte en erkende behoefte aan inrigtingen, om geschikte Heelkundigen te vormen voor den burgerlijken dienst; dat is, niet uitsluitend voor de praktijk ten platten lande. Hoe weinige Heelkundigen telt men in de steden, welke hunne studiën aan eene Hoogeschool volbragt hebben; hoe weinige derhalve, bij welke men solide kundigheden in de voorbereidende wetenschappen, solide kundigheden in al het bijwetenschappelijke verwachten kan! Dit moge wel een weinig hard klinken; maar het is waarheid. Ik wil echter niet beslissen, in hoeverre de Doctoren in de Heelkunde den voorrang verdienen boven de gewone stedelijke Heelmeesters; en of de akademische studie wel datgene bij de meesten daarstelt, wat men met grond verwachten durft, dit beslis ik ook niet; maar ik spreek, zoo als de aard der zaak het doet vooronderstellen. Even min durf ik verzekeren, of de akademische loopbaan in ons vaderland voorheen wel de geschikte leerschool was, om Heelkundigen te vormen. Genoeg, de Heelmeesters in de steden mogen dan wel door eigene oefening en ervaring geworden zijn, hetgeen zij nu zijn; maar het beginsel, vanwaar zij uitgegaan zijn, was ver-
{==376==} {>>pagina-aanduiding<<}
keerd, en is het nog: want dat sommigen hunner nu al bekwame en zelfs beroemde Heelmeesters geworden zijn, bewijst niets meer, dan het eindelijk wèl te regt komen eener kwalijk begonnen zaak; en, aan den anderen kant, getuigen vele Heelmeesters in de steden van eene slechte heelkundige, zoo geene andere, opvoeding: zoodat de behoefte aan bovengemelde inrigtingen luide spreekt en ontegenzeggelijk bestaat.
Het boven gezegde is geen afdwalen van hetgeen ik betoogen zal. Ik heb daarmede de gaping minder willen doen worden, welke, over het algemeen, tusschen den stedelijken Heelmeester en den Heelmeester ten platten lande te bestaan geloofd wordt. De vorming des eersten is zoo wel gebrekkkig als die des laatsten; beide is slecht, eenerlei; beide worden onvolkomene en gebrekkige uitoefenaars eener kunst, van welke de wetenschap gescheiden blijft, indien hun genie en inzien in het onvolkomene van hunne staat hun niet den waren weg aanwijst, welken zij nog te bewandelen hebben.
Doch keeren wij nu terug tot de middelen, welke gepast kunnen geoordeeld worden, om de Genees- en Heelkunde ten platten lande te bevorderen. De Maatschappij wil eene inrigting ter vorming van Heelmeesters ten platten lande; en zij wil daarnevens, en wel hoofdzakelijk, geschikte personen ondersteunen, vooral zonen van kunstoefenaren. - Naar onze wijze van zien, is dit middel geheel ongepast. Wanneer wij letten op de oorzaak der onkunde bij de kunstoefenaren ten platten lande, dan vinden wij dezelve eenig en alleen in de weinige kundigheden, welke vereischt worden, om tot het examen te worden toegelaten, en om hetzelve te ondergaan. Deze gemakkelijkheid, om eenen aanzienlijken stand in de maatschappij te kunnen bekleeden zonder opoffering van tijd en geld, ontgaat geenszins den speculatiegeest van dezen en genen armen fatsoenhouder, zelfs dien niet van een' geringen ambachtsman; en hierdoor verkrijgen wij Heelmeesters in grooten getale, onopgeleide en arme, welke elkander verdringen, geene middelen bezitten om zich verder te bekwamen en te vormen, en den waardigen stand in minachting brengen. Deze oorzaak, nu, zien wij niet opgeheven: de inrigting der Maatschappij verhelpt deze groote zwarigheid niet; het is ook buiten derzelver bereik; zij kan op de geneeskundige verordeningen geene inbreuk maken. - Ja, herneemt men welligt, maar diegenen, welke op zoodanige

{==377==} {>>pagina-aanduiding<<}
inrigting der Maatschappij hunne genees- en heelkundige opvoeding verkregen zullen hebben, zullen toch kundige menschen worden, en het getal dezer ten platten lande vermeerderen. Dit stemmen wij toe; maar nemen de vrijheid, aan te merken, dat het getal der onkundigen daardoor niet verminderd zal worden: want de inrigting der Maatschappij legt geenszins den overigen kweekelingen de verpligting op, om van dezelve gebruik te maken; en de provinciale Commissiën kunnen daarom niemand de zoo gemakkelijke toelating weigeren. Daarenboven zal het niet in de magt der Maatschappij staan, derzelver kweekelingen boven anderen te doen plaatsen, en, gelukt dit al, hun de praktijk in de hand te spelen, daar niet zelden de onkundigsten de gelukkigsten zijn. Maar, dit zij zoo het wil, het aantal der onkundigen wordt alzoo niet verminderd; en daar juist het groot aantal der Geneeskundigen in het algemeen en ten platten lande in het bijzonder derzelver verarming te weeg brengt, en deze wederom een hinderpaal is aan verdere persoonlijke ontwikkeling, vinden wij door de inrigting zelve den weg gebaand, om het getal der Geneeskundigen ten platten lande zeer te vermeerderen, dewijl het geenszins aan liefhebbers zal ontbreken, om van de uitlokkende aanbieding der Maatschappij gebruik te willen maken; en door evengezegde vermeerdering zien wij den voortdurenden staat van onvolkomenheid, welken men wil bestrijden, meer en meer gevestigd.
Men wane niet, dat deze overvloed van Geneeskundigen waarlijk geschikt zij ter bevordering van Genees- en Heelkunde ten platten lande. Deze concurrentie toch loopt op niets anders uit, dan op alle die schrandere ondernemingen en vonden, welke de honger aan de hand geeft; op eene hoogst ondoelmatige behandeling des lijders, welks ziekte veel minder dan zijne beurs het voorwerp geworden is van alle de overdenkingen des kunstoefenaars. En geen wonder! de speculatiegeest maakte hem dit; hij is het nu eenmaal, en de edele kunst van genezen moet hem een bestaan opleveren, moet broodwinning worden, ja misschien maar broodwinning! Tot welk eene laagte is die edele kunst dan niet gezonken! Waarlijk, kan hij, die geneest, slechts op den titel van Geneesheer aanspraak maken, en niet hij, die schatten vergadert, naar de juiste uitspraak van plato; zekerlijk ook hij niet, die om het sobere brood zijne diensten moet aanbieden.

{==378==} {>>pagina-aanduiding<<}

Eene andere reden, waarom wij de inrigting der Maatschappij ondoelmatig beschouwen, is deze, omdat zij bij uitsluiting ten doel heeft, Heelmeesters voor het platte land te vormen: zij zal alzoo strekken, om eenen halven staat te doen voortduren en inwortelen; een' staat, welken de hoogste behoefte en noodzakelijkheid alleen kunnen billijken; en beide bestaan zoo algemeen niet meer, gelijk wij boven zagen. Hoe volmaakt de inrigting ook worden moge, derzelver maximum zal altoos halfkennis zijn en empirie. Weg met deze! De Geneeskundige ten platten lande moet het ook in waarheid zijn; hij moet uit alle de bronnen der kunst ongehinderd putten kunnen; de talen moeten voor hem geene slagboomen zijn; bij zijne kennis moeten hem de middelen niet ontbreken, om dezelve uit te breiden; geene concurrentie mag hem daarin hinderen; hij moet geleerd en zelfstandig zijn, zijner verhevene roepinge waardig. De inrigting der Maatschappij, integendeel, zal eenen stand in de maatschappij, reeds te lang gedoogd, bevestigen en schragen, in de geslachten der kunstoefenaren ten platten lande als het ware erfelijk maken, en alzoo ondoelmatig zijn.
Ik veroorloof mij nog ééne aanmerking; zij is voortgesproten uit het gering verband, dat ik meen te kunnen vinden, tusschen de bevordering van Genees- en Heelkunde ten platten lande, en het bij voorkeur plaatsen van zonen van kunstoefenaren, indien zij de geschiktheid hebben, bij de inrigting. Het schijnt, alsof de Maatschappij bij dezen op de reeds gelegde fondamenten wil bouwen, of hun eenen billijken voorrang toekennen, minder om de waardige namen, van welke zij erfgenamen zijn, bij de kunst levendig te houden, dan wel omdat de bijdragen uit den boezem der zoodanigen voornamelijk, en in die hoop, geschied zijn. In zoo verre is het prijsselijk; maar het levert volstrekt geen' waarborg op, ter bevordering van Genees- en Heelkunde, meerder, dan bij andere kweekelingen. De inrigting is derhalve eene soort van beurs, eene onderlinge assurantie der kunstoefenaren ten platten lande, om hunne zonen kosteloos te doen onderwijzen, zoodat zij eenmaal hunne plaatsvervangers worden kunnen. Hoe dit een en ander tot de bevordering van Genees- en Heelkunde moet bijdragen, is moeijelijk te vatten. Sutor ex sutore.
Het is er intusschen verre af, dat wij de inrigting daarom zouden laken, omdat in later tijd het verkiezen en plaatsen

{==379==} {>>pagina-aanduiding<<}
van kweekelingen wel eens het aanzien van Nepotisme zoude kunnen verkrijgen, ja zulks misschien worden kunnen. Vooreerst blijven de edelmoedige en regtvaardige beginselen der tegenwoordige leden ons daar borg voor, en ten andere is geene menschelijke zaak voor den zwadder der verdenking en des lasters veilig. Wij blijven aan eene stipte regvaardigheid in de verkiezingen en examina's gelooven, en dezelve kan ook alleenlijk den bloei van alle dergelijke gestichten verzekeren.
Daar wij nu duidelijk zien, hoe onbestaanbaar met de bevordering der Genees- en Heelkunde het vestigen en doen voortduren van eenen tweeden stand in de Geneeskunde zijn zoude; verder, dat op de kunstoefenaren in de steden nagenoeg al datgene toepasselijk is, wat den Heelmeesteren ten platten lande wordt ten laste gelegd; dat gevolgelijk eene hervorming in de opvoedingswijze der Heelkundigen, zonder onderscheid, eene wenschelijke zaak is, - zoo blijft ons over te beantwoorden, wat particuliere personen ter ware bevordering van Genees- en Heelkunde met vrucht kunnen daarstellen; waartoe wij het volgende ter beproeving geven:
In eene der aanzienlijkste steden van ons vaderland worde eene school opgerigt, onder den naam van heelkundig Instituut.
Het onderwijs zal ten doel hebben, om de leerlingen tot Heelmeesters te vormen.
De vakken, in welke onderwijs zal gegeven worden, zijn: 1o. de Ontleedkunde en Physiologie; 2o. de Chemie en Pharmacie; 3o. de Pathologia Medicinalis et Chirurgicalis; 4o. Materies Medica et Diaetetica; 5o. de Operatiën en Verloskunde; 6o. de geregtelijke Geneeskunde.
Het onderwijs in de verschillende vakken der Geneeskunde zal gegeven worden in de Nederlandsche taal, door Leeraren, welke den graad van Doctor in één derzelven zullen verkregen hebben, voor zoo veel zulks kan geschieden.
De kweekelingen zullen aan deze school ten minste vier jaren moeten verblijven, en daarvoor cautie stellen.
Om aan dezelve toegelaten te worden, zullen zij van eene goede physieke gesteldheid moeten zijn, den ouderdom van zestien jaren bereikt, een propaedeutisch onderwijs genoegzaam genoten hebben, en te dien einde een examen ondergaan.
Dit examen zal bestaan in 1o. een onderzoek in de Neder-
{==380==} {>>pagina-aanduiding<<}
landsche, Latijnsche, Fransche en Hoogduitsche Talen; 2o. in een onderzoek in de Wis- en Natuurkunde.
De voorregten, aan deze school verbonden, zijn eeniglijk het kosteloos genot der lessen, voor hen, die daarvan willen gebruik maken.
De appointementen der Leeraren zullen deels uit de inlagen der examina, deels uit de bijdragen der deelnemenden gevonden worden.
Het uit- en inwendig bestuur der school, en het getal der Scholarchen, zal nader geregeld worden.
Zoodanig eene school is waarlijk behoefte; want er is, buiten het kostbaar verblijf aan eene Hoogeschool, in ons vaderland geene gelegenheid, om de Heelkunde aan te leeren, dan bij particuliere Heelkundigen. Een gezeten burger, maar niet vermogend genoeg, om de kosten der studie aan eene Hoogeschool te dekken, kan en zal van deze inrigting gebruik maken. Hoe vele middelen staan daarenboven niet ten dienste, om bij weinig vermogenden in de kosten te gemoet te komen; als, eene gemeenschappelijke inwoning bij de school, het vereeren van boekgeschenken, werktuigen enz. aan de vlijtigsten dezer, en meer andere aanmoedigingen, indien zij noodzakelijk geacht mogten worden; maar in allen gevalle mag zulk eene school niet te uitlokkend zijn en geene groote faciliteit kenmerken, waarvan wij boven al het nadeelige aangetoond hebben. Men kan a priori van haren bloei verzekerd zijn, omdat er nog geene dergelijke inrigting bestaat, en het bestaan algemeene behoefte is. Wij hebben slechts de hoofdtrekken der school omschreven, zoo als zij door particulieren kan ingerigt worden; maar wat kan zij niet worden onder bescherming van onzen geëerbiedigden Koning; wat niet door medewerking der provinciale en plaatselijke geneeskundige Commissiën, en in betrekking gesteld met de militaire geneeskundige inrigtingen! Gewisselijk een zeer bloeijend Instituut, waarlijk ter bevordering van Genees- en Heelkunde in ons vaderland.
Nadat de kweekelingen gedurende vier jaren en tot genoegen der Bestuurderen aan deze school zullen verkeerd hebben, zullen zij andermaal een examen ondergaan, doch kosteloos en te hunner eigene voldoening; alsdan worden zij ontslagen, en kunnen zich bij de provinciale Commissiën ter aflegging van het examen tot admissie aandienen; en er is geen twijfel aan, of onze kweekelingen zullen niet aarzelen, om als Heel-
{==381==} {>>pagina-aanduiding<<}
meesters zich te doen onderzoeken, en diegenen, welke zich ten platten lande willen nederzetten, eerst dit examen afleggen na volbrenging van het eerste.
Het tweede, dat particulieren doen kunnen, om de Genees- en Heelkunde te bevorderen, moge in het volgende bestaan:
Er worde eene Maatschappij opgerigt voor behoeftige kunstoefenaren.
Het doel dezer Maatschappij zal zijn, behoeftige kunstoefenaren te ondersteunen, pro rato het getal hunner kinderen en dienstjaren.
Deze ondersteuning zal bestaan in geld, geneesmiddelen, werktuigen en de meest nuttig erkende boeken, waarbij hunne kieschheid zoo veel mogelijk zal gespaard worden.
Tot het verkrijgen van deelgenootschap in de gemelde Maatschappij wordt gevorderd: A, voor de bestaande kunstoefenaren ten platten lande, het bewijs van tien achtereenvolgende jaren de praktijk te hebben uitgeoefend, en te hunner woonplaatse voordeelig bekend te zijn; of het vertoonen van het diploma van Heelmeester voor eene stad; - B, voor de aan te komenen ten platten lande, het diploma van Heelmeester voor eene stad, behalve hun diploma van Heelmeester ten platten lande: dit laatste alleen mag in geene aanmerking komen.
Tot het bekomen van ondersteuning door de Maatschappij wordt gevorderd het bewijs van ten minste zes jaren deelgenootschap aan de Maatschappij, de last van meer dan twee kinderen, en het voordeelig bekend zijn bij de Maatschappij en de gemeente.
Het uitreiken van boekgeschenken wordt niet regelregt als ondersteuning beschouwd.
De administratie der Maatschappij, het maximum der toelagen, het bedrag der inlagen en de aard der ondersteuning zullen nader geregeld worden.
Zietdaar in deze beide inrigtingen alles, wat door particulieren kan gedaan worden, om, zonder een' tweeden stand in de Geneeskunde te helpen vestigen, der Genees- en Heelkunde ten platten lande bevorderlijk te zijn. Van Landswege kan en moet veel meer gedaan worden; en het zij ons vergund, eenige algemeene denkbeelden hieromtrent voor te dragen:
1o. Dat het bestaan van Heelmeester ten platten lande op-
{==382==} {>>pagina-aanduiding<<}
houde, en het examen voor de Heelmeesters zoodanig worde gewijzigd, dat het onderzoek tevens over de eigenlijke Geneeskunde loope.
2o. Dat aan de Med. Doctores tevens de verpligting worde opgelegd, om ten minste alle die operatiën, welke ongelukkige gevallen op heeter daad vereischen, tot het voorwerp hunner studiën te maken, ten einde dezelve bij dringende noodzakelijkheid te kunnen uitoefenen.
(Beide deze punten acht ik allernoodzakelijkst, daar de Geneesheer doorgaans te weinig Heelmeester is, en de laatste te weinig Geneesheer. Genees- en Heelkunde kunnen niet gescheiden worden, dan ten nadeele der menschheid: dit is reeds van overlang betoogd. Ten haaff (*), plenck (†), richerand (‡), heyligers (§) betoogen dit even nadrukkelijk, en de aard der zaak leert het onbetwistbaar. De Geneeskunde is uit de Heelkunde uitgegaan, en broussais heeft de gronden voor zijn stelsel alleen in de Heelkunde gevonden (**). Het is daarom natuurlijk, dat de Heelmeester op bovengemeld Instituut tevens tot Geneeskundige gevormd worde, en het doel zal volkomen bereikt worden, indien de Geneesheer tevens Heelkundige zij.)
3o. Dat er in elke provincie des Rijks zoodanig een Instituut, als wij boven beschreven hebben, opgerigt worde; en dat geene andere kweekelingen, dan van een dezer gestichten, tot het provinciaal examen worden toegelaten.
4o. Dat er slechts een bepaald getal kunstoefenaren ten platten lande toegestaan worde: in gemeenten van 500 tot 1000 zielen, één Heelmeester; van 1000 tot 2000, één Med. Doctor en één Heelmeester; van 2000 tot 5000, twee Med. Doctores en drie Heelmeesters: gemeenten beneden de 500 zielen moeten geneeskundig gecombineerd worden; in die boven de 5000 zielen kan de concurrentie niet meer nadeelig zijn.

{==383==} {>>pagina-aanduiding<<}

(Wij hebben van soortgelijke bepalingen het voorbeeld in de Notarissen en Schoolonderwijzers: waarom zouden de Geneeskundigen niet van een gelijk voorregt mogen jouisseren? De slechte staat der Geneeskunde ten platten lande is voornamelijk aan de armoede der kunstoefenaren te wijten; neem deze weg, en de eerzucht zal wederkeeren. Te regt heeft de Heer j.r.l. von kirckhoff dit zelfde omtrent de Militaire Geneeskunde aangemerkt (*). De belooningen zijn niet geëvenredigd aan de waardigheid van den stand; en zal de Geneeskundige ten platten lande waarlijk zijn, die hij zijn moet, en wat men met regt van hem kan eischen, dan moet hij ook minder dan een arbeider om het brood behoeven te zwoegen, en wel zoo veel te minder, als zijn stand hem niet het minste vooruitzigt tot verbetering opent.)
5o. Dat de jaarlijksche appointementen en toelagen ten platten lande bij tarief vastgesteld worden, in omgekeerde rede van de bevolking; terwijl een ander tarief de toelagen voor de behandeling der armen bepale.
Wanneer dit een en ander tot stand mogt gebragt worden, hoe veel zal dan de Genees- en Heelkunde ten platten lande niet gewonnen hebben; hoe veel zal er dan niet gedaan zijn aan derzelver wezelijke bevordering! Men zegge niet, dat een halve en onvolkomene staat, voor zoo veel het eigenlijke geneeskundige en artsenijmengkundige betreft, daarbij voortduurt. Geenszins. Wat het eerste betreft, de Heelmeester, nu geheel Heelmeester zijnde, heeft van zelf oneindig betere begrippen van de Geneeskunde verkregen. De bestudering der schriften van een' bichat, chaussier, pinel en broussais, zoo als wij vooronderstellen dat zij op de Instituten onderwezen worden, en de ervaring aan het ziekbed geven daarvoor genoegzamen waarborg. En belangende het laatste, komt het ons voor, dat de eenvoudige kunst van geneesmiddelen niet te bereiden, maar zamen te stellen, zoo als het ook de Geneesheer ten platten lande verrigt, tot de uitoefening der Genees- en Heelkunde noodzakelijk behoort; gelijk de wetenschap, waarvan deze eene wijziging kan heeten, aan de Genees- en Heelkunde voor het overige vreemd, in het gebied der Schei- en Natuurkunde te huis behoort.

P.A.v.d.B.





{==384==} {>>pagina-aanduiding<<}

Bijdrage tot het betoog van het onbetamelijke eener blijvende verachting van den geboet hebbenden misdadiger (*), ook door eene treffende gebeurtenis gestaafd.

Herhaling van misdaad wordt, naar de Fransche nog regerende lijfstraffelijke wet, ten strengste gestraft; strenger welligt, dan onder eenige andere wetgeving plaats vindt. Schoon ook de eerste misdaad onder eene vroegere wetgeving gepleegd is, welke of in het geheel geene, of slechts eene zeer geringe straf op herhaling van misdaad stelde; ja schoon zelfs de tweede misdaad van een' geheel anderen aard is en uit een geheel ander beginsel gepleegd werd als de eerste, gelijk b.v. diefstal uit armoede en manslag in drift; zoo moet thans evenwel eene tweede misdaad met eene veel zwaardere straffe gestraft worden, dan de wet op dezelve gesteld heeft. Dit gaat zoo verre, dat de ongelukkige, die, na vóór vele jaren aan een' diefstal, onder eene enkele verzwarende omstandigheid gepleegd, en dus aan misdaad, zich te hebben schuldig gemaakt, een' manslag in drift begaat, de doodstraf ondergaan moet; terwijl een manslag in drift, in elk ander geval, met eeuwigdurenden dwangarbeid, of de daarvoor in plaats gestelde straf, geboet wordt; zoo als nog onlangs (14 Mei ll.) het geval is geweest met zekeren jan woordman, die door het Hof van Assises voor de Provinciën Holland (Noorderkwartier) en Utrecht is schuldig verklaard aan manslag, en deswege, uit hoofde hij vele jaren te voren zich aan diefstal met braak had schuldig gemaakt, tot de doodstraf veroordeeld heeft moeten worden.
Ik wil over de doelmatigheid dezer wetsbepaling hier niet uitweiden; doch wie gevoelt niet, dat de verzwaring van straf, ter zake van herhaling van misdaad (récidive), aan de Maatschappij in het algemeen, zoo wel als aan elk lid in het bijzonder, eene dubbele verpligting oplegt, om zorg te dragen, dat een geboet hebbende misdadiger zich niet andermaal aan misdaad moet schuldig maken.
Hiertoe, zoo als zulks meesterlijk is aangetoond in het betoog, in het opschrift vermeld, en overtuigend bewezen is door de daarbij gevoegde treffende gebeurtenis, behoort

{==385==} {>>pagina-aanduiding<<}
men, in de eerste plaats, zich te wachten voor eene blijvende verachting van die ongelukkigen; maar vooral ook betaamt het, om hun de gelegenheid niet te benemen, maar integendeel gereedelijk te verschaffen, om op eene eerlijke wijze het levensonderhoud te kunnen verdienen. Wat toch, gelijk de schrijver van voormeld betoog zoo oordeelkundig heeft opgemerkt, moet de misdadiger beginnen, wanneer hij, bij het verlaten van het tucht- of verbeterhuis, alle bronnen van bestaan voor zich en de zijnen vindt verstopt? Wat men hiertegen ook moge inbrengen, hem blijft niets anders overrig; hij moet, tegen wil en dank, op nieuws zich aan misdaad schuldig maken.
Te vergeefs is men gewoon, om zich aan deze zijne verpligting jegens den geboet hebbenden misdadiger te onttrekken, zich te beroepen op de magtspreuken: die ééns steelt, blijft een dief; - uit het tucht- of verbeterhuis komen de misdadigers nog slechter, dan zij in dezelve gekomen zijn. Want waar behoort de oorzaak van deze treurige waarneming gezocht te worden? De verachting, den misdadiger bij voortduring bewezen; de tegenkanting, die hij ondervindt in zijne pogingen, om in de Maatschappij weder aangenomen of toegelaten te worden; hierdoor wordt hij genoodzaakt een dief te blijven. En dat de misdadigers in de tuchthuizen niet verbeterd worden, is ten deele aan de slechte inrigting dier verblijfplaatsen te wijten, ten deele ook aan de weinige en veelal nog gebrekkige pogingen, welke tot verbetering der gevangenen tot dusverre zijn aangewend.
Dat evenwel niet allen onverbeterd uit de tuchthuizen in de Maatschappij wederkeeren, dat velen alleen dáárom zich op nieuws aan misdaad schuldig maken, omdat hun geen ander middel overig bleef, om zich het onontbeerlijkste levensonderhoud te verschaffen, heeft menige teregtzitting op de treffendste wijze bewezen. In die, welke den 13 Mei 1824 te Amsterdam gehouden werd, is zulks door een voorbeeld bevestigd, hetwelk tot een aandoenlijk bewijs daarvan verstrekken kan, en in meer dan één opzigt waardig is, algemeen bekend gemaakt te worden.

Jan kuultjes, toen 27 jaren oud en varensgezel van beroep, werd, bij Arrest van het Hof van Assises te Amsterdam, den 6den November 1815, schuldig verklaard aan poging tot diefstal, in den nacht, door meer dan één per-
{==386==} {>>pagina-aanduiding<<}
soon, in eenen tot bewoning dienenden kelder, door middel van buiten- en binnenbraak, mitsgaders nog aan medepligtigheid van diefstal, in een bewoond huis door middel van buiten- en binnenbraak gepleegd, door het gedeeltelijk verkoopen en doen verkoopen der gestolene goederen, wetende dat dezelve gestolen waren, en te dier zake veroordeeld tot de straf van geeseling en confinement voor den tijd van twaalf jaren.
Ten gevolge van bekomen afslag, hetwelk ten bewijze verstrekken kan, dat hij zich in het tuchthuis onberispelijk moet gedragen hebben, werd dezelve jan kuultjes den 18 Julij 1823 uit het tuchthuis ontslagen, en keerde hij dus terug in de Maatschappij. Maar reeds den 21sten December werd hij weder betrapt op de misdaad van diefstal met braak; en de gevangenis, die hij kort te voren had verlaten, moest hem weder tot verblijfplaats strekken. Eene schuldigverklaring aan diefstal, bij nacht, in een bewoond huis door middel van buitenbraak gepleegd, na reeds te voren wegens misdaad veroordeeld te zijn geweest, en daarop gegronde veroordeeling tot de straf van geeseling, met den strop om den hals, aan de galg vastgemaakt, en brandmerk, mitsgaders een confinement in een tuchthuis voor den tijd van zeven jaren, (de straf, door de herhaling van misdaad gebiedend voorgeschreven) is, in 't kort, de ongelukkige uitslag geweest zijner teregtstelling door het Hof van Assises, den 13den Mei ll.
Hoe jan kuultjes tot zijne laatste misdaad gekomen is, heeft hij, op de daartoe aan hem voorgestelde vraag, woordelijk dus opgegeven: ‘Uit radeloosheid ben ik er toe overgegaan, daar ik met de beste oogmerken het tuchthuis verlaten heb, doch nergens te regt heb kunnen komen; terwijl ik drie maanden ziek gelegen heb, en niets meer overrig had, om te leven.’ De toon, op welken hij dit te kennen gaf, zijne geheele houding en voorkomen, alles zoo geheel verschillende van den gewonen misdadiger, zette dezer verdediginge de hoogste geloofwaardigheid bij. En, toen hij, op de vraag, ‘welke middelen hij had beproefd, om eene kostwinning te verkrijgen?’ eene kopij overgaf van eenen brief, welken hij zeide geschreven te hebben, had men althans geene reden meer, om zijne opgave, waardoor hij toch de straf niet ontgaan kon, in twijfel te trekken.
‘Bij eenen dankbetuiging’ (zoo luidt letterlijk de kopij van dezen brief, volgens het opschrift, aan den Weledelen Heer dbirrius campen, Kommissaris tot de Militaire

{==387==} {>>pagina-aanduiding<<}
Zaken te Amsterdam, 3 Sept. 1823) ‘door uw goedheid omtrent de verkrijging mijner achterstallige Franschen gelde, voeg ik thans de dringendste bede van mijn hart. Ik ben den 18de julij dezes (na 8 jaren van de mij opgelegde 12 jaren getucht te hebben) uit mijn ziekbed ontslagen, en mij aan het Bureau van Marine vervoegt hebbende, om mij te engageren, ben ik onderricht geworden van UWEd. eene vrijstelling te moeten ontvangen, ten einde aldaar klaar te raken.
Vermag ik als een diep ongelukkige nog iets op uw hart, Edele Heer! help mij dan aan een eerlijke vrijstelling (*), op dat ik spoedig een plaats kan verlaten, waar de ondeugd weder met arends oogen gluurt, om mij als een roof ten tweede maal te vervoeren! -
Ik had mij voorzeker eerder gemeld, zoo een knagende en aanhoudende buikpijn mij zulks niet belet had. De van UWEd. ontvangene Fransche achterstand is, nevens mijne tuchthuisverdiensten, bijna aan medicamenten verteerd; een handwerk kan ik niet; en eene gevoelige afkeer voor de misdaad opgevat hebbende, schrik ik voor toekomende bezwaren! Ik bid u dus met de zuiverste oogmerken, om wel te doen! Ik bid u, Edele Heer! help mij aan eene eerlijke vrijstelling, op dat ik, na mijn vuurig verlangen, mij spoedig van hier naar de koloniën kan begeven, al ware het dan met opoffering van mijn leven voor het Vaderland! Thans ben ik toch vrij en ik zal nooit geloven, dat een hulp, als die ik dan UWEd. verzoek, onder de ondeugden zal kunnen worden genoemd. Een mensch door zulk een gering hulpmiddel voor eene tweede val te behoeden, of door weigering in een veel dieper jammer te doen storten, - Edele Heer! neen dit durf ik niet gelooven, dat gij zoo onbarmhartig zult handelen; te meer, daar mijn geheele volgende deugdloop van deze kleine weldaad is afhangende. -
Het is op heden een werkloos tijdvak; voor anders werkzame menschen is er bijna niets te doen; en, wat moet er van mij worden, indien ik uwe hulp moet der-
{==388==} {>>pagina-aanduiding<<}
van? Ik bid u dus, Edele Heer! deel in mijn lot, dan heb ik mijne wenschen niet te vergeefs geuit. God wil u op het hart werken, Wel Edele Heer! om met genoegvolle bereidvaardigheid te helpen Uwen dan hoogst dankbaren nederigen geredden Dienaar
(Get.) kuultjes.’

Wie roept, na het lezen van dezen brief, niet, diep bewogen met den ongelukkigen kuultjes, uit: Ja, waarlijk, deze man heeft het tuchthuis met de beste oogmerken verlaten; en ware hij niet door den nood er toe gebragt, hij zou geene tweede misdaad gepleegd hebben! En dit is, bij gedaan onderzoek, in allen opzigte gebleken met de waarheid overeen te stemmen. Het is zoo, jan kuultjes, uit het tuchthuis ontslagen zijnde, heeft dadelijk pogingen aangewend, om een middel van bestaan te vinden. Inzonderheid heeft hij getracht in den Zeedienst aangenomen te worden; doch hiertoe, gelijk hij het noemt, een eerlijk bewijs van vrijstelling van de Landmilitie noodig hebbende, heeft hij zich, ter bekoming van hetzelve, herhaalde reizen, zoo in persoon als schriftelijk, en ook onder anderen met den brief, hier boven kopijelijk medegedeeld, bij den Heer birrius campen aangemeld. Deze Heer, uit diep medelijden met den beklagenswaardigen, heeft niets verzuimd, om aan den eerlijken wensch van kuultjes gehoor te geven. Door zijn toedoen zelfs heeft kuultjes eene schuldvordering op den Franschen achterstand ontvangen; maar de vrijstelling, ten einde tot zijn doel te kunnen geraken, is, evenwel geheel buiten schuld van den Heer birrius campen, achterwege gebleven. Met siddering bragt intusschen kuultjes den eenen dag na den anderen door. Zijne geringe bezittingen, door eene lange ziekte grootendeels verslonden, waren eindelijk uitgeput. Alle zijne pogingen zag hij verijdeld. En, wee den rampzalige! door gebrek en honger tot het uiterste gebragt, nam hij, uit radeloosheid, tot de misdaad weder zijne toevlugt.

Bij het lezen van deze waarachtige daadzaken, opzettelijk zonder eenige inkleeding of bijvoeging opgegeven, verbeelde ik mij, dat geen gevoelig hart koud kan blijven. Maar, ach! had het veeleer de gezegende uitwerking op velen, om hen te genezen van het onbetamelijk vooroordeel tegen geboet hebbende misdadigers! Niets toch is zekerder, dan dat

{==389==} {>>pagina-aanduiding<<}
juist dit vooroordeel de voornaamste aanleiding geeft, dat zij zich bij herhaling van misdaad schuldig maken. Het is ook dit vooroordeel, hetwelk het edele Genootschap tot zedelijke verbetering der Gevangenen het meest in den weg staat. Want wat baat het, dat de gevangenen zedelijk verbeterd worden, indien zij, uit het tuchthuis ontslagen, op nieuws zich genoodzaakt vinden, om door herhaling van misdaad hunne levensbehoesten te vervullen? Dat dan een ieder dit onbetamelijk vooroordeel bestrijde en uitroeije! Dan zal men den ontslagen gevangene niet blijven verachten, maar medewerken, om hem gelegenheid te verschaffen, ten einde een eerlijk middel van bestaan te vinden. Hierdoor zal het loffelijke Genootschap tot verbetering der Gevangenen zijnen arbeid verligt en met eenen gewenschten uitslag bekroond zien. Herhaling van misdaad zal zeldzaam, en de regter maar weinig meer in de verpligting gebragt worden, om eene wetsbepaling toe te passen, welke, bij al hare gestrengheid, nimmer doel kan treffen.

S.
Amsterdam,
Mei 1824.




Uittreksel uit de gedenkschriften van den eerlijken Georges Grounmann, portier in de voorstad St. Germain, te Parijs.

De (Fransche) Omwenteling verscheen; ik was toen 30 jaren oud, Portier van het Hotel eens Prinsen. Eene volksbeweging bragt het leven dier edele familie in gevaar; ik had het geluk, de gevolgen te voorkomen, en derzelver vlugt uit Frankrijk gemakkelijk te maken. Het Hotel werd hervormd in een gebouw van openbaar bestuur. De Heer duremont, Chef van hetzelve, wilde mij in zijnen dienst houden: ik had andere oogmerken; maar zijne echtgenoote, een engel in bevalligheid en goedheid, deed mij van besluit veranderen, en ik bleef Portier. De Omwenteling, alle hare tijdperken doorloopende, en gruwelen op gruwelen stapelende, was tot het Schrikbewind opgeklommen. De onkreukbare regtschapenheid, de vurige vaderlandsliefde van den Heer duremont maakten hem weldra verdacht bij het Comité van Waakzaamheid; hij werd gevat in denzelfden nacht, dat ik alles tot zijne vlugt had voorbereid. Ik had de behendigheid en tegenwoordigheid van geest, om hem, door middel

{==390==} {>>pagina-aanduiding<<}
van den Concierge van eene der hulp- of bijgevangenissen, werwaarts men hem bragt, en met wien ik bevriend was, te doen ontsnappen; acht dagen daarna zette hij den voet op Zwitserschen bodem. Mevrouw duremont had mij het leven van eenen echtgenoot te danken, dien zij aanbad; hare erkentenis was onbegrensd. De vlugteling werd bij verstek veroordeeld, en alle zijne goederen verbeurdverklaard. De ellende, waaraan dit vonnis haar met hare zuigelinge onderwierp, trof haar oneindig minder, dan de scheiding van haren man; en de onmogelijkheid, hem te volgen, ondermijnde van lieverlede hare teedere gezondheid. Op zekeren morgen ging ik tot haar. ‘Mevrouw!’ sprak ik, ‘ik maak mij sterk, u binnen eene maand met uwen echtgenoot te hereenigen, en u tevens in het bezit van het grootste deel van uw vermogen te herstellen.’ Zij viel mij in de rede met een' vreugdekreet, onmiddellijk gevolgd door een' vloed van tranen. ‘Maar,’ vervolgde ik, ‘alvorens iets te ondernemen, is het noodig, dat ge mij plegtig uw woord geeft, om, al hetgene ik zal verrigten, te bekrachtigen, en blindelings den weg te volgen, dien ik u moet voorschrijven, hoe onverklaar zulks u moge toeschijnen.’ - ‘Mijn vriend!’ hernam zij, ‘ik vertrouw alleen op God en u: mijn lot, mijn leven, die van mijnen man en mijne dochter zijn in uwe handen; ik geef ze aan u over, onbepaald en zonder eenigen schroom.’ Des anderen morgens bragt ik haar, ter teekening, een verzoek om echtscheiding. Zij beefde, en wierp op mij een' blik, die de onschuld alleen kan verduren, en zelfs den verhardsten booswicht tot inkeer zou gebragt hebben. ‘Mevrouw!’ zeide ik, terwijl ik poogde te glimlagchen, ‘deze is nog maar de geringste der proeven van vertrouwen, welke ik van u heb te vorderen.’ Zij drukte mij de hand, greep de pen, en teekende. Veertien dagen daarna vertoonde ik haar de
geregtelijke akte van scheiding. ‘Thans,’ sprak ik, ‘treedt gij, in de hoedanigheid van gescheidene vrouw eens bij verstek veroordeelden, in het bezit van uwen bruidschat en uw weduwengoed (douaire.)’ - ‘En mijn echtgenoot?’ viel zij mij haastig in: ‘wanneer kan ik mij tot hem begeven?’ - ‘Als gij hertrouwd zult zijn.’ - ‘Hertrouwd!’... - ‘Ja, Mevrouw! hertrouwd, en wel met mij.’ Ik liet haar den tijd niet, om zich te herstellen van hare verbaasdheid. ‘Nog dezen morgen,’ vervolg-
{==391==} {>>pagina-aanduiding<<}
de ik, ‘zult gij de vrouw zijn van den Portier georges grounmann; ten een ure hebben wij onze passen, en ten twee ure zijn wij op weg naar Geneve, waar uw echtgenoot ons verbeidt.’ Mevrouw duremont nam haar kind in hare armen, wierp zich op de kniën voor het portret van haren man, en, zich vervolgens met waardigheid en vastberadenheid opheffende: ‘Grounmann!’ sprak zij, ‘God alleen kan de daad beloonen of straffen, welke wij gaan volbrengen!’... Wij begaven ons naar het stadhuis, waar mijn vriend, de bode van huwelijkszaken (officier de l'état public), mij verwachtte. Hij overhandigde ons het wettelijk afschrift eener akte, welke hij niet op het register van den burgerlijken stand had ingeschreven. Wij gingen verder onze passen afhalen, welke wij zonder moeite verwierven, en huurden vervolgens een rijtuig, dat ons behouden te Geneve bragt, alwaar ik moeder en kind in de armen des gelukkigsten echtgenoots en vaders overleverde. - Ik keerde naar Parijs terug. Met mijne huwelijksakte in de hand, deed ik het beslag opheffen van het vermogen van Mevrouw duremont, welker scheiding den echtgenoot in het bezit zijner, of liever mijner, gade
had hersteld. Ik maakte hetzelve te gelde, en deed het hun geworden. - Op denzelfden dag, dat ik de tijding kreeg van derzelver vertrek naar Amerika, werd ik gearresteerd; en ik was op het punt van voor het revolutionair Geregtshof gesleept te worden, toen de 9de van Thermidor aanbrak. Ik werd ontslagen; en, na veertig jaren levens ten nutte van anderen, bevind ik mij, in mijnen ouderdom, nog, als Portier, in hetzelfde Hotel, waar ik geboren ben.





[Ingezonden.]

Aan den Heer Redacteur der Vaderlandsche Letteroefeningen.
Weledel Heer!

In het tweede deel der Krekelzangen van Mr. willem bilderdijk komt een vers voor aan zijne Koninklijke Hoogheid den Prinse van oranje, in welk stuk hij aan zijn dichterlijk voorzeggingsvermogen den teugel viert niet alleen, maar ook vertelt, dat hij, reeds in de dagen onzer verdrukking, de krooning onzes Konings heeft voorzien, en de lauweren, door den Prins van oranje in het veld van Wa-
{==392==} {>>pagina-aanduiding<<}
terloo behaald, reeds veertig jaren te voren, ja eer nog zijner Koninklijke Hoogheids doorluchtige Ouders door het huwelijk vereenigd waren, heeft voorspeld; en in de ophelderingen op dit vers, achter dit deel geplaatst, zoekt hij het wezenlijk bestaan dier voorspellingen aan te toonen. Daar nu bilderdijk, sedert eenigen tijd, zeer ongunstige voorspellingen doet, zoo zou het geloof aan dezelve, bij sommigen, angst voor de toekomst verwekken kunnen; te meer, daar hij, op eenen stoutelijk verzekerenden toon, zijn berigt, voor het eerste deel der Krekelzangen, met de volgende woorden eindigt: ‘Maar hoe men het opneme,

Scit bene, quid fati provida cantet, avis; 

en al draaide men den ouden Kraai ook de hais om, het verhelderde toch den hemel niet, eer de buien er uit zijn, die de zwermen van snorrend en alles verdovend ongedierte verpletteren moeten.’ Het schijnt, om die reden, niet ongepast, te doen zien, dat niet alle voorspellingen van de oude Kraai van dezelfde soort zijn, en dat er ook onder gevonden worden, die, met hoe veel vertrouwen ook voorgedragen, niet zijn vervuld, en waarvan de vervulling thans, Gode zij dank! niet meer mogelijk is. Voorspellingen van deze laatste soort vindt men in de Ode napoleon, in den jare 1806, bij de Erven van i. van cleef, in 's Hage, uitgegeven. De overweging hiervan, gevoegd bij de verontwaardiging, die ik gevoelde bij het lezen van 's mans Vorschgekwaak, in het eerste deel der Krekelzangen, deed mij besluiten, tegen het laatstgemelde stuk, een' tegenhanger te vervaardigen, onder den titel van Kraaigeschreeuw, waarin ik dienstig geacht heb, de uitbundige lofspraken op napoleon, en de voorspellingen omtrent hem, in de bovengemelde Ode voorkomende, kortelijk op te geven; niet twijfelende, of de herinnering daaraan zal geschikt zijn, om het vertrouwen in de voorspellingen van de oude Kraai, zoo niet te vernietigen, ten minste krachtiglijk te verminderen.
Bij de beide eerste stukjes, die ik aan UEd. ter plaatsing gezonden heb, zijn de eerste letters van mijnen naam gevoegd. Bij de drie volgende is dit niet geschied. Intusschen komt het mij voor, dat, wanneer, hetgene men publiek maakt, bepaaldelijk tegen eenen zekeren persoon gerigt is, het meer edelmoedig is, zijnen naam niet te verzwijgen. Indien dus UEd. dit Kraaigeschreeuw der plaatsinge in uw

{==393==} {>>pagina-aanduiding<<}
Mengelwerk waardig oordeelt, neem ik de vrijheid, UEd. te verzoeken, mijnen naam daarbij voluit te vermelden.
Ik heb de eer mij te noemen

UEd. dw. Dienaar

h. bloemen.
Ootmarssum,
den 22 Maart, 1824.

Kraaigeschreeuw.

(Een tegenhanger van het vers, onder den titel van 't Vorschgekwaak, voorkomende in het eerste deel der Krekelzangen.)

'k Benij geen' oude Kraai zijn aanzien, zijn gezag, 
Of zijn voorzeggingskunst. Hij schreeuwe dag aan dag! 
Die kraaikunst is te ver van haar gezag vervallen. 
Onze Eeuw, te zeer verlicht, hoort naar geen klaterschallen: 
Zij weet, wat dit beduidt; zij kent der Kraaijen doel. 
Maar 't geen mijn' boezem treft, ja 't innig zielsgevoel, 
Is, dat, in Nederland, een aantal jonge dwazen, 
Door de oude Kraai verblind, hem naäapt in zijn razen, 
En, om hem zaamgeschoold, als ware 't zijn gebroed, 
Van hem het voorbeeld neemt, hoe dat het kraaijen moet; 
Is, dat deez' Kraaijenteelt, in deez' verlichte dagen, 
Onze Eeuw bedorven noemt en met den vloek geslagen; 
Is, dat, op hoogen toon, dit schreeuwziek Kraaijenzaad 
Verdoemt, wat groots en goeds in Nederland bestaat. 
Zoo is het. - Maar geen nood; na zoo veel eeuwenronden, 
Na wat wij goeds en kwaads in Neêrland ondervonden, 
Heeft 't ijdel, laf geschreeuw van 't oproerkraaijend rot 
Geen' invloed meer op 't Volk, wekt deernis slechts of spot. 
Men kent dit heilloos ras; wij weten, hoe die Kraaijen, 
Zoo dit hun dienstig schijnt, met alle winden draaijen, 
Ja, hoe zelfs de oude Kraai ten Hemel heeft geroemd, 
Wat hij, na korten tijd, ten Afgrond heeft verdoemd. 
Hij kan, naar 't dienstig schijnt, of goed of kwaad vertellen, 
En, uit dezelfde zaak, of heil of ramp voorspellen. 
Op regt noch onregt, deugd of misdrijf slaat hij acht; 
Hij is een laffe slaaf; zijn Godheid is de Magt. 
O ja! wij weten 't nog, in die onlijdb're dagen, 
Toen Hollands fiere Maagd, in 't Frankisch juk geslagen, 

{==394==} {>>pagina-aanduiding<<}

In 't jammerlijk verneêrd en zinkend Vaderland, 
Een' Vorst ontvangen moest van Frankrijks Dwingeland; 
Toen achtte de oude Kraai zichzelv' alleen den Dichter, 
Berekend voor den lof diens schrikb'ren Rijkenstichter, 
En, knielende, als een slaaf, voor de opgerezen zon, 
Vergoodde hij en aanbad den Held Napoleon. 
Die was de God des Daags; die flikkerde in zijne oogen, 
En al, wat grootheid heet, was, bij zijn komst, vervlogen; 
Die schitterde, en 't Heelal (wat lastertaal!) verdween 
Voor 't licht dier zon, die, zoo verblindend, hem omscheen. 
Natuur! dus riep hij uit, Natuur! aanbid zijn glorie! 
De Wondereeuw herleeft; de Fabel wordt Historie. 
Dat men, dien Dondergod ter eer, het Pean zing'! 
Het Aardrijk juiche, en hem verheffe elk sterveling! 
Met hem, dien Feniks, die, van de oostelijke altaren, 
Uit 's Grooten Karel's asch, na meer dan duizend jaren, 
Verrijst, herrijz' de troon der Franken voor ons oog, 
Zoo hoog nooit zetel was, waarvoor zich 't Menschdom boog! 
't Gebergt', met ijs omkorst, doorbore lucht en wolken, 
Vergeefs! Vergeefs de magt der zaamgespannen Volken! 
Niets wederstaat den Held; ontembaar houdt hij stand: 
Het ijz'ren Noodlot zelf vliegt van zijn fiere hand. 
Zijn mond beveelt met kracht, en de Aarde schokt haar troonen. 
Een wenk van zijn gelaat, en 't regent Vorstenkroonen. 
De Nijlgod plast in 't bloed, en bloedig is het zand 
Des Kizons. Donau, Po en Tiber ligt aan band. 
En zou dan de Oder nu, na dertig zegepralen, 
Den onweerstaanb'ren loop des Dondergods bepalen? 
Neen! vloeit, mijn zangen, vloeit! niets wederstaat den Held, 
Die d'Oder en Oostzee in Fransche boeijen knelt. 
En gij, die roekeloos, verkrompen van zijn roede, 
Als streedt gij voor uw regt, uw kracht, in ijd'le woede, 
Verspilt; daar ligt gij nu, verscheurd door rouw en spijt, 
Als de adder, die, vertrapt, nog magtloos om zich bijt. 
Erkent, eerbiediglijk, wat de Almagt heeft beschoren! 
En gij, o Vorsten, op den Koningstroon geboren! 
Weêrstreeft niet meer; aanbidt, en treedt uw zetels af, 
Of bonst, met Kroon en Rijk, in 't voor u gapend graf! 
Een nieuwe Tijd breekt aan: na zoo veel went'lende Eeuwen 
Herstelt Napoleon het Godsrijk der Hebreeuwen 
En 's Aardrijks Monarchij. Dat haast die dag verschijn'! 
Wat bloed het kosten moog', wij zullen zalig zijn! 

{==395==} {>>pagina-aanduiding<<}

Zoo zong toen de oude Kraai; dit dorst hij toen vertellen, 
En uit de D winglandij aan 't Menschdom heil voorspellen. 
Toen 't Godsgezag, door hem in 't Kroonregt aangebeên, 
Door zijn' vergoden Held vertrapt werd en vertreên, 
Drong hij de Vorsten, die door 't Godsgezag regeren, 
Dit nieuwe Godsgezag in Bonaparte te eeren, 
En schepter, kroon en troon te laten aan dien Held, 
In wien het Godsrijk zelf, door de Almagt, werd hersteld!!! - 
't Kwam echter niet tot stand, dat Godsrijk der Hebreeuwen. 
Na weinig jaren slechts, niet na veel went'lende Eeuwen, 
Verdween de Stichter zelf, en 't wagg'lend Vorstendom 
Kreeg schepter, kroon en troon, en eer en magt weêrom. 
En nu is 't blad gewend; nu zijn het weêr die Heeren, 
Die 't nederknielend Volk als Godheên moet vereeren: 
Hun magt stamt niet van 't Volk; 't onmidd'lijk Godsgezag 
Is, wat men in hunn' troon vereeren moet en mag: 
't Is godloos, 's Vorsten magt, door Wetten, te beperken; 
De Vorst moet vrij, als God, naar eigen wilkeur, werken; 
't Geweten is zijn band, zijn wil alleen zijn wet, 
En oproer tegen God elk perk, dien wil gezet. 
Ga, laffe slaaf der Magt! met and're lage zielen, 
Voor 't droombeeld, dat gij roemt, eerbiedig nederknielen. 
Vereer het Godsgezag in elken Dwingeland, 
Die op 't vertrapte Regt des Volks zijn' zetel plant. 
Wij laten, oude Kraai! u, wat gij wilt, voorspellen; 
Gelijk eene oude bes moogt ge ongehinderd rellen; 
Ja, hoe ge ook raast en tiert, uw hart zij onbeklemd 
(Zoo 't anders dit kan zijn); geen dolk is u bestemd. 
Neen! zulk een noodlot is gewis u niet beschoren. 
Verban uwe ijd'le vrees, uit eigenwaan geboren. 
Of gij er zijt of niet, is van te klein belang. 
Uw hoogmoed maakt u slechts voor hersenschimmen bang. 
Of 't u gelukken mogt, kwà jongens te bederven, 
't Is niet der moeite waard, u daarom te doen sterven. 
Hoe groot ge u zelf ook waant, wat doel gij ook beöogt, 
't Is waarlijk te gering, het kwaad, dat gij vermoogt. 
Wees dus geheel gerust! Neen, gij behoeft geen' degen; 
Uw hoede is in de Wet, (*) die gij beschimpt, gelegen. 

{==396==} {>>pagina-aanduiding<<}

Daar, waar een wettig Vorst naar Wet het Volk gebiedt, 
Behoeft de Vrijheidszaak die bloedige offers niet. 
Ga, laffe slaaf der Magt! geene ijd'le schijnvertooning 
Bedriegt me. Meer dan gij, vereer ik onzen Koning: 
Hij, Vader van zijn Volk, veracht de Dwing'landij. 
En, met dat vrije Volk, is Hij, door Wetten, vrij. 
De band, die ons vereent, kan nooit zijn' boezem prangen: 
Hij weet, 't is vrij te zijn, van Wetten af te hangen. 
Gehoorzaamd naar de Wet, daar Hij naar Wet beveelt, 
Is zijn en ons belang in alles onverdeeld. 
Maar, wat ge ook schimpen moogt, gij, met uwe Onverlaten, 
'k Vereer ook Neêrlands Volk, 'k vereer ook Neêrlands Staten. 
Ik acht uw' spot, uw' hoon, uw' schimp en smaadtaal niet, 
Maar eer vooral de Wet, die Vorst en Volk gebiedt. 
Die zuil van onzen Staat sta vast door alle tijden! 
Waak, Godheid! over ons; verplet, wie haar bestrijden! 
Verijdel, groote God! de pogingen van 't Rot, 
Dat, knielend voor de Magt, met Regt en Wetten spot! 
Verijdel, groote God! dier oproerkraaijers woede; 
Bewaar Gij Vorst en Volk en Wet in Uwe hoede! 
Dan heerscht de Oranjestam, bij ons, van eeuw tot eeuw, 
In spijt van 't naar en onheilspellend Kraaigeschreeuw. 


Louize.


Weent! Mijn Louize stierf. Zoo deugd, aanvalligheden, 
Zoo godsvrucht, liefde, trouw den Dood verbidden kon, 
Hij ware niet vergeefs gebeden; 
Zij straalde nog, mijn levenszon. 


Echtbreuk.


Schaars werd de huwlijkstrouw uit armoede ooit geschonden, 
Maar wel uit overvloed en weelderige vonden. 


Aan een' rijmelaar.


Gij roept uw Muze telkens aan; 
Maar vruchteloos is al uw smeeken: 
Gij, die in proza slechts kunt spreken, 
De Muze kan u niet verstaan! 







{==397==} {>>pagina-aanduiding<<}

Mengelwerk.

Erasmus het luisterrijkst voorbeeld van verwonnen zwarigheden.

Door N. Swart. (*)

De heerschappij van den menschelijken geest over zijne omstandigheden is misschien een trotsch, maar toch een veel aangenamer denkbeeld, dan hetgeen de schrandere villaume (†) in volstrekt omgekeerden zin heeft geleerd. Ik erken, men kan alles overdrijven; en de bewering onzer geheele onafhankelijkheid van lotgevallen en gelegenheden zou even zoo vermetel, als ondankbaar jegens de Goddelijke Voorzienigheid zijn, die ons als met eene Vader-hand geleidt, en ligt altijd doet vinden, wat wij meest behoeven. Maar, de schipper moge niets kunnen vorderen bij volstrekte stilte of met een onbruikbaar vaartuig, de tegenwind zal hem toch niet altijd terughouden, noch de storm hem beletten, zijne reis vaardig en behouden te volvoeren. Zien wij niet velen schijnbaar het slagtoffer worden van hunnen voorspoed, vallende op eene gladde baan, traag geworden op een' effen weg, vastgeboeid in bloemrijke waranden; en anderen wederom van hunnen tegenspoed, gebrek aan gelegenheid, aan lessen en voorbeelden ten goede? Desgelijks hapert het even min aan de gelukkige vruchten van een koesterend sai-
{==398==} {>>pagina-aanduiding<<}
zoen, aan bekwaamheden en deugden, erfelijk in een geslacht, als het aan helden mangelt, die hunne kracht en moed en behendigheid alleen uit de zwarigheden putten, met welke hun gansche levensloop of bloote kindschheid en jeugd was omzet. Neen, de mensch is geene plant, geen boetseersel van den tijd en de omstandigheden; hij heerscht, tot zekere mate, over dezelven, noch onweêrstaanbaar weggevoerd met den stroom, en, naar het uitvalt, op de klippen verbrijzeld of veilig aan wal gebragt, noch teruggehouden door deszelfs tegenstand, om immer in het slijk van onbekendheid en armoede rond te kruipen. Hij weet veeleer zijnen schat, die zij dan klein of groot, op woeker te stellen. Hij vindt, hoe zeer dan meer of min gelukkig, ligt altijd eenige steunsels,
eenige hulpmiddelen en vaste punten onder zijnen voet, om zich moedig te verheffen. En waar de trage lafaard bezwijkt door vrees, in het midden van woeling, storm en gevaar, op eenen tijd, van groote dingen zwanger, daar geleidt den wakkeren man eene lichtende wolk en de flaauwste schemering, om den rijzenden heildag met ijver tegen te snellen.
Ik weet zelf niet, wat mij telkens weêr verleidt, om van dit onderwerp slechts in beelden te spreken, die de zaak toch welligt niet ophelderen. Beter zal het daarom zijn, onmiddellijk tot ons voornemen over te gaan, om u de waarheid van het beweerde in de geschiedenis van eenen beroemden landgenoot te doen zien. Hij is geen van u allen onbekend, M.H., en misschien veel minder geschikt voor eene korte lofrede, dan voor eene uitvoerige levensbeschrijving, waarmede onze hooggeachte scheltema (*) dadelijk begonnen is, en die ik zelf, op mijne wijze, voor kinderen en jonge lieden heb behandeld (†). Doch juist deze laatste omstandigheid spoort mij aan, om eenige gedachten, met welke die taak mij heeft vervuld, voor u geschiedkundig aaneen te schakelen, is het dan niet tot vermeerdering van wetenschap, het zij tot eene

{==399==} {>>pagina-aanduiding<<}
nuttige uitspanning en opwekking, om het pad van vlijt en deugd te betreden.

Erasmus, het luisterrijkst voorbeeld van verwonnen zwarigheden en tegenkantingen, het licht uit de duisternis, als hercules, reeds in zijne wieg, door de ondeugd bestookt, en op alle zijne vijanden zegepralende; ziet daar omtrent het opschrift onzer voorlezing.
Het is dikwijls, en nog onlangs door een geëerd lid (*) dezer Maatschappij, aangemerkt, dat men niemand wèl beoordeelt, ten zij men acht geve op zijnen leeftijd. In weerwil toch van het boven vermelde, zijn wij veelzins het voortbrengsel van onzen tijd; en, voor zoo verre wij ons boven denzelven verheffen, verdienen wij hiermede reeds eenen lof, welken gelijke bereikte hoogte, in dagen van meer algemeene vordering, met geen regt kan verlangen. Om deze reden is het in de eerste plaats noodzakelijk, een oog op 's mans eeuw te slaan. - Zijn geboortejaar was, volgens het opschrift des bekenden standbeelds, 1467. De Drukkunst, kort te voren uitgevonden, begon nog naauwelijks hare lichtstralen te schieten. De Hervorming was niet doorgebroken, de orde der Jezuiten niet opgerigt, noch de menschelijke geest door den ras ontstanen kampstrijd gewekt uit zijne middeleeuwsche sluimering. Wel begon er in Italië en elders eenig licht uit en over de oude letteren op te gaan; waartoe de val van Konstantinopel door het Turksche zwaard, en de gevolgde vlugt veler geleerde Grieken van daar, rijkelijk het zijne toebragt. Wel had men ook in Frankrijk reeds hoogescholen opgerigt; en is het inzonderheid opmerkelijk, dat ons vaderland en de aangrenzende noordelijke deelen van het Duitsche rijk reeds verscheidene groote mannen en eene uitmuntende school te Deventer konden aanwijzen (†). Doch 's mans eigene geschiedenis en

{==400==} {>>pagina-aanduiding<<}
schriften doen ons zien, welken beperkten invloed dit op de algemeene verlichting nog oefende, en hoe weinige de gelegenheden waren, om iets goeds en nuttigs te leeren. Op de predikstoelen hoorde men beuzelingen in jammerlijke taal voordragen. Het doorgaand schoolonderwijs was niet min bekrompen en ondoelmatig. Zelfs in Italië zocht men wel vergeefs naar iemand, geschikt om onderwijs in de Grieksche taal te geven. En de godgeleerdheid, aan de schoolsche wijsgeerte op het naauwst verbonden, bragt niet dan dorenen en distelen, ijdele praal en twisten voort. Ja, zij, die zich al verwarmden aan den opkomenden gloed uit oud Latium en Griekenland, op het voetspoor der medicis's den goeden smaak en de kunsten beginnende te huldigen, kleefden, zelfs in de hooge geestelijke rangen, het ongeloof, het zedebederf en de weelde hunner nieuwe meesters veel meer, dan de gezonde leer en deugden van het licht der wereld aan. Zoo was het dus nog duisternis van rondomme. Geene zon was opgegaan; geene weldadige, algemeene kennis had zich verspreid; geene menigte van scholen ontloken, als algemeene kweekhoven; slechts hier en daar eene ster aan den verwijderden hemel, of eene prachtige flikkering, gelijk het noorderlicht, doch die meer schrik dan voordeel kon aanbrengen. En zoo erasmus den morgenstond van eenen beteren dag al beleefde, door zijne eigene werkzaamheid welligt meer, dan door die van iemand anders, bevorderd, vreesselijke wolken bedekten terstond de lucht, en de uitgeschotene stralen van waar en valsch ijvervuur dreigden bijna meer verwoesting, dan zij vruchtbare kennis en deugd beloofden.
Te midden eener woestijne, echter, wordt somtijds eene gezegende plek aangetroffen, waar de milde bron alles heerlijk doet groenen. Welligt behoorde dan onze erasmus tot zulk een gelukkig huis en geslacht, waar de voorspoed, de kunde en deugd elk zaadje van het

{==401==} {>>pagina-aanduiding<<}
goede deden ontluiken? Gij allen weet het beter, M.H.: hij was een onecht kind, het kind eener verlatene en van schaamte weggevlugte moeder, verschoven en verraden, zelfs eer hij nog het daglicht aanschouwde. Dit een en ander doe ons echter geen vooroordeel tegen hem opvatten, als het gebroed van laaghartigheid en ontucht onder het diepst gezonken gemeen. Want, zoo dwaas elke tegenzin op zulken grond welligt zonde wezen, zoo weinig mag dezelve hier in aanmerking komen. Er ligt veeleer een waas van romaneske liefde en rampspoed over zijne geboorte verspreid, die het gevoelige hart al ligtelijk tot zich trekt. Zijn vader, de jongste zoon van welgezetene ouders in Gouda, was een vrolijke en aangename medgezel, maar, niettegenstaande deze eigenschappen, door zijne oudere broeders, uit baatzucht, tot het kloosterleven gedoemd. Was het wonder, dat hij, die zich te vergeefs tegen hunne oogmerken verzette, ook zijne liefde tot een meisje, de dochter eens geneesheers in dezelfde stad, niet openlijk durfde belijden of vertoonen? Heimelijk volgde hij dus de begeerte van zijn hart; heimelijk ontmoetten de jonge lieden elkander, en deden nacht en eenzaamheid, hoop en hopeloosheid elizabeth welhaast wegschenken, wat zij, onder het zegel van den echt, met hem niet ruilen mogt. Al spoedig openbaarde zich de anders zoo zoete vrucht der teederste gemeenzaamheid. De vader, door allerlei angst gedreven, verlaat stad en vaderland; de moeder, gewis om hare schande te bedekken, reist naar het naburig Rotterdam, niet droomende voorzeker, hoezeer zich die stad eenmaal op haren zoon verheffen zou! Bij gebrek aan uitvoerige berigten, is niet naauwkeurig te bepalen, wat al verder voorviel. Welhaast ontdekte men, dat de jongeling naar Rome was geweken, en daar, als afschrijver van boeken, van eigen' handen-arbeid leefde. Welhaast keerde ook het vlugtend meisje weder. En terwijl deze door de brave en
goedhartige moeder haars ongelukkigen minnaars met toegevendheid ontvangen en bijgestaan werd in de opvoeding van haar kind, werd hij, het slagtoffer

{==402==} {>>pagina-aanduiding<<}
van zwart verraad, door het berigt zijner broederen, dat elizabeth met haar' zoon jammerlijk was omgekomen, in wanhopige droefheid genoopt, om de kloosterpij aan te nemen. Dit was de eeuwige scheidsmuur tusschen hem en haar. Daarna teruggekeerd, vond hij wel de leugen uit, en de geliefden nog in wezen, maar ligt alleen om hem des te ongelukkiger te maken. Hij verkeerde echter in het vervolg met haar op den voet eener vertrouwde vriendschap, en bleef een tijdlang werkzaam deel aan de kweeking van den jongen erasmus behouden (die echter nu nog slechts den naam van gerrit, en, naar zijn' vader, gerritszoon, droeg, daarna, volgens het gebruik van den tijd, in eenen Griekschen en Latijnschen van bijna gelijke beduidenis overgegaan). Na te Gouda eenig onderwijs genoten te hebben, en vervolgens een' korten tijd als koorknaap bij de hoofdkerk van Utrecht aangesteld geweest te zijn, ging hij, als blijkbaar meer geschikt voor de letteren, dan voor de zang- en toonkunst, met zijne moeder tot de reeds genoemde Deventersche school over, waar hij de eerste gronden, den smaak en den ondoofbaren ijver voor geleerdheid opdeed, welke hem daarna nooit weêr hebben verlaten. - Ziet daar, M.H., eene dier spranken op het donkere levenspad zelfs van den ongelukkigsten, door velen voorbijgezien of vertrapt, schoon ligt geschikt om eene fakkel daaraan te ontsteken, die over al de volgende dagen licht. Het levert teffens een bewijs op voor de goede gezindheid van hen, aan welke zijn lot was toevertrouwd, van zijne ouders, welke zich daarvoor wijde scheiding getroostten, van zijne moeder vooral, die hem volgde in de vreemde stad, opdat het bestmogelijke, zoo niet éénige goede onderwijs, in het land te verkrijgen, hem toch niet mogt ontstaan. Ja, voorzeker zouden wij te onregt van de groote
bezwaren en tegenkantingen spreken, door erasmus op zijne letterkundige baan ontmoet, indien dezelve van nu voortaan immer zoo effen hadde voortgeloopen. Maar juist hier neemt zijne betrekking als zoon een treurig einde. Grootmoeder was waar-
{==403==} {>>pagina-aanduiding<<}
schijnlijk overleden; van zijne immer zoo ongenegene ooms komt in het vervolg goede noch kwade melding meer voor; nu begon de pest in de stad zijner woning te woeden, het gansche huis, waar hij verblijf hield, en ook zijne lieve moeder, in het graf slepende; waarna hij tot Gouda wederkeerde, slechts, zoo het scheen, om zijnen treurenden vader in het graf te zien zinken. Wie, M.H., wie uwer is niet genegen, om, eer wij van deze rampzalige ouders scheiden, nog een' traan op hun graf te plengen? Welke trouwe moederzorg! welke standvastige liefde onder het monnikskleed! welke rampen en welk een verlies, niet slechts voor hen, die erasmus' toekomstige, reeds ontluikende glorie nooit mogten aanschouwen, maar ook voor hemzelven, wiens licht en genoegen nu eerst in nacht en jammer verkeerden!
De goede geestelijke, trouwens, had wel gewenscht, op den duur, als vader voor zijn kind te zorgen; maar het middel, hiertoe gebezigd, was allerongelukkigst gekozen. Hij had hem, namelijk, vooral onder de voogdijschap gesteld van zekeren winkel, bij wien het knaapje, in den beginne, reeds was ter schole geweest. Het is vreemd dit te zien, daar toch het natuurlijk gevolg hiervan zijn moest, dat hij tot zijn reeds zoo vroeg verworpen onderwijs wederkeerde, en het vervolgens niet alleen blijkt, hoe onbevoegd en ongeschikt de man was, om de kweeking der Deventersche school te voltooijen, maar ook zijne oneerlijkheid en schandelijk gedrag allerwegen uitkomen. Doch wie weet, welke listige toespraken van den sluwen eigenbatige den zwakhoofdigen, terneêrgeslagen monnik hebben in het net gebragt! Wie weet, hoe het opgaande licht misschien toen reeds gelasterd is door de trage en waanwijze voorstanders van den ouden nacht! Althans de jeugdige erasmus moest welhaast slagen en beschimping verduren van den man, die zijne voortresselijkheid, en die van zijn tot hiertoe genoten onderwijs, in het geheel niet kon schatten. Met den knaap verlegen, en niet meer in staat hem bij zich te houden, liet hij hem, die, in weerwil aller moeijelijk-
{==404==} {>>pagina-aanduiding<<}
heden, reeds bekwaam en hoogstgenegen was om het beste onderwijs in vreemde landen te genieten, op eene kloosterschool te 's Hertogenbosch bestellen, waar alles opzettelijk daarop was toegelegd, dat het licht en de moed in den jongeling mogten worden uitgedoofd. Winkel had, trouwens, geen ander oogmerk, dan hem mede welhaast in de monnikskap te steken, ten einde, na het betalen van een gering uitzet, des te minder te vreezen te hebben van eene, hem onmogelijke, verantwoording zijner verdonkerde bezitting. Arme wees! ongelukkige hulpelooze! ligt wel in het geheel niet vermoedende, waarom ook hij tot eene leefwijze werd
gedrongen, die niet min met zijne dan met zijns vaders verkiezing streed; ligt wel door de vrome taal van den onverlaat, door de ligtgeloovigheid en bijgeloovigheid van deszelfs vrienden en stadgenooten, daartoe meer en meer aangespoord, als eene verzoening voor de misdaad zijner ouderen, als eene veilige schuilplaats voor zijne schande en vreemdelingschap in de wereld. Ja, wij behoeven naar zulke of soortgelijke omstandigheden en drangredenen niet twijfelachtig te gissen. Uit hoofde eener besmettelijke ziekte van 's Hertogenbosch te huis gekomen, drong winkel op het bedoelde ten sterkste aan, en schold hem, bij weigerachtigheid, niet slechts voor eenen wereldling en kind des Duivels, maar nam ook de kunstenarij en verleiding van anderen te baat, tot eindelijk echter nog het toeval en de tijd, ligt zonder eenige medewerking van den belanghebber, erasmus de eerste schrede gewillig deden doen, welke hij al spoedig ondervond niet zoo ligt herdaan te kunnen worden. In het klooster Stijn namelijk, bij de stad gelegen, hield zich een jongeling op, welke met hem de Deventersche school, en, sedert, verscheidene andere inrigtingen in vreemde landen, had bezocht, doch daar zoo vele kennis niet opgedaan, als hij thans wel wenschen zou te bezitten, en dadelijk bij erasmus aantrof. Wat wonder, dat de jonge lieden elkander zochten? Erasmus herdacht zeker nog zoo gaarne aan dien schoonen tijd, waar licht en liefde hem omringden,

{==405==} {>>pagina-aanduiding<<}
waar de lof van geleerden als agricola, en de tranen, door zijne moeder over het blij vooruitzigt en de vertroosting van zulk eenen zoon geschreid, hem zijn lot en verwachting deden zegenen; de éénige heldere plek welligt, wanneer hij op zijn leven terugzag, voor het overige in duisternis gehuld. En niet minder wenschte van werden - zoo heette de kloosterling - naar eenen medgezel, een steun en hulp als dezen. Welhaast zagen zij elkander dagelijks; welhaast prees gene hem de gemakken, de gelegenheden tot studie, de rijke boekerij van het geestelijk gesticht, als boven alles wenschelijk, aan. Welhaast vereenigden zich het hoofd en de leden dezer gemeenschap met hem, om den jongman te gemoet te gaan, en het pad tot hen met bloemen te bestrooijen. Want, hoe onkundig zelve ook, de roem van zulken geleerden medebroeder, als hij nu reeds was en zeker meer en meer stond te worden, was hun niet onverschillig. Al spoedig draagt hij het kleed van eenen nieuweling, en is het proefjaar voor zijne gelosten begonnen. Maar, hoe zullen deze goede vaders den gunstigen dunk, welken zij den voortreffelijken man van hun leven en lot hebben weten in te boezemen, gedurende een gansch jaar staande houden? Wij behoeven het toch den kundigen niet te zeggen; erasmus heeft daarover zelf, in vervolg van tijd, de heldere fakkel ontstoken; de kloosters waren niet, wat zij schenen, dikwijls zelfs niet meer schenen, maar slechts in vroegeren tijd ligt zijn geweest. In de meeste waren luiheid en gemeenheid, brasserij, wellust, en wat niet al kwaads, aan de orde. De domheid zat er voor, en het licht was gehaat, schoon zij den naam en schijn daarvan nog najaagden. Inderdaad, welhaast had hij berouw van zijnen stap, en hartelijk wenschte hij van denzelven terug te komen: doch, was het hem voorheen reeds moeijelijk geweest, zich tegen winkel alleen staande te houden, onmogelijk viel het hem, reeds
half ter nedergeworpen, tegen dien man en het gansche klooster tefsens te worstelen. Daar eindigt dan, zoo het schijnt, zijne loopbaan. Eenmaal door de geloste verbon-
{==406==} {>>pagina-aanduiding<<}
den, was er aan geen wederkeeren in de wereld te denken. Geene hoogeschool kon nu bezocht, geene nieuwe vlugt kon genomen worden. De vriend zelf, die hem tot het genomen besluit meest had verlokt, bleek welhaast de ware, onbaatzuchtige vriend van hem en de wetenschappen niet te zijn. En de overigen, welverre van hem aan te moedigen, bezwaarden hem nu zoo veel meer met kloosterlijke beuzelarijen en vernederenden arbeid, als zij hem daarvan voorheen verschoond hadden. Wat kon hem dan nog bemoedigen of ondersteunen, om op zijn pad voort te gaan? Helaas! beneveld en droevig gaat deze zon bijna op dezelfde plaats onder, waar zij donker en onheilspellend vóór weinige jaren was opgegaan. Enkele flikkeringen slechts van haar licht hadden den opmerkzamen doen zien, welke schat van wijsheid en deugd aldus verloren ging!
Ons oogmerk was, M.H., u eerst de geschiedenis van 's mans worstelingen, en dan die van zijne zegepraal te geven, in de verbazende geleerdheid, de uitstekende wijsheid en den hoogen roem zijner bekwaamheden gelegen. En niet ongepast zou het kunnen schijnen, na de schets van zoo treurigen en vroegen avond, als wij daar even voorstelden, een einde aan zijnen dag makende, thans, als van eenen nieuwen morgenstond, te spreken van zijnen volgenden luister. Maar de natuur, ja ook de geschiedenis, duldt zulke scherpe afdeelingen maar zelden. Licht en schaduw zijn meestal, ten minste in zekere mate, over het gansche tafereel verspreid. En zoo is het ook met erasmus, zoo is het bijzonder met dat deel zijner levensbeschrijving gesteld, welk wij nu naderen. In zijne vroege jeugd reeds blijken van uitstekenden aanleg hebbende gegeven, bleef hij tot aan zijnen dood toe met veel tegenstand en moeite kampen; maar de middeltijd zijns levens vooral is zulk een sprekend tegenbeeld van den dorenstruik, met rozen hier en daar bezet, als ooit dit aardsche dal aan eenig sterveling bood.
Erasmus zette zijne letteroefeningen in het klooster voort, zoo goed dit mogelijk was. Welhaast vond

{==407==} {>>pagina-aanduiding<<}
hij zelfs nieuwe bemoediging en steun bij dezen zijnen arbeid, in de vriendschap met eenen anderen jongeling, die de goede studiën zoo zeer als hij beminde. Ja, er voegde zich, in het vervolg, nog een tweede bij, een priester te Gouda, wien het aanvankelijk slechts om tegenspraak en twist met hem scheen te doen te zijn. Dit, M.T., is het voordeel der deugd in het algemeen, dat zij ons vrienden verschaft, dikwijls in onze vijanden, indien zij zelve slechts onze vriendschap waardig zijn. Dit is het voordeel der nuttige werkzaamheid in het bijzonder, dat zij ons, bij dit genot der vriendschap van anderen, tevens eene opgeruimde welgemoedheid verschaft, die ons als 't ware regt tot onze eigene vrienden maakt. En behoeven wij er bij te voegen, dat de diamant, staag geslepen en tot grootere volkomenheid gebragt, ook op de donkerste plaats niet onbekend zal blijven? Vijf jaren sleet hij, die ééns het wonder van Europa moest worden, in de monnikspij, bij eene weinig bekende kloosterörde, buiten het onberoemde stadje van ons nederig en dikwijls verachte vaderland. In dezen tijd begon hij nu en dan de pen te voeren; schoon het meeste waarschijnlijk eerst later algemeen is bekend geworden. Doch nu zag hij eensslags zijne boeijen gebroken, en het uitzigt geopend, om de wereld, zelfs van hare schoonste, althans voor hem aanlokkelijkste zijde, op zijn gemak te beschouwen; in eenen toestand zijnde overgebragt, die met zijne beschaafde behoeften en verfijnden smaak te eenemaal strookte. De Bisschop van Kamerijk, naar Rome willende reizen, ten einde de waardigheid van Kardinaal te verkrijgen, wenschte daartoe door eenen Geheimschrijver vergezeld te worden, wiens geleerde bekwaamheden hem tot eer en voordeel konden verstrekken. Erasmus werd hem als zoodanig bekend, en kreeg ligtelijk verlof, zijn klooster met 's Kerkvoogds paleis te verwisselen. Van de
voorgenomene reize kwam intusschen niet; en hetgeen wij van zijn verblijf te Kamerijk weten, beduidt wel weinig, maar geeft ons inderdaad luttel reden, om over het aangename en voldoende,

{==408==} {>>pagina-aanduiding<<}
ten opzigte zijner hoop en verwachting, gunstig te denken. Hij werd er tot priester gewijd, en geraakte in kennis met zekeren Zeeuwschen Edelman en diens moeder, welke daarna van eenig belang voor zijn volgend leven werd. Zijn brandend verlangen was thans, (inderdaad een vuur, dat reeds lang onder de asch smeulde) om naar de beroemde hoogeschool van Parijs te gaan, en den rang van Doctor in de Godgeleerdheid te verkrijgen. Hij bekwam ook dezen zijnen wensch, wat het eerste gedeelte betreft, al spoedig. Maar de bekrompenheid zijner geldmiddelen, behalve in een klein jaargeld der genoemde vrouwe (Markiezin van Veere), in den kwalijk betaalden onderstand van zijnen beschermheer gelegen, hinderde hem niet weinig in zijn oogmerk, daar de vrije tafel niet dan allerslechtste spijzen opleverde, de aankoop van noodige boeken kostbaar viel, en hij eindelijk wel genoodzaakt werd, den tijd, dien hij aan eigene volmaking zoo gaarne geheel besteden wilde, aan het, druk gezochte, onderwijs van anderen toe te wijden.
Wij zouden den aard en de grenzen eener verhandeling te buiten gaan, M.H., indien wij hem verder op alle zijne schreden wilden volgen. Afwisseling van lot en woonplaats bleef bij aanhoudendheid zijn deel. En wanneer wij zijne menigvuldige reizen, naar Engeland, naar Italië, en dan weêr herwaarts, of naar Frankrijk, gadeslaan, - wanneer wij daarbij op zijn ziekelijk ligchaam letten, door vasten, kwelling, waken en gebrek, bij vele studie, in de kloosters en elders veroorzaakt, - en hierbij eindelijk alle de verdrietelijkheden voegen, uit zijne bekwaamheid zelve, uit zijne waarheidsliefde en luimigen geest natuurlijk ontsprongen, - dan vinden wij daarin nog altijd zulk eene menigte van beletselen en zwarigheden, dat bijna aan geene volharding en meer dan gewone werkzaamheden of bekwaamheden te denken valt. Hierbij laten wij dus deze ruwe schets, om u in het volgend gedeelte meer opzettelijk bezig te houden met die verkregene vrucht. Jammer slechts, dat wij u daarvan nog minder een volkomen denkbeeld zullen kunnen geven. Doch

{==409==} {>>pagina-aanduiding<<}
wie vordert, dat eene landkaart alle de schoonheden en rijkdommen van een gewest aanwijze? wie houdt zich niet menigmaal met weinige omtrekken en hoofdstippen tevreden? en zocht de algeheele voldoening van zijnen weetlust, het zij in eigen bezoek, het zij in eene uitvoerige en schilderkundige beschrijving? Zoo moge ik u dan ook slechts gewenkt hebben, om uitgebreider historiën van 's mans leven in te zien, of nog veeleer die werken en brieven zelve te doorsnuffelen, in welke hij zich, zijn leven, geest en hart, zoo kennelijk heeft afgebeeld!

Wat is eigenlijk het werk en het doel van den geleerden letterminnaar? Het antwoord op deze vraag schijnt zeer eenvoudig: de vreemde, inzonderheid Grieksche en Latijnsche, talen aan te leeren, de werken, daarin geschreven, te lezen, en zijne kundigheden, door het eerste zoo wel als laatste verkregen, weêr aan anderen mede te deelen. Op deze wijze immers geraken de schatten van smaak en wetenschap, in die oude schrijvers opgesloten, van zelve in omloop. De leeraars des volks, de voorstanders van deszelfs belangen, de handhavers van regt en geregtigheid, die van gezondheid en algemeen behoud, elk voor zoo veel hem betreft, met deze wijsheid en bekwaamheid uitgerust, doen ons in de voorregten eener vroegere beschaving deelen. En het licht, dat Rome en Griekenland ééns bescheen, of dat in Jeruzalem en aan het meer van Tiberias straalde, deelt zich aan ons land en tijd mede. Doch men denkt hierbij niet zoo gereedelijk aan alle de zwarigheden, welke met deze zaak zijn verbonden, en die vooral in erasmus' tijd zeer in aanmerking komen. Het was veertien en meer eeuwen geleden, dat de genoemde letterkunde had gebloeid. Sedert waren de talen meer en meer verbasterd, vergeten, en vervangen door allerlei tongvallen; sedert de schriften verwaarloosd, bedorven in het overschrijven, of nu geheel, dan ten deele te zoek geraakt en onleesbaar geworden; sedert de geschiedenissen, omstandigheden en gebruiken, met welke zij naauw te zamen hingen, on-
{==410==} {>>pagina-aanduiding<<}
bekend gebleven. Het was dus niet alleen uiterst moeijelijk, zich die talen eigen te maken; maar dan zelfs verstond men den zin en de meening der schrijvers niet; en wanneer men anders ook tot dit geheim zou zijn doorgedrongen, dan ontbrak menigmaal die zin, dan worstelde men met de fouten en leemten van een afschrift, dat vaak als zand te zamen hing. Alle deze zwarigheden
derhalve te overwinnen en tevens het pad voor anderen te effenen, die verkeerdheden en uitlatingen te herstellen, die duisterheden op te helderen, en menigmaal eene min bekende in eene andere, toch ook vreemde taal over te brengen; ziet daar, wat men van den geleerde vordert, wat inzonderheid in dien tijd even zoo noodzakelijk als moeijelijk was, en wat erasmus in eene uitgebreidere mate heeft volbragt, dan misschien iemand anders. De schrijvers, door hem uitgegeven, en door middel der pas ontluikende drukkunst algemeen verspreid, zijn ontelbaar te noemen. En mist men in dezelven ook de uiterste naauwkeurigheid en volmaking van later tijd, de schat zijner geleerdheid, en het nut, door hem langs dezen weg bewezen, loopt allerwegen in het oog.
Wij vorderen echter meer, dan bloote geleerdheid, om onze volkomene achting aan den man van letteren te schenken. Wij willen, dat hij zelf de wetenschap en bekwaamheid overneme, welke in de behandelde schrijvers uitblinken. De geschiedenis, de wijsgeerte, de menschkunde en algemeene verlichting, aldaar aangetroffen, moeten zijn hoofd versieren, zijn gevoel verheffen, zijnen smaak en schrijfstijl vormen. Schrijft hij in de taal van het oude Rome, dan moet er ook geene van hare eigenschappen verloren gaan. En zijn het belangen en omstandigheden van onzen tijd, die behandeld worden, dan moet echter de toepassing daarop, noch in juistheid, noch in losheid, iet het minste missen. Hoe moeijelijk dit zij, is den ongeletterden niet wel te beduiden. En hij behoort het ook op onze verzekering aan te nemen, dat erasmus die zwarigheid op de allervoortreffelijkste wijze is te boven gekomen. Bij den maar

{==411==} {>>pagina-aanduiding<<}
eenigzins geoefenden, echter, beroep ik mij gerust op zoo vele en zoo velerlei geschriften, op zoo veel scherpzinnigheid, geestigheid en bevalligheid, in brieven, spreekwoorden, zamenspraken, zoo wel als redevoeringen en deftige verhandelingen of strijdschriften. Nergens was zijns gelijken; nergens is hij misschien tot op dezen dag aan te wijzen. Nergens straalde een licht, zoo helder, en zoo algemeen, als het licht des Rotterdammers straalt.
Maar erasmus was geestelijke, voerende teffens den naam van Priester en openbaar Leeraar. Wat heeft hij derhalve in dit opzigt verrigt? in hoe ver heeft hij zijne geleerdheid aan de edelste der wetenschappen besteed? en wat mogen wij van zijne vordering en denkwijze te dezen aanzien houden? - Een groot deel der door hem behandelde schrijvers waren kerkvaders. In het bijzonder wijdde hij zeer veel tijd aan de uitgave, vertaling en verklaring van de schriften des N. Verbonds. En zijne meeste eigene geschriften hadden de verlichting en verbetering der algemeene, godsdienstige denkwijze ten doel. Het voegt ons wijders niet, tusschen hem en andere godgeleerden, het zij van de Roomsche of van de Protestantsche zijde, te beslissen. Maar, wat onszelven betreft, nimmer sta ik meer verwonderd, ja verbaasd, dan wanneer ik de wijsheid en gematigdheid van zijne denkwijze beschouw, zoo vol van geloof aan het Goddelijk woord, en zoo redelijk, aannemelijk, overtuigend, - zoo onverschillig omtrent dorre bespiegelingen, en zoo vurig en krachtig, om de deugd en haren vrede aan te prijzen, - in diervoege zelfs, (wat die onverschilligheid aangaat) dat hij de twaalf Artikelen des Geloofs als het éénige verbindende voorschrift, buiten den Bijbel, wenschte behouden te hebben. Het is waar, men beschuldigde hem daarna, bij de eene partij van onvoorzigtigheid, als hebbende aanleiding tot de volgende scheuringen gegeven, en bij de andere van lafhartigheid en onopregtheid, omdat hij zich niet bij hen voegde. Maar, zoo hij meende de kerk in de kerk te kunnen en te moeten her-
{==412==} {>>pagina-aanduiding<<}
vormen; zoo hij te dien einde het monnikendom, de onkunde der priesters, en de werkheiligheid van bedriegers of bedrogenen moedig aantastte, en teffens den Bijbel algemeener bekend maakte, de openbare godgeleerdheid poogde te zuiveren: wie mag hem dat ten kwade duiden? wie van hem vergen, het zij dien anderen weg te volgen, welken naderhand luther, zijns
ondanks, insloeg, het zij te verantwoorden voor dit onvoorzien gedrag?
Doch zien wij verder, hoe zijne tijdgenooten over hem dachten; hoe verre hij het, gelijk men zegt, in de wereld bragt; de geschiedenis weêr meer ter hand nemende, om zijnen verworven roem eenigzins te berekenen. - Gewisselijk zoudt gij u bedriegen, M.H., indien gij u zijne loopbaan, na het doorworstelen der eerste moeijelijkheden, als een rozenpad voorsteldet. Wij waarschuwden u daaromtrent reeds, en zelden was de weg van eenig groot man zoo effen en gebaand. Zelfs zijn roem bleek ons niet onbezwalkt, zijn werk niet ongelasterd of onveroordeeld te zijn gebleven. De kloostergeestelijkheid hier, de jaloersche, aan het oude verkleefde geleerden daar, en de ijveraars voor het nieuwe, maakten hem beurtelings, zoo veel zij konden, het leven bang. Doch te midden dezer voorbijgaande wolken en nevelen, tegen het licht onbestand, schittert en gloeit de zon zijner vermaardheid met onverdoofden luister. In Rome, waar hij eerst op gevorderde jaren verscheen, ging zijne behandeling door Hof en Grooten alle denkbeeld te boven. Drie of vier na elkander volgende Opperpriesters betoonden hem steeds de hoogste gunst. En prebende bij prebende gevoegd, moesten hem de waardigheid en het vermogen schenken, om tot den hoogen, doch door hem ontweken, rang van Kardinaal op te klimmen. Italië, Frankrijk, Duitschland, Engeland inzonderheid en de Nederlanden, kampten om zijn bezit, hem beurtelings de vereerendste en voordeeligste aanbiedingen doende. Dikwijls, wanneer hij eene stad binnenkwam, werd hij ingehaald met eene staatsie der regering en toeloop des juichenden

{==413==} {>>pagina-aanduiding<<}
volks, welke men gewoon is slechts bij groote Vorsten te zien. De Overheid van Bazel in het bijzonder, waar hij in den schoot der vriendschap, onder de bezigheid der uitgave van staag nieuwe werken, ten laatste nog bezweek, boeide hem door gunst op gunst aan hare stad, en deed, zelve geheel tot luther's kerk overgegaan, niet min dan drie lijk- en lofredenen op den katholijken erasmus houden, zijn lijk de beste plaats gunnende in haar prachtigst bedehuis. En deze groote man, de vriend van Vorsten en Edelen, de raadsman van Keizers en Paussen, de bevrediger ligt der Christenheid, indien men naar hem geluisterd had, was niet min gezegend en geacht onder alle standen. Door ziekte en kwelling afgemat op eene zijner veelvuldige reizen, hoort de tolbeambte naauwelijks zijnen naam, of de vreugde straalt hem ten oogen uit; het gansche huisgezin moet den man zien en kennen, die hen zoo dikwijls stichtte en vermaakte; het beste is niet goed genoeg tot zijne verkwikking, in welke veeleer de gansche manschap van het schip moet deelen, dan dat hem tijd te kort schiete, om erasmus naar waarde te eeren. - Zoodanig was het lot van den grooten en tevens zachtaardigen, hoogstbeschaafden en hoogstbevalligen man. Zoo scheen zijn glorierijk licht tot aan den laatsten stond. Zoo zweefden de roem en de weldadigheid van het nederig Nederland, op de veder des Rotterdammers, geheel Europa rond.
Hier eindig ik mijne lofspraak, T.: want het nut te berekenen, dat hij voor volgende eeuwen heeft bewerkt, acht ik onmogelijk. Wat ons overblijft, is eenen blik terug te slaan op het eerste tijdperk van zijn leven, op alle de moeijelijkheden, beletselen en verstrooijingen, door hem te allen dage ontmoet, op de dikke duisternis van den nacht, welken slechts hier en elders een straal begon door te breken. Immers, dan zoeken wij te vergeefs naar verband of evenredigheid tusschen zijne lotgevallen en zijne bekwaam of werkzaamheden; dan blijft er bijna geen maatstaf over, om zijne grootheid te meten; dan staan wij verbaasd over de vatbaarheid, over de vastheid

{==414==} {>>pagina-aanduiding<<}
en de vruchtbaarheid van zoodanigen geest. Onder al dien arbeid, die moeijelijkheden en verdrietelijkheden, van zijnen eersten tot zijnen laatsten stond, bezweek hij niet, - bezweek zijn teeder en gevoelig ligchaamsgestel, zijn levendige en hooggespannen geest niet. Tot bij de zeventig jaren bragt hij ten einde, nog altijd opgeruimd, tot fijne scherts genegen, en de vreugd zijner vrienden. Welk eene aangename gedachte, welk een verrukkend gezigt, M.H.! Welk eene bemoediging, om in edele werkzaamheid, in kunde en deugd het voedsel en sieraad des levens te zoeken! Ja, dat heet: gelukkig door verdienste! Stond erasmus misschien den stichters uwer Maatschappij voor oogen, - zijne algemeene kunde, zijne bevalligheid, zijn vrolijke dienst van deugd en wetenschap? Welaan! vereeren wij hem ten minste als zulken schutspatroon. En kan onze stad niet op zijn standbeeld of op zijne geboorte roemen, zij verheffe zich als op zijnen tempel, en vereere hem door zijne navolging!






Iets over de cholera morbus, waargenomen in het begin des jaars 1820 te Malakka, en in julij van het jaar 1821 langs de kust van Java, door J. van Dissel, Jz., Oud-Officier van Gezondheid ter Zee, Med. et Chir. Doctor en praktizerend Geneesheer te Hillegom.

Naar mate eene ziekte duisterder is in haren oorsprong en verwoestender in hare voortgangen, naar mate zij zich sneller en meer algemeen uitbreidt, wordt de behandeling meer onbepaald en moeijelijk, het naauwkeurig onderzoek van dezelve dure pligt voor elken Geneesheer, en hij, die in de mogelijkheid is, al ware het ook slechts tot derzelver gedeeltelijke bestrijding, door ondervinding wapenen aan te wijzen, mag deze aanwijzing niet terughouden.

{==415==} {>>pagina-aanduiding<<}

De overweging van dit een en ander bewoog mij, hetgeen ik gedurende mijn verblijf in Nederlandsch Oost-Indiën aangaande de Cholera Morbus, dien woedenden vijand onzer volkplantingen, opmerkte, als bijdrage tot derzelver kennis en behandeling, mede te deelen. Ruim tweehonderd voorwerpen, zoo van onze Equipage aan boord van Z.M. 's Brik van Oorlog Irene, en later van de ten vervoer ingescheepte manschappen, als ook van Maleijers, Chinezen, Mooren, Javanen enz., door deze ziekte overvallen, heb ik, in twee afzonderlijke tijdperken, met de meeste oplettendheid behandeld, en ben daardoor misschien in staat gesteld, eenig licht over de oorzaken, den aard, de geneeswijze en de voorbehoedmiddelen dezer verschrikkelijke plaag te verspreiden. Ik zal hiertoe eene korte geschiedenis van hetgeen ik in derzelver behandeling ondervond, en waartoe ik destijds de bouwstoffen verzameld heb, ter neder schrijven; niet om mijne wijze van zien (welke misschien van die van anderen verschilt) als de éénige ware te stempelen, of om aan anderen den weg, door mij bewandeld, als onfeilbaar aan te toonen (dit zoude op mijnen leeftijd wel de belagchelijkste laatdunkendheid zijn, die ik mij zou kunnen aanmatigen); neen, maar om op eene bescheidene wijze, indien mogelijk, eenigzins nuttig te zijn, en aan vreemdelingen (met wie ik mij voor het overige niet zal vermeten mij gelijk te stellen) de eer niet te gunnen, dat in Nederlandsche Maandschriften alleen hunne bijdragen tot de kennis dezer ziekte verschijnen zouden. Dan, ter zake.
Na de vruchteloos afgeloopene Expeditie tegen het oproerige Palembang, in October 1819, ontvingen wij bevel, naar Malakka te stevenen; tegen het begin van 1820 wierpen wij daar ter reede het anker; dan, hoe groot was onze schrik, toen wij, bij de terugkomst der eerste bezending naar den wal, de vreesselijke tijding vernamen, dat de Cholera Morbus, die wij toen nog slechts bij geruchte kenden, deze streken in een' hevigen graad teisterde! Het was avond, toen wij dit vernamen, en ik

{==416==} {>>pagina-aanduiding<<}
haastte mij den volgenden dag met zonsopgang naar den wal te komen, ten einde nadere berigten in te winnen omtrent eenen vijand, aan wiens kennismaking mij thans zoo veel gelegen was. Na op de straten reeds eenige lijders, door dezelve aangetast, te hebben gezien, en zoo veel mogelijk berigten te hebben ingewonnen, vernam ik, dat de behandeling dezer ziekte alhier geheelenal empirisch was; en, zoo het mij voorkwam, was het geene empirie van de redelijkste soort: zij was voornamelijk, of liever geheel alleen, gegrond op eene mededeeling van Dr. alexander, te Poeloe Pinang, in the Prince of Wales Island's Gazette van den 29 October 1819, waarin door dezen Geneesheer (wiens verdiensten ik voor het overige vereer) eene geneeswijze was voorgeslagen, welke ik hier in haar geheel zal afschrijven, zoo als ik dezelve uit het Engelsch heb overgebragt:
‘De volgende regels zijn voor de behandeling der Cholera Morbus, op gezag van het Gouvernement, tot algemeen narigt bekend gemaakt. Men geve iederen zieke, met braking overvallen, een der Calomel-poeders, (20 greinen voor een' Europeaan, 15 voor een' Inboorling) waarbij 60 druppels Laudanum met een weinig water en brandewijn kan gevoegd worden. Wanneer het te krijgen is, en indien dit de irritatie der maag bedaart, kan de zieke eene dosis (unc. j.) van het Cholera-Mixtuur (*) elk half uur nemen, tot dat hij warm wordt en zich over het algemeen beter bevindt.

{==417==} {>>pagina-aanduiding<<}

Als het braken terugkomt in den loop van een uur of zoo, moet de Calomel en Laudanum en het Mixtuur ieder half uur als te voren herhaald worden. Daar het aanbrengen van warmte een der voornaamste middelen is, om den omloop van het bloed te herstellen, waarvan het leven zelf afhangt, zoo wordt het ten sterkste aanbevolen, dat de zieke terstond bij elken aanval in een warm bad moet gezet worden, zoo schielijk als mogelijk is, en er in blijven tot dat de pols rijst en een behoorlijke graad van warmte hersteld is. Wanneer de gelegenheid ontbreekt, kan er warm water over den lijder gestort, of wrijvingen met warme flanel, asch, zout of zand aangewend worden, hetgeen echter niet zoo heet moet zijn, dat het brandt. Ingevalle er geen warm bad kan bezorgd worden, (bij de Zeelieden b.v. (*)), kan men dit vervangen, door een of meer potten kokend water in de hangmat der zieken te zetten, en de ruimte overal digt te sluiten met eene mat, om te beletten, dat de stoom wegvliege, en daarbij aan het doel van een warm bad te beantwoorden. Men zal bevinden, dat dit een zeer krachtig middel is tot vernieuwing der warmte; en daar het altijd zeer gemakkelijk kan verkregen worden, zoo is dit eene voorname aanbeveling in deszelfs voordeel. Wanneer na de eerste twee giften van het Mixtuur de ligchaamswarmte niet spoedig terugkeert, kan elk half uur, of meer, als het noodig is, eene kleine hoeveelheid warme wijn of geestrijk vocht (spirits) met water gegeven worden.
Daar een ontzaggelijke dorst gewoonlijk deze ziekte vergezelt, moet de lijder in geen geval aangezet worden hieraan te voldoen, maar alleen eene kleine hoeveelheid (twee tafellepels) warm broodwater nu en dan

{==418==} {>>pagina-aanduiding<<}
worden gegeven. Wanneer de Calomel na een verloop van twaalf uren niet op de ontlasting werkt, en de kracht der ziekte genoegzaam geweken is, kunnen er een paar lepels Oleum Castorei gegeven worden, of eenige greinen Jalappae en Calomel, (15 van de eerste en 3 van de laatste) om dit uitwerksel te bevorderen.
Het publiek....’ (Hier volgt de aanwijzing eener plaats, waar men de lijders kan doen brengen.)

(Get.) ‘Geo. alexander,
Sup. Surgeon.’
‘P.W. Island,
29 October 1819.’

Welke dan ook de grond zij, waarop deze aanbevolene behandeling rustte, dezelve was specifiek; men wist slechts van ééne; ééne, welke moest toegepast worden op ieder, die aangevallen was, zonder onderscheid van jaren, geslacht, temperament, enz., enz.; dezelfde dosis werd aan allen toegediend, en deze moest aan iederen graad van ziekte ten behoorlijk tegenwigt verstrekken. Hij, (om geene meerdere tegenoverstellingen aan te wijzen) die, in deze verzengde gewesten geboren, (zoo er buitendien geen contagium op hem inwerkt) eene brandende zon en koude natte avondlucht in de spoedigste afwisseling zonder eenig ongemak verdraagt, en de inboorling van het gematigde Europa, die met alle de gevaren en moeijelijkheden van een hem vreemd klimaat te worstelen heeft, deze beiden moesten, volgens de aanwijzing van Dr. alexander, nagenoeg op dezelfde wijze behandeld worden, zonder dat, buitendien, op den graad en meerdere of mindere hevigheid der ziekte gelet werd. Dit, ondersteund door het gevoelen, voorgedragen in een te Malakka uitkomend Journal, waarvan een Engelsche Zendeling schrijver is, getiteld Indo-Chinese Gleaner, Januarij 1820, pag. 248, v. 8o. sqq., dat men in allen gevalle niets dan Calomel, Ol. M. Pip., Laudanum en Brandewijn noodig had, om deze ziekte bij allen te genezen; dit, zeg ik, had ten gevolge, dat men eerlang in ieder huisgezin deze middelen naast elkan-
{==419==} {>>pagina-aanduiding<<}
der zag, welke te zamen het grootsche opschrift droegen: Middel tegen de Cholera Morbus, (schoon hetzelve meestal jammerlijk faalde) zoo als men anders in het dagelijksch leven op het een of ander Menstruum b.v. schrijft:
Middel om vlekken uit te maken; ofschoon ik geloof, dat men gewoonlijk het laatste met meer zorg aanwendt, dan het eerste aldaar gebruikt werd, daar men, wat de hoeveelheid aangaat, zich ten minste nog min of meer regelt naar de uitgestrektheid der vlekken, en dit ten aanzien van de Cholera Morbus in 't geheel geene plaats vond. Zie daar dan het oogenblik geboren, dat het in dit opzigt met de Geneeskunde erger gesteld was, dan toen de beroemde hecker zeide, dat men, als een tolbediende in het tolregister, niets meer noodig had, dan ergens, in eene nieuwe leer der geneesmiddelen, den accijnsregel na te zien, wat ieder prikkelend middel aan het asthenisch ligchaam had te betalen! enz. Den aldaar aanwezige Geneeskundigen mijne opmerkingen ten opzigte dezer grove dwaling mededeelende, stemden dezen volkomen met mij in.
Niemand der onzen aan boord werd intusschen door deze ziekte aangetast, nadat wij aldaar eenige dagen vertoefd hadden (daar de matrozen, zonder hooge noodzakelijkheid, niet aan wal kwamen); toen, op een' tijd, dat ik mij in de stad bevond, twee derzelven, sterke, jonge en volbloedige menschen, door de Cholera Morbus overvallen, en ijlings naar wal gebragt werden. Ik kwam bij hen, toen zij, volgens het bovengemelde genezingsplan, reeds een aanmerkelijk deel der prikkelende middelen verzwolgen hadden, en zag hen stervende aan Enteritis en aanval van Apoplexie; de hevigste congesties naar boven waren aanwezig, en, niettegenstaande ik oogenblikkelijk alle pogingen aanwendde, om het bloed van de hersenen af te leiden, het was vergeess, en ik zag hen beiden als slagtoffers eener verkeerde behandeling omkomen. Ik drong aan op de sectio cadaveris, en gaf mijne verwondering te kennen, dat dit niet reeds eerder gebeurd was aan onderscheidene lijken; dan, dit werd afgeslagen,

{==420==} {>>pagina-aanduiding<<}
omdat men vreesde, dat, bij de opening van cadavera, aan deze, zoo men meende, pestaardige ziekte versch gestorven, (want in Indië kan men hier niet mede toeven, indien men eenigzins met grond indicaties wil afleiden uit het bevondene) de besmetting zoo hevig zou zijn voor hem, die deze bewerking deed, dat hij er zeer zeker kort daarna het slagtoffer van moest worden. Ik begreep, dat deze vrees, hoezeer misschien gegrond, mij niet mogt weêrhouden, en verzocht, door tusschenkomst van mijnen waardigen Kommandant, den Ridder e. lucas, aan den Heer Gouverneur van Malakka, dat mij ter beschikking zouden gesteld worden zes versche lijken van verschillenden ouderdom, van welke, helaas! overvloed voorhanden was. Ik verkreeg dit; en niet zonder huivering, maar vast besloten, opende ik dezelve naauwkeurig, in tegenwoordigheid van twee Geneeskundigen (*). Ziehier mijne resultaten:
In de ventriculus en het intestinum duodenum van de twee straks genoemde matrozen bevond zich eene scherpe, dunne, ligtgroene gal, schoon de vesicula fellis nog sterk opgevuld was; het peritoneum vertoonde de hevigste ontsteking; het onderste gedeelte der ventriculus en de intestina tenuia waren geheel zwart en gangraneus; de hepar hard en uitgezet; de lien gezond; ophooping van harde, taaije faeces in de intestina crassa; de organa uropoietica volkomen gezond, zoo als ook de borstholte en derzelver ingewanden; de vasa sanguifera colli en de hersenboezems ten sterkste opgevuld met dik zwart bloed; het aangezigt was gezwollen en purperblaauw; de oogen uitpuilende; in één woord, zij hadden het aanzien van gestikten of gehangenen. Bij drie der vier anderen, die ik opende, nam ik genoegzaam dezelfde verschijnselen waar; bij allen meer of minder versterving der

{==421==} {>>pagina-aanduiding<<}
ingewanden. Bij den vierden, zijnde een bejaard man, waren er slechts sporen van eene hevige ontsteking der maag en dunne darmen, de pulmones bijna geheel geconsumeerd, en de hersenen weinig meer dan gewoonlijk door bloed gedrukt. Bij geen der zes lijken vond ik eene groote hoeveelheid gal uitgestort, schoon dezelve immer abnormaal was; doch bij allen kwalijk verteerd voedsel in de maag, (hetgeen mij doet vooronderstellen, dat dit organum reeds eenigen tijd te voren in eenen staat van werkeloosheid verkeert.)
In hoe verre deze verschijnselen, van allerhevigste en tot versterving overgegane ontsteking der ingewanden, en opvulling der hersenboezems, het uitwerksel waren der Cholera Morbus, in hoe verre dat der prikkelende geneesmiddelen, zoo als Laudanum, brandewijn enz., zal ik niet bepalen: zoo veel is zeker, dat ik bij hen, die zich onder mijne behandeling begaven, de aanwijzing van Dr. alexander, zoo veel het inwendige betrof, bijna geheel liet varen, en bij ieder individu die geneeswijs aanwendde, welke mij met al zijne omstandigheden het meest scheen overeen te komen. Doch hiervan nader.

(Het vervolg en slot hierna.)





Een remonstrant aan mr. I. da Costa. (*)

Mr. da costa!

Gij hebt, in uw laatste lasterschrift, de Saddu ceën getiteld, op bladzijde 46 en 47, het volgende geschreven: ‘Dat de

{==422==} {>>pagina-aanduiding<<}
overgang van het Arminianismus tot de Roomsche kerk juist niet moeilijk is, blijkt, onder anderen, ook uit de verandering van petrus bertius, gewezen Regent van het Theologisch Staten Collegie te Leiden, die de Lijkrede op arminius geschreven heeft, en, zijne gevoelens zeer toegedaan zijnde, naderhand te Parijs tot de Roomsche kerk is overgegaan. - Van den Heer van stoutenburg, jongsten zoon van oldenbarneveld, is het bekend, hoe hij, te Brussel, de Roomsche godsdienst omhelsde. - Ook vondel, nadat hij zich in zijne verzen niet ontzien had op de alleronbeschaamdste wijze uit te varen tegen de pretense inquisitie van de hervormde kerken, eindigde met zich te begeven in den schoot van dat Pausdom, welks beginselen de lasteraars der vrome vaderen hun te laste durfden leggen.’ Uwe onbeschaamdheid deed u dit, met die Sadduceeuwsche listigheid en Pharizeeuwsche kwaadaardigheid, welke u, als hun waardig afstammeling naar den vleesche, eigen zijn, en welke gij gaarne, maar vruchteloos, aan anderen zoudt opdichten, nederschrijven, in de hoop, dat onkundigen het op zouden nemen voor het bewijs van die moedwillige leugen, tot hetwelk wij uwen meester bilderdijk hebben uitgedaagd, in de Letteroefeningen van Februarij laatstleden, toen hij, onder den naam van een' protestant, aan de Roomschkatholijken dezer dagen, geschreven had, ‘dat de Remonstrantsche Leeraars, die, in den jare 1619, gebannen werden, en wel die genen onder hen, welke de hevigste en opregtste in 't Arminiaansch geloof geweest waren, bij menigte tot de Roomsche kerk waren overgegaan.’ Daar de leugenaar op die uitdaging niet heeft kunnen antwoorden, hebt gij, zijdelings,
eene proef willen wagen, om te zien, of gij zijn' stank, bij onnoozelen, door bedrog, eenigzins goed zoudt kunnen maken. Doch zij zal u niet gelukken. Wij zwoeren hem, dat, zoo hij durfde antwoorden, wij zijn antwoord ziften zouden, en dat willen wij dan nu ook uw bovenstaand geschrijf doen. Indien het uw geschrijf niet is, - indien reeds uw titel liegt, gelijk uw geheel geschrift van de infaamste leugens doorweven is, - en indien gij hem slechts uwen naam leent, (want woorden, uitdrukkingen, spelling, taal, stijl, denkwijs, doel, valschheid, kwaadaardigheid, kortom alles kenmerkt uwen meester) dan willen wij dit aannemen als bewijs van zijnen schroom, om openlijk voor

{==423==} {>>pagina-aanduiding<<}
den dag te komen, en van uwe erkentenis voor zoo menig gedicht, als men zegt, dat hij u geleend heeft, om u eenigen naam, en daardoor, als zijn handlanger, eenigzins bruikbaar tot zijnen dienst te maken; en wij zullen gelooven, dat, dewijl gij u, door met zijne vederen te pronken, eenigen roem verworven hebt, gij u nu verpligt hebt gevonden, om u met een deel van zijne schande te beladen. In dat geval, proficiat! en dan neme hij, van hetgeen wij u hier toedienen, tot zich, wat hem toekomt. Doch leent gij hem slechts uwe pen, gelijk gij het doet voorkomen, dan ligten wij, beleefd, voor u den hoed, en zeggen: Salve Domine da costa! U komt de eer toe, dat niemand ooit een' grooten leugenaar zoo bedriegelijk heeft weten na te bootsen, en niemand ooit zoo letterlijk en zoo volkomen het jurare in verba magistri geleerd heeft, als gij. Voortaan staat gij bij ons aan het hoofd van het imitatorum servum pecus, en gij neemt, hetgeen wij schrijven, alleen voor u.
Bertius, stoutenburg en vondel, die tot de Roomsche kerk overgingen, zullen dan, volgens u, tot bewijs strekken, dat de overgang van het Armianismus tot de Roomsche kerk zoo moeijelijk niet is. Wel, dat is een overkostelijk argument! Wij gevoelen er al de kracht van in uw eigen voorbeeld. Gij gingt uit uw Jodendom tot het Christendom van Mr. bilderdijk over: derhalve is de overgang van uw Jodendom tot zijn Christendom zoo moeijelijk niet. Wel, wij gelooven het van harte. Maar wees er dan ook niet te trotsch op! En weet gij, wat gij doet? Omreis gij het israël, waarvan gij zijt uitgegaan, eens, en verzamel daaruit allen, die uw Jodendom aankleven, en breng ze tot Mr. bilderdijk. Dan zult gij niet lang zoo alleen staan. Mr. bilderdijk zal er welhaast zulke Christen-proselyten van maken, als gij zijt, en buiten twijfel ook tweemaal meer kinderen van den Vader der Leugenen, dan hij zelf; zoo de vrees van overtroffen te worden hem niet weêrhoudt, of hem te overtreffen mogelijk is. - Maar, slimme Logicus! gij hebt hier de gebannen Remonstrantsche Predikanten van 1619 voorbijgezien. Indien gij uwen meester eenigen dienst zoudt doen, moest gij ten minste een' of anderen van dezen, welke hij loog, dat in menigte tot de Roomsche kerk overgingen, - van die hevigste en opregtste in 't Arminiaansch geloof, weet gij? - bijgebragt, en van hunnen overgang tot de Roomsche kerk bewijs gegeven hebben. Gij

{==424==} {>>pagina-aanduiding<<}
hebt er nu niet één genoemd. Waarom niet? Omdat gij er zoo min, als hij, in staat toe waart: want waart gij dat geweest, gij zoudt er, voorai na die leelijke uitdaging aan uwen meester, wel mede zijn voor den dag gekomen. Wij besluiten derhalve: Mr. da costa heeft hier zelf zijnen lieven bilderdijk nog veel sterker, dan wij, aan de kaak gezet: want, toen wij het deden, kon men nog denken, hij zal toch wel, zoo al geene menigte, ten minste eenige gebannen Arminiaansche Predikanten te berde kunnen brengen; maar nu blijkt het, hij heeft er ook niet éénen.
Maar zacht, Mr. da costa! gij zult dit misschien loochenen, en ons, bij uzelven, ter goeder trouwe, (iets zeldzaams) van kwade trouw beschuldigen: want, hoezeer gij u van het versleten loopje van bilderdijk bedient, en met hem, om onnoozelen te bedriegen, zwetst, dat gij de Nederlandsche geschiedenis, en inzonderheid die der kerk, doorkropen, alle hare voorname schrijvers gelezen en met elkander vergeleken, en enkel de resultaten van uwe vergelijking geboekstaafd hebt, ook dit blijkt, uit uwe schriele aanhalingen, gelogen. En wat zoudt gij, die naauwelijks de kinderschoenen hebt uitgetrokken, sedert den blaauwen maandag, dat gij u Christen noemt, (want vroeger zult gij er u wel niet mede opgehouden hebben) van de Nederlandsche kerkgeschiedenis toch hebben gelezen? In uwen trigland, wien, in de Letteroefeningen van Maart laatstleden, de kroon is opgezet, in de Voorrede van de Handelingen der Dordsche Synode, die zoo onzijdig en den Remonstranten zoo bijzonder genegen was, en in leidekker, die beiden heeft uitgeschreven, moogt gij zoo hier en daar wat gebladerd hebben; maar van het legio van schrijvers en schriften, waaraan gij gaarne zoudt doen gelooven, dat gij gemeenzame kennis hebt, hebt gij zeker, zoo min als uw meester, ooit iets ingezien, of zelfs de namen of titels der meesten hooren noemen. Nu dan: in uwe doodelijke onkunde hebt gij misschien gewaand, dat de Hoogleeraar bertius, die Regent van het Theologisch Staten-collegie was, ook Remonstrantsch Predikant geweest is. Dit had uw meester, zoo hij het wist, u beter behooren te onderrigten; doch, dewijl hij het niet gedaan heeft, willen wij u dan te regt wijzen. Weet dan, jong man! dat petrus bertius, hoezeer hij, gelijk u bij toeval bekend blijkt geweest te zijn, de gevoelens van
arminius was toegedaan, toch nooit Remonstrantsch Predi-
{==425==} {>>pagina-aanduiding<<}
kant geweest is, noch immer gebannen werd. Hij had, in de twintig jaren, als Hoogleeraar te Leiden, in verscheidene vakken van wetenschap, onderwijs gegeven, en was, sedert 1606, Mederegent van het Staten-collegie geweest, toen de onverdraagzaamheid van dien tijd hem, in 1615, dwong, van zijn Regentschap af te staan; en, in 1619, deed de vervolgzucht uwer Synodalen hem, in weerwil der voorspraak van Prins maurits, (om zijne Arminiaansche gevoelens, waarom die Vorst hem verzekerd had, dat hem geen leed zou wedervaren) niet alleen van zijn ambt afzetten, maar ook verbieden, eenige jongelingen in huis of kost, of onder opzigt, te ontvangen, en eenig onderwijs in talen, historiën, wijsbegeerte of welsprekendheid te geven. Hierdoor van alle bestaan beroofd, bevond hij zich eerlang, met een talrijk huisgezin, in groote benaauwdheid, welke hem, zeker tegen zijn geweten, perste, om zijne liefderijke vervolgers, op vruchtelooze hoop van eenige gunst, te naderen, en naarstig bij de Contra-Remonstranten te kerk te gaan. Ook verzocht hij van de Staten van Holland eenige gagie; doch hij konde niets opdoen. Dit drong hem, in de uiterste behoefte, naar Frankrijk, waar de Koning hem, in 1617, uit hoofde zijner uitstekende kennis van de aardrijkskunde, onder genot van zeker pensioen, met den titel van zijnen Geographist vereerd had, en waar hij nu het gezegd pensioen, dat over een geheel jaar vervallen was, hoopte te ontvangen. Doch hij vond de betaling daarvan niet gereed. Dit vermeerderde zijne verlegenheid: en, daar hij nu, zich tot de Fransche Hervormden van Charenton gewend, en gewenscht hebbende, om met hen de gemeenschap des heiligen avondmaals te vieren, liefdeloos door hen werd
afgewezen, en eenige Doctoren der Sorbonne hem, ten zelfden tijde, met belofte van een Professoraat, tot het Pausdom aanlokten, bezweek hij, niet omdat hij waarachtige neiging tot het Pausdom had, maar omdat hij geene andere uitkomst zag, zoo hij met de zijnen niet van gebrek wilde omkomen. Schandvlek gij, Mr. da costa! daarom zijne gedachtenis! Maar wij zullen het eeuwig uwe Synodalen doen, die hem tot zulken stap dreven; en zoo gij iets lezen en leeren wilt, dat gij zoo zeer behoeft, raadpleeg dan de Schrijvers, welke wij hier nevens, ten uwen dienste, aanhalen, en waaruit gij den man kunt leeren kennen, en tevens zien, hoe hij, die zich den Chris-
{==426==} {>>pagina-aanduiding<<}
telijken naam waardig zal toonen, de zwakheid van zulken man moet beoordeelen (*).
Maar zou misschien de woeste krijgsman stoutenburg ook wel tevens Remonstrantsch Predikant geweest zijn? Dat, denk ik, zult gij wel niet geloofd hebben; maar wel, dat hij der Remonstrantsche gevoelens was toegedaan. Doch, eilieve, bewijs ons ook dat eens! Ons is er nimmer iets van gebleken: en derhalve schijnt hier uw bewijs wel een weinigje kreupel.
Maar beter zal het waarschijnlijk ten aanzien van vader vondel klemmen, indien wij de gebannen Predikanten maar buiten het spel laten. Och ja! Hij stond, ten minste eenigen tijd van zijn leven, eenige gevoelens der Remonstranten voor. Maar dat konde hij ook doen, wanneer hij Luthersch of Doopsgezind was. Zeg ons nu eens, manneken! vanwaar weet gij, dat hij Arminiaansch, dat is, lidmaat van eene of andere Arminiaansche gemeente was, of ooit met de Arminianen de godsdienstige gemeenschap des heiligen avondmaals hield? Dat hij oorspronkelijk tot de Waterlandsche Doopsgezinden behoorde, en onder hen het Diakenschap bekleed heeft, is bekend; maar dat hij hen verliet, en zich bij de Arminianen voegde, zult gij nooit in staat zijn te bewijzen. Gij hebt u dus jammerlijk aan dezen Sant van het Nederlandsch Dichterenkoor, naar wiens model elk zich poogt te vormen, door hem met zulke hatelijke ketters te verbroederen, verzondigd; gij vooral, die met uw' meester zoo ijvert, om hem inzonderheid in datgeen na te volgen, of zelfs te overtreffen, waarin schier niemand uwer kunstbroederen het ooit zocht te doen, - in het schrijven van schot- en hekeldichten, en het lasteren en schelden van de genen, die gij haat, en wier gevoelens van de uwen verschillen. Nu, daarvoor zult gij dan ook, boven alle uwe kunstbroeders, zoo lang uwe schandrijmen leven, de onsterfelijke eer genieten van met vaartje vondel in ééne rij te staan, en, als ontheiligers der kunst, veracht te worden. Wederom proficiat!

{==427==} {>>pagina-aanduiding<<}

Hoe staat het ondertusschen nu met uw kostelijk argument? Mij dunkt vrij sober. ‘Bertius, die Remonstrantschgezind was, stoutenburg, van wien men niet weet, wat hij was, en vondel, die tot de Doopsgezinden behoorde, gingen tot de Roomsche kerk over: derhalve blijkt het, dat de overgang van het Arminianisme tot de Roomsche kerk zoo moeijelijk niet is.’ Het doet mij van uwentwege hartelijk leed, en u zeker ook, dat dit zoo ellendig begint te hinken. Maar weet gij wat? Gij moet het maar volhouden, gelijk gij, in navolging van Mr. bilderdijk, zoo menige leugen doet. De eene of andere onkundige, die, hetgeen tegen u geschreven wordt, niet leest, en u op uwe Joodsch-Christelijke trouw gelooft, zal er dan toch door bedrogen worden, en dus zult gij dan, bij dezen, toch uw eerlijk doel bereiken. En waarom zou uw argument ook niet even goed doorgaan, als, bij voorbeeld, het volgende: ‘Vele Arminianen gingen tot de Contra-Arminianen, en vele Contra-Arminianen tot de Arminianen over: ergo blijkt, dat de overgang van dezen tot genen, en van genen tot dezen, juist zoo moeijelijk niet is.’? Kijk, dat klinkt als een klok! En wees gij derhalve zelf op uwe hoede: want hoe ligt zou het kunnen gebeuren, dat gij zelf nog tot de Arminianen overgingt; doch, als de verzoeking daartoe u eens bekruipen mogt, zoo bedenk, om haar tegen te staan en te overwinnen, of het misschien bij de Arminianen niet wat moeijelijker zou kunnen zijn, om u te ontvangen. Ondertusschen geloof ik waarlijk, dat juist daarom de overgang van het Contra-Arminianisme tot het Arminianisme zoo moeijelijk niet is, omdat ook de overgang van het Contra-Arminianisme tot de Roomsche kerk niet moeijelijk is: want luister eens aandachtig naar dit argument!
‘Drie Contra-Arminiaansche Predikanten (let wel! drie Predikanten! dit zegt toch iets meer, dan een bertius, stoutenburg en vondel!) drie Contra-Arminiaansche Predikanten, dan, gingen, in den tijd van bertius, of wat vroeger, tot de Roomsche kerk over: ergo: de overgang van het Contra-Arminianisme tot de Roomsche kerk is zoo moeijelijk niet.’ Drie Contra-Arminiaansche Predikanten!!!... Ja, ja, borstje! verwonder u maar zoo niet, en leer, dat men zoo maar niet enkel wat in zijnen trigland gebladerd moet hebben, om achter de geheime anekdoten der kerkgeschiedenis

{==428==} {>>pagina-aanduiding<<}
te komen. Wilt gij nu wat nader bescheid? Wel, zie daar is het! - In den opgemelden tijd, dan, leefden jan haren, of van haren, olivier van hattem, en fabrice de la bassecourt. De eerste, jan haren, welke betuigde het Evangelie tusschen de zeventien en achttien jaren met stichting gepredikt te hebben, eerst als Waalsch Predikant te Valenciennes, ging vervolgens tot het Pausdom over. Evenwel de man kreeg daarna berouw, zwoer het Pausdom af, keerde tot de Protestantsche Walen weder, en werd nu Predikant onder hen te Brugge. Maar, na eenig tijdsverloop, had hij hier weêr leedwezen van, wierp zich op nieuw in de armen van moeder de heilige kerk, en werd, door de Jezuiten te Antwerpen, in liefde ontvangen. En toch beviel het hem onder hen alweêr niet; en wendde hij zich nu tot de Contra-Arminianen van Wezel, die, om zich niet liefdeloozer te toonen dan de Jezuiten, hem in genade aannamen; schoon hij, staande zijnen afval, de Hervorming en de hervormde Leeraars, in bittere geschriften, schandelijk gelasterd had (*). - Olivier van hattem was ruim elf jaren Predikant, eerst bij de Gereformeerde gemeente van Hagestein, in het Sticht van Utrecht, daarna in de Classis van Dordrecht, te Sint Antonis-polder en Sillershoek. Hij viel af tot de Roomschen, trok naar Leuven, en schreef
daar een boekje, waarin hij beweerde, dat de Roomsche kerk de éénige, heilige, algemeene en Apostolische, en de Gereformeerde religie een kalverdienst is, en dat de Calvinisten, nevens de andere sekten, de hoer van Babel zijn (†). - Fabrice de la bassecourt, eindelijk, eerst Roomsch Priester, kwam van het Pausdom tot de Gereformeerde kerk over, begaf zich daarna weder tot de Roomschen, maar werd andermaal Gereformeerd, en nu Waalsch Predikant te Amsterdam, waar hij vervolgens een der ijverigsten was tegen de Arminianen (§).

{==429==} {>>pagina-aanduiding<<}

Wat zegt gij nu, Mr. da costa! van ons argument? Zoudt gij meenen, dat het iets meer steek hield, dan het uwe? - Gij moogt dit eens op uw gemak overwegen. Wij raden u intusschen, dat, als gij eens weder wilt optreden, om uws meesters lasteringen goed te maken, of hem uwen naam te leenen, gij wat beslagener ten ijs komt, of u wat minder blind bij den neus laat leiden. Voor het overige mogen anderen, die, na hetgeen de Recensent in No. VII van de Letteroefeningen, en j. roemer in zijne Pharizeën, reeds loffelijk gedaan hebben, u en uw prulschrijven die moeite nog verder waardig achten, u, over hetgeen gij wijders gelogen en gelasterd hebt, de rest geven. Wij hebben slechts, in een klein proefje, willen toonen, van welk gewigt en gehalte uw schrijven is. Het zou ons leed doen; zoo gij er niet mede tevreden waart; doch, in dat geval, zou men u, bij nadere gelegenheid, wat ruimer kunnen bedienen. Neem intusschen het tegenwoordige voor lief, geniet het met vol genoegen, en oogst van uwen arbeid, bij geheel het Nederlandsch publiek, al den dank, welken er u voor heeft willen betuigen

een remonstrant.
Junij, 1824.




Bijzonderheden, aangaande Erasmus.

(Uit heidegger, Historiae Eccl. N.T., Tigur. 1655.)

‘Ik heb (zegt heidegger) een' brief bij der hand, welke naar het handschrift des schrijvers (t.w. erasmus) afgeschreven is, in welken hij, in 't jaar 1534, van Fryburg, aan joh. cholerus, onder anderen, het volgende schrijft: ‘Te Bonn is een zekere Franciscaner, genaamd nicolaas herborn, welke een zeer uitgestrekt regtsgebied heeft, als zijnde Commissaris van het aan deze zijde der Alpen gelegene (Cismontanus). Deze heeft te Antwerpen een boek met feestredenen over het lijden, op den zondag Quadragesima, uitgegeven, alsof hij dezelve te Keulen voor het volk gepredikt had. In dit boek is geen greintje verstand noch geestigheid, geen spoor van geleerdheid of godsvrucht zelfs. Hij schijnt echter dit alles opeengehoopt te hebben met het oogmerk, om, onder eenen godsdienstigen titel; gelegenheid te hebben, om zijn gif uit te braken. Men

{==430==} {>>pagina-aanduiding<<}
heeft mij uit de drukkerij drie bladen, tot eene proef en voorsmaak, van dit heerlijk werk gezonden. Op het eene blad schrijft hij, behalve de andere fouten, dat luther een groot gedeelte van de kerk tot zich gesleept heeft, zwingli en oecolampadius insgelijks een gedeelte, erasmus echter het grootste deel. Op het andere blad noemt hij luther, zwingli en oecolampadius de soldaten van pilatus, die christus gekruist hebben, en bij dezen telt hij ook mij (erasmus), er bijvoegende, dat ik door denzelfden geest geleid was en met dezelfde bedoeling geschreven had, waarmede zij geschreven hadden, en dat er volstrekt geen onderscheid was, dan alleen, dat ik spotte, en zij de zaak ernstig behandelden. Hij voegt er nog een spreekwoord, uit de beste spreekwoorden der Monniken, bij: dat ik de eijeren gelegd heb, en dat luther en de overigen dezelve uitgebroed hebben. Ik twijfel niet, of het gansche werk zal wel met dergelijke bloempjes opgevuld zijn,’ enz.

Oordeel van het Roomsche Hof over de Schriften van Erasmus.

‘Desiderius erasmus van Rotterdam. Worden toegelaten deszelfs Spreekwoorden, uitgegeven door paulus manutius, of naar deszelfs exemplaar afgedrukt of verbeterd. Insgelijks de Brief aan adriaan VI, Paus van Rome, welke geplaatst is voor de verklaring der Psalmen van arnobius. Maar op den titel des Briefs zij bijgevoegd: De Schrijver is veroordeeld; de Brief wordt toegelaten. Nog laat men toe, indien dezelve gezuiverd worden, zijne werken, welke uitgegeven zijn onder den titel: Omnia Opera des. erasmi Roterodami, quaecunque ipse auctor pro suis agnovit, novem tomis distincta, &c. Basil. apud frobenium, 1540. De volgende werkjes echter: het Boek der Zamenspraken, - de Zotheid, - de Instelling van het Christelijk Huwelijk, en de Verdedigingsbrief aangaande het verbod van vleescheten, in die deelen vervat of afzonderlijk uitgegeven, worden niet gezuiverd, maar volstrekt verboden. Nog worden, gezuiverd zijnde, toegelaten de Aanteekeningen op den H. augustinus van denzelfden erasmus en van lod. vives; insgelijks de Voorrede en Aanmerkingen enz. op den H. hieronymus; insgelijks de Voorrede en Aanteekeningen op den H. hilarius.’


{==431==} {>>pagina-aanduiding<<}

Oordeel van den beroemden Heidegger over Erasmus, als Hervormer.

‘Datgene, wat de Godgeleerden omtrent ursinus, calvijn en martyr opgemerkt hebben, namelijk dat die den Student in de Godgeleerdheid de stevels aantrekt, deze hem op het paard zet, en gene hem de sporen aandoet, laat zich ook zeer goed op de behandeling van ons onderwerp (de Geschiedenis der Hervorming) toepassen. De herstellers der fraaije letteren trokken (t.w. de Hervorming) de stevels aan; de bespotters der Pauselijke magt en de berispers van de Roomsche bijgeloovigheden zetten dezelve op het paard, en eindelijk trokken de omverwerpers van de leerbegrippen dezelve de sporen aan. Het eerste is men verschuldigd aan reuchlin, hermolaus barbarus, enz.; het andere aan laurens valla en erasmus van Rotterdam; het laatste aan zwingli en luther.’





Letterkundig verzoek van mr. Jacobus Scheltema.

Aan den Heer Redacteur van het Tijdschrift: de Vaderlandsche Letteroefeningen.

Mijn Heer!

Voorheen meermalen een gewenscht gevolg gezien hebbende van eene heusche uitnoodiging, in uw geacht Tijdschrift, om bijdragen tot deze of gene letterkundige onderneming, neem ik de vrijheid, een gelijk verzoek te doen, betrekkelijk een werk, hetwelk, zoo ik meen, met geene mindere belangstelling dan de andere, door de Nederlandsche Geleerden en de voorstanders der Vaderlandsche Geschiedenis en Oudheden, zal vereerd worden.
Het zal aan velen hunner niet geheel onbekend zijn, dat de goedkeuring, welke mijne Verhandeling: Geschiedenis der Zuiderzee getiteld, bij het voorlezen heeft erlangd, mij aangemoedigd heeft, om het onderzoek naar de voormalige gesteldheid van den bodem des Vaderlands voort te zetten, en de geschiedenis van dien bodem in deszelfs geheel te bewerken, afgescheiden van de lotgevallen en bedrijven der bewoners, en dat hieruit een werk gerezen is, getiteld: Geschie-
{==432==} {>>pagina-aanduiding<<}
denis der Zuiderzee- en der Rivieren en Stranden tusschen Eems en Schelde.
Boven wenschen heeft het geluk mij gediend in het vinden van minbekende en ongebruikte bouwstoffen. Dan, zoo als het gewoonlijk gaat bij de Schrijvers, mijne begeerte naar meer is nog niet bevredigd.
Uit verscheidene brieven van voorname Oudheidkundigen en andere vrienden des Vaderlands, tusschen de jaren 1775 en 1782 gewisseld, over verschillende onderwerpen, in betrekking tot de algemeene welvaart des lands, vóór, bij of kort na het stichten des Oeconomischen Taks, of Huishoudelijke Maatschappij, is het mij gebleken, dat onze beroemde taalkenner, Mr. balthazar huydecoper, Baljuw op Texel, gedurende verscheidene jaren gedacht en gewerkt heeft aan de Geschiedenis der Zuiderzee, benoorden Enkhuizen, en van de Zeegaten; dat hij zeer vele getuigenissen van oude en ervarene personen aangaande overleveringen en bevindingen heeft verzameld; en dat hij vooral over deze onderwerpen, en met name over ondernemingen tot landwinning en indijking, vele brieven gewisseld heeft met Mr. zacharias l'epie en anderen.
Bij het gebruik van het werk, door den laatstgemelden in 1753 uitgegeven, met den titel: Onderzoek over de oude en nieuwe gesteldheid van Holland en over de Zeeweringen, en van de Oudheidkundige Verhandelingen van Mr. r. paludanus, ben ik aangaande het belang dier pogingen, en van die briefwisseling, nog meer overtuigd geworden. Doch, welke moeite ook door mij is aangewend, tot nog toe heeft het mij niet mogen gebeuren, hieromtrent eenig ander berigt te vinden, dan dat Mr. r. paludanus die geschriften van Mr. b. huydecoper en van Mr. z. l'epie om den jare 1775 heeft gezien en gebruikt; doch daarbij is niet vermeld, waar deze stukken destijds bewaard werden.
In den tegenwoordigen tijd, zoo geschikt voor groote ondernemingen, is het mij vooral van belang voorgekomen, om de geheugenis te doen herleven aan het ontwerp, om het Eiland Wieringen met den vasten wal te vereenigen, waaromtrent in het gemelde werkje van l'epie meer berigten en eene kaart te vinden zijn. Huydecoper en paludanus waren van begrip, dat hierdoor weldra de aanslikking benoorden en bezuiden dit Eiland zoodanig zoude toenemen, dat de Wieringer Gronden, het Balgzand, het Koegras, en misschien

{==433==} {>>pagina-aanduiding<<}
ook het Meer bezuiden Wieringen, bewesten de haven van Medemblik, zouden kunnen worden ingedijkt, zonder groote kosten, en met uitzigt op groot gewin.
Nu strekt mijn vriendelijk verzoek aan mijne Landgenooten, om, wanneer men iets weet aangaande de geschriften en brieven van Mrs. b. huydecoper en z. l'epie, en over de Zuiderzee, de Zeeweringen, Kusten en Stranden van Noord-Holland, hiervan berigt aan mij te willen geven; en aan de bezitters van die geschriften, om dezelve voor eenen bepaalden tijd aan mij te leenen, wanneer ik met discretie en dankbaarheid het beste gebruik van dezelve zal trachten te maken.
Met de spoedige plaatsing van dezen brief zult Gij mij eenen bijzonderen dienst doen. Ik ben, met hoogachting,

Mijn Heer!
Uw Weled. dw. Dienaar

jacobus scheltema.
Utrecht, den 8 Mei, 1824.




Iets uit een' brief van den abt Michaud, zendeling in Louisiana.

St. Louis, den 16 April 1823.

In 1821 begaven zich verscheidene Opperhoofden van de Osages naar St. Louis, op bevel van den Opperintendant over de Wilden. Sans-nerf, de Chef der Osages, was aan hun hoofd. Zij bragten een bezoek bij onzen Bisschop (Mgr. dubourg), dien zij den Chef van den zwarten Tabberd noemden. Zij hadden zich alvorens in groot kostuum uitgedost. Hun koperkleurig lichaam was met vet besmeerd, hun aangezigt en armen gestreept met verschillende kleuren; het loodwit, het vermiljoen en het kopergroen vormden, in hunne tatouéring, eene groote verscheidenheid van voren, welke alle zamenliepen naar den neus; hun haar was kuifswijze opgemaakt. Zij droegen armbanden en oorhangers, en hadden zich neus en lippen doorboord, tot het doorsteken van ringen. Hun schoeisel was gemaakt van reeboksvel, en versierd met veelkleurige vederen; zij hechten er eenige sieraden aan, gegarneerd met kleine pijpen van tin, waarop zij grooten prijs stellen, van wege het geraas, dat zulks, loopende of dansende, maakt. Hun hoofd is versierd met eene soort van kroon, aan welke men vogelkoppen, kleine hertsho-
{==434==} {>>pagina-aanduiding<<}
rens, beerenklaauwen en andere soortgelijke kiesche verfraaijingen opmerkt. Eene wollen deken, van de schouders afhangende, een weinig minder élégant dan de shawls, waarvan men zich in Europa bedient, bedekt schier al het overige des ligchaams; welk bedeksel nog versierd is met staarten van verschillende dieren. - Vóór hun vertrek, verzocht sansnerf den Bisschop om een bezoek te hunnent, hem verzekerende van een goed onthaal, en dat hij water zou storten op het hoofd van eene menigte hunner; dat is te zeggen, dat hij hen zou doopen. De Bisschop beloofde zulks, en gaf elk hunner een crucifix en eene medalje ten geschenke, welke hij hun met een lint om den hals
vastmaakte, en hun aanbeval wèl te bewaren, hetgeen zij beloofden en ook nakwamen.
[Wij gaan met stilzwijgen den ophef voorbij, dien de Vader Jezuit hier maakt van zijn bekeeringswerk onder deze volken, in tegenoverstelling van de Protestantsche Zendelingen, ‘die daarin, schoon van toereikende middelen voorzien, schrikbreuk hadden geleden.’ Het moet elk, die dit verslag leest, toeschijnen, dat de Vaders Jezuiten van meening zijn, aan hunne zending volkomen voldaan te hebben, wanneer zij braaf kinderen doopen, en de ouders, bij hunne godsdienstoefening, ‘zien knielen en weêr opstaan, zoo als zij dat anderen zien doen, en de oogen met beweging ten hemel heffen.’ - Liever deelen wij nog eenige bijzonderheden mede, rakende het reeds genoemde Opperhoofd dier Wilden.]
De Wilden van de Missouri beschouwen sans-nerf als hunnen grootsten redenaar; en, hoewel hij zijne welsprekendheid niet in Europa heeft opgedaan, ontdekt men echter in zijne redenen veel natuurlijk vernuft, met eene groote mate van openhartig- en zucht tot onafhankelijkheid.
De afgevaardigden der Wilden op zekeren dag eenen Raad bijwonende, gehouden te St. Louis bij den Opperïntendant over de Indianen, nam sans-nerf, na het rooken van de kalumet des vredes, het woord, en weidde zeer in het breede uit over de kwade trouw, waarmede hij beweerde, dat de Vereenigde Staten de voorwaarden vervuld hadden van een voorloopig verdrag tusschen hen. ‘Wij hebben afgestaan,’ zeide hij, ‘aan u en aan uwen grootvader (washington) alle de landen, die gij wildet hebben; gij - gij hebt ons vele dingen beloofd; maar, let wel, gij hebt

{==435==} {>>pagina-aanduiding<<}
eene dubbele tong: met de eene zegt gij eene zaak, en met de andere eene andere. De huisgeraden, die wij van u ontvangen hebben, deugen zoo weinig, dat zelfs onze kinderen ze niet willen hebben, om er mede te spelen. De dekens, die gij ons gegeven hebt, zijn zoo slecht, dat de minste wind de draden wegvoert; zoo dun, dat wij er duidelijk de zon door kunnen heenzien; en, wanneer wij ze op den grond uitspreiden, boren er de punten van het gras door, en vormen kleine weiden boven dezelve.’ - Ziedaar, woord voor woord, een klein gedeelte zijner lange redevoering.
De crucifixen en medaljes, welke de Bisschop hun heeft geschonken, bekleeden altijd den eersten rang in het lange snoer van medaljes, welke zij gewoonlijk met zich dragen; daarop volgt de Fransche medalje, dan de Spaansche, dan de Engelsche, en eindelijk de Amerikaansche. De Amerikanen noemen zij groote messen, van wege de ponjaarden, welke zij gewoon zijn te dragen.
Zie hier nog eene andere manier, waarvan zich de Indianen bedienen, om de mate hunner genegenheid voor de verschillende volken uit te drukken, aan welke zij achtervolgens onderworpen geweest zijn. Een Amerikaan, op zekeren tijd aan eenen Wilde vragende, van welk volk hij het meeste hield: Zie! antwoordde de Wilde, zijne hand naar den schouder brengende, en hem de gansche lengte van den arm vertoonende, zóó bemin ik de Franschen; vervolgens de hand latende afdalen tot aan den elleboog, zeide hij: zóó de Spanjaarden; hij bragt dezelve naar de vuist, zeggende: zóó de Engelschen; eindelijk toonde hij het uiteinde zijner vingeren, en zeide: zóó de Amerikanen.

Overgeslagene bijzonderheid, behoorende tot het verslag der geopende mumiën, medegedeeld in no. VI van dit mengelwerk.

Eindelijk vond men in de omwindsels een' kleinen papyrus, met deze woorden in Grieksche letteren: Ik ben van Koninklijken bloede, en het levenslicht verschuldigd aan cleopatra. - Hoe sterk spreekt deze vermaarde naam tot de verbeelding! en welke overdenkingen doet dezelve ontstaan over de wisselvalligheden van de lotgevallen der menschen!

{==436==} {>>pagina-aanduiding<<}
Deze Vorst, godsdienstiglijk bijgezet in grafgesteenten, die, gedurende twintig eeuwen, zijne overblijfselen tegen het geweld des tijds beschermden, thans uit de onderaardsche gewelven van Thebe overgebragt in het kabinet van een' geleerden Franschman, en ten toon gesteld aan de nieuwsgierige blikken van den luchtigen Parijzenaar!...




Veroordeel niet!

Die van u zonder zonde is, werpe het eerst den steen op haar.



Joh. VIII:7b.

Daar zit de Heiland neêr, te midden van de scharen, 
Die in het voorhof van den Tempel zaamvergâren; 
Daar staan zij, jong en oud, als aan den grond geboeid, 
Wijl reine hemeltaal van Jezus' lippen vloeit. 
Nog spreekt Hij van zijn leer, van God, den besten Vader, 
Als - ziet! wat volksgewoel, wat oploop dringt al nader? 
Men stuwt elkander voort; de kreet: ‘Ter dood! ter dood!’ 
Klinkt over 't voorplein heen, herhaald door klein en groot. 
Wie is zij, ginds, omringd, gestuwd en voortgedreven, 
Als aan 't baldadig spel des moedwils prijs gegeven, 
Mishandeld, voortgesleurd, ter prooije aan schimp en leed, 
Met hangend, golvend haar en losgereten kleed? 
Wie is ze?... o God! een vrouw in overspel gegrepen, 
Die ruwe scharen wreed, meêdoogloos voorwaarts slepen. 
Men tiert en joelt dooreen; doch houdt bij Jezus stil. 
Hij, minzaam, altijd goed voor elk, die naadren wil, 
Blikt allen vriendlijk aan; terwijl aan wederzijden 
De scharen tot Hem treên, en zich ten kring verwijden, 
Die langzaam ruimer wordt en aansluit in het rond, 
Tot dat de vrouw alleen er, als gedaagde, in stond. 
Nu treedt een Schriftgeleerde, een lid des Raads, naar voren: 
‘Doe, Rabbi!’ spreekt hij, ‘thans aan ons uwe uitspraak hooren! 
Zij, de boeleerster, die hier siddrend voor u staat, 
Zij werd in overspel betrapt op heeter daad. 
Hoe! moet, naar 't oud gebod, niet de overspeelge sterven? 
Of moet thans Isrels wet haar klem te schendig derven? 
De straf der steeniging eischt Mozes, eischen wij; 
En onze Regtbank draalt: spreek, Meester! wat zegt gij?’ 
De Heiland staart hem aan, vol majesteit en waarde, 

{==437==} {>>pagina-aanduiding<<}

Werpt op de vrouw het oog, maar bukt zich neêr ter aarde, 
En kreunt zich aan 's volks drift, hunn' eisch noch vragen niet, 
Daar Hij geen woord, geen' wenk aan hen ter weêrspraak biedt. 
Onachtzaam op hun taal, kan niets zijne aandacht wekken: 
Slechts slarende op den grond, schrijft Hij er een'ge trekken, 
In onbestemden vorm, met zijnen vinger neêr, 
Als deed Hij hun verstaan: ‘Vraagt, huichlaars! mij niet meer.’ 
Maar neen! de boosheid loert, en smeedt op nieuw haar lagen; 
Naauw zwijgt men, of men durft dezelfde twistvraag wagen; 
Dezelfde schriklijke eisch, dezelfde roep om straf 
Rolt, met een' vromen schijn, van huichellippen af. 
Thans wordt de Heer genoopt, zijn mijmring af te breken; 
Nu zal Hij uitspraak doen; de tijd is dáár van spreken: 
Schoon 't volk Hem Meester noemt, de taal is sluw en loos; 
De tong schijnt honigzoet, maar 't veinzend hart is boos. 
De Heiland rigt zich op, terwijl zijn achtbaar wezen, 
Bij verontwaardiging, een' hoogen ernst doet lezen; 
Hij spreekt: ‘Wie rein zich kent, te midden dezer schaar, 
Wie zonder zonden is, werp' d'eersten steen op haar!’ 
En naauw heeft Hij die taal met nadruk 't volk doen hooren, 
Of bukt zich weêr ter aarde, en zet zich als te voren. 
 
Verslagen staat de schaar; diep trof dit woord de ziel; 
't Was als een donderslag, die haar op 't harte viel; 
Men ziet elkander aan; men steekt de hoofden zamen; 
Men mompelt, schoolt bijeen; maar, wat men moog' beramen, 
De stem, die God in 't hart van iedren stervling gaf, 
Roept luidkeels: ‘Oordeel niet; sta God het oordeel af!’ 
Nog wil men vragen; ja, men wil dat woord vergeten; 
Maar des te luider spreekt de taal van 't bang geweten; 
En de aangegroeide hoop slinkt langzaam, gaat uiteen, 
En elk sluipt schaamrood weg, en laat de vrouw alleen. 
 
Daar staat de zondares, diep in zichzelv' verloren. 
O! dat ze uit Jezus' mond een woord van troost mogt hooren! 
Zij zucht, zij nokt en schreit, ter prooije aan diepe smart, 
En al 't gewigt der schuld drukt loodzwaar op haar hart. 
Daar staat de vrouw alleen. Wat schouwspel! wie zal 't malen? 
Geen dichtpen schetst het rein, en te arm zijn menschentalen. 
Wat zonderling geheel! wat afstand zonder grens! 
Hier Jezus zonder smet, dáár een strafschuldig mensch; 
Hier 't reinste beeld der deugd, de heiligste onder allen, 
Dáár een boeleerster, diep, maar redloos niet gevallen. 

{==438==} {>>pagina-aanduiding<<}

Nog staat zij sprakeloos, de felgeschokte vrouw, 
Met tranen in het oog, maar tranen van berouw. 
Nu werpt de Heer op haar zijn liefdevolle blikken; 
Hij ziet haar' tranenvloed; Hij hoort haar hijgen, snikken, 
En waar Hij rond zich schouwt, of voor zich henen ziet, 
Hij ziet de vrouw alleen, doch ziet de schare niet. 
‘o Vrouw!’ zoo vangt de Heer haar minzaam aan te vragen, 
‘Waar zijn ze, die om 't feit u waagden aan te klagen? 
Waar zijn ze, die de wet van Mozes tegen u 
Zoo strenglijk eischten? spreek! waar zijn uw Regters nu? - 
Geef vrij het harte lucht; getuig mij, zonder vreezen, 
Heeft niemand u ter straf, ter steeniging, verwezen? 
Veroordeelde u niet één?’ zoo vroeg de Heiland weêr, 
En snikkend zegt de vrouw, vol ootmoed: ‘Niemand, Heer!’ 
Nu ziet haar Jezus aan, en pèilt geheel haar harte, 
Doorschouwt geheel haar ziel, en ziet haar boezemsmarte, 
En spreekt, daar niets den vloed van hare tranen stuit: 
‘Sprak niemand over u het schriklijk vonnis uit, 
'k Veroordeel u ook niet, neen!’ zegt Hij minlijk teeder, 
‘Ga heen in vrede, vrouw! ga, zondig slechts niet weder!’ 
Zij valt, met diep gevoel en overkropt gemoed, 
Op 't zaligklinkend woord, den goeden Heer te voet; 
Zij gaat, in dank ontgloeid, door waar berouw gedreven: 
De schuld is uitgewischt; de zonde is haar vergeven. 
 
j. van harderwijk, r. zoon. 
Rotterdam. 1824. 





De mensch een kind.


Des levens lentetijd 
Is niet alléén gewijd 
Aan zorgelooze vreugd, 
Geweld uit reine deugd. 
De vriendelijke lach, 
Zoo vrolijk als de dag, 
Versiert niet onverpoosd 
De wang, die hooger bloost, 
Wen 't knaapje, aan 't stof verkleefd, 
In aardschen hemel zweeft. 
Helaas! een trek der smart 
Van ligchaam of van hart 

{==439==} {>>pagina-aanduiding<<}

Misvormt al vaak den mond, 
Waar 't englenlachje stond. 
Zóó dekt een dikke damp, 
Bevracht met ramp op ramp, 
Ook vaak de vreugdezon, 
Die nog in luister won, 
Voor 's mans bedroefden blik, 
En regent schrik op schrik, 
Dan is de held vervaard; 
Dan bukt het hoofd ter aard', 
Dat op gerekten hals, 
Bij 't lagchen des gevals, 
Zich fier ten hemel hief. 
Nu voelt zijn borst de grief 
Des dolks, waar 't lot mee vlijmt, 
En Simson's kracht bezwijmt! 
 
Klein en volwassen kind 
Zijn even speelgezind. 
Elk kiest eene eigen rol, 
En speelt die wijs of dol; 
Maar allen spelen nog, 
Want menschen zijn ze toch, 
 
Met kroonen speelt de vorst 
Uit ijdlen gloriedorst; 
Met hoep en tol het kind, 
Dat in het huisdier vindt 
Hetgeen de heerscher heeft, 
Voor wien een wereld beeft, 
Aan onderdaan, vazal, 
En vleijers zonder tal. 
 
Ja! blinkt een schrift of prijs, 
Hetzij een gunstbewijs, 
Hetzij der vlijt ten loon, 
In 't oog des jongens schoon: 
Medalie of ordesband, 
Of brief van adelstand, 
Of zelfs een schim dier eer, 
Bekoort zijn' vader meer. 
 
Een kaartenhuisje bouwt 
Het knaapje, op vinding stout; 

{==440==} {>>pagina-aanduiding<<}

Vernuft van hooger vlugt, 
Kasteelen in de lucht. 
 
Hoe ijlt, op ligten voet, 
Met maagbedervend zoet 
Het gulzig jongsken heen! 
Noch dreigtaal noch geween 
Eens makkers lokken 't hem 
Uit zijner vingren klem. 
Met handen, blaauwgeteld, 
Verbergt de vrek zijn geld, 
In welgesloten kist, 
Voor hem, wiens armoê mist 
En dak en kleed en brood, 
En hongert naar den dood. 
Ja! dwazer dan het kind, 
Dat vrolijk nog verslindt, 
Ontzegt hij zich 't genot 
Van 't zilver achter slot. 
 
Ziedaar dien knaap! Hij zingt 
En loopt en danst en springt 
Langs markt en weg en straat, 
Tot dat de zon verlaat 
De gloeijende avondkim 
En vlugt voor 't stargeglim. 
Zóó dartelt menigeen 
Verstandeloos daarheen, 
Tot zijne zon verdwijnt, 
Zijne avondster verschijnt, 
Met haar de lange slaap. 
 
Hoe weinig weet de knaap! 
Hoe luttel kent de mensch, 
Die omdoolt in den grens 
Van 't stoffelijk gebied, 
En dáár door nevels ziet! 
Gelukkig dan het kind, 
Dat zulk een' vader vindt, 
Die minzaam hem geleidt, 
Tot hoogren stand bereidt, 
Nooit uit het oog verliest, 
Vermaken voor hem kiest, 
Loont elke goede daad, 

{==441==} {>>pagina-aanduiding<<}

En straft uit liefde 't kwaad! 
Gelukkig dan ook gij, 
o Mensch! die aan uw zij' 
Een' Vader hebt, zoo goed, 
Zoo wijs, zoo groot, die hoedt 
Al wat op aarde leeft 
En in den hemel zweeft! 
Zijt gij niet willens doof, 
De wind, die lispt in 't loof, 
Zal fluistren in uw oor, 
Wat smart uw hart doorboor', 
Dat, bij het wreedst gemis, 
God nog uw Vader is; 
De murmelende beek 
Verbreidt het door de streek; 
De klotsende oceaan, 
Hij kondigt luide 't aan, 
En storm en donderslag 
Bazuinen 't nacht en dag. 
Schaam u niet meer, o mensch! 
Wat slaakt gij hoogren wensch? 
Gij zijt het kind van Hem, 
Op wiens geduchte stem 
't Heelal uit niet verrees 
En zijnen Schepper prees, 
Wiens oog den nacht verlicht, 
Wiens vinger alles rigt, 
Wiens voet het ruim doorloopt, 
Op wien de wereld hoopt, 
Wiens geest het Al vervult, 
Wiens glans ge aanschouwen zult, 
Wen 't zienlijke u ontzinkt, 
Geen zon meer voor u blinkt, 
Geen maan uw pad verlicht, 
Het heer der starren zwicht, 
En slechts zijn heerlijkheid 
U tot zijn' troon geleidt. 
 
a.f. sifflé. 
Middelburg. 1823. 







{==442==} {>>pagina-aanduiding<<}

Mijne hulde aan Rhijnvis Feith, ontslapen den 8sten van sprokkelmaand 1824.


Mijn dierbaar Vaderland, hef aan uw treurgezangen! 
Dat toonen van de smart nu 't blij gejuich vervangen! 
Omhul u met den rouw, buig in het stof u neêr; 
Want uw geliefde feith, uw zanger, leeft niet meer! 
Helaas! uw statige eik - ook hij, hij is gevallen, 
Het sieraad en de kroon van Overijssels wallen, 
Die 't vaderlandsche hart zoo vaak verkwikking bood, 
Als 't onder zijne schaâuw de ontvloden rust genoot. 
Ja, Neêrland! treur om hem, uw' grooten Volksverlichter, 
De parel van uw kroon, uw' Godgewijden Dichter, 
Wiens lier geklonken heeft, op hoogen, Englentoon, 
Voor Godsdienst, zeden, deugd, voor 't ware goede en schoon'. 
Boogt Nederland met regt op zoo veel dichtrenhelden, 
Wier zangen hunnen roem, hun groot genie vermelden, 
Feith is toch de eerste; want het nut, door hem gesticht, 
Zet hem de kroon op 't hoofd, omstraald van hooger licht. 
Hoe onweêrstaanbaar wist zijn citer ons te roeren, 
Van de aarde en zinlijkheid naar hooger' kring te voeren! 
Hoe krachtvol was de toon, die uit zijn snaren sprong, 
Als hij den lof van God en 's menschen heil bezong! 
Hoe werd ons hart verrukt, ons aanzijn als verengeld, 
Als feith de liefde en deugd met rozen hield omstrengeld, 
Zoo wel de teedre jeugd voor zijne lessen won, 
Als hij den Ouderdom tot vreugde stemmen kon! 
Hoe opgeklaard, hoe grootsch, maar hoe waarachtig tevens, 
Beschouwde hij het doel des menschelijken levens! 
Dat was 't verheven licht, 't welk hij zijn' zangen gaf, 
Te juichen in ons lot, nog aan den rand van 't Graf. 
Hoe was zijn ziel gestemd voor 't stil en rein genoegen, 
Die hijgend naar 't genot der landlijkheid bleef zwoegen! 
Hoe menig zalig uur, bij avond of bij nacht, 
Heeft hij aan IJssels boord op Boschwijk doorgebragt! 
Dáár kon hij, op de bank van zoden neêrgezeten, 
Met chevallier, zijn' vriend, de vreugd der aard' vergeten. 
Hoe blikte dan, verrukt, zijn half verhemeld oog 
Naar 't blaauw azuur gewelf, of naar den starrenboog! 
Dáár zag hij zich den weg tot hoogren werkkring banen, 
En uit zijn oog ontsprong een stroom van dankbre tranen; 

{==443==} {>>pagina-aanduiding<<}

Dan was zijn ziel getroost; hij keerde zalig weêr, 
En kende voor zijn hart niet één behoefte meer. 
Die vreugd der Eenzaamheid heeft nimmer hem begeven; 
Haar was zijn zang gewijd, aan d'avond van zijn leven; 
Hij juichte in dezen zang: ‘O onwaardeerbaar lot! 
'k Vind hier mijzelven weêr, de onsterflijkheid, en God.’ 
Maar, hoe ook heel zijn ziel aan de eenzaamheid bleef hangen, 
De Wereld was toch ook het voorwerp zijner zangen: 
't Was geene dweeperij, die, met afkeerigheid 
Van wereldvreugd, hem had naar Boschwijk heengeleid; 
Neen, 't was zijn taal en zang: ‘Zou 'k, aan mijn graf gezeten, 
Het eindloos meerder goed voor 't luttel kwaads vergeten? 
Neen! dankbaar voor 't genot van zoo veel zaligheid, 
Door achtenzestig jaar hier op mijn pad verspreid, 
Vereer ik 't plantje nog, daar 'k eenmaal vreugd van maaide, 
En dat een Vaderhand zoo mild op aarde zaaide. 
Ja, menig schoone roos ontlook op d'eigen grond, 
Daar korts een doren of een scherpe distel stond.’ 
Zóó dacht, zóó zong een feith, in vreugd zoo wel als smarte; 
Zóó droeg hij, reeds op aarde, een' Hemel in zijn harte; 
Zóó kende hij reeds iets van 't heil der Eeuwigheid, 
Toen jezus tot hem riep: ‘uw plaats is toebereid.’ 
Ja! welkom was hem 't uur, dat hij reeds voelde naken, 
Waarin de dood, als vriend, den band van 't stof zou slaken. 
Dat oogenblik is dáár, - Gods Englen dalen neêr, 
En voeren in triomf hem tot zijn' God en Heer. 
Dáár ligt hij neêrgeknield, terwijl de Hemellingen 
Den blijden welkomstgroet op hemeltoonen zingen; 
Feith heft den lofzang aan, gebogen voor Gods troon, 
En 't driemaal heilig klinkt, voor Vader, Geest en Zoon! - 
Zóó stierft gij, zaalge feith! zóó mogt gij weêr ontwaken. 
Ik wensch u niet terug: dáár ziet ge uw heil volmaken. 
Ja, zanger voor Gods troon! zing dáár uw godlijk lied: 
Want zulk een' hoogen rang misgunt mijn hart u niet. 
Ik wil slechts op uw graf mijn dankbre tranen plengen, 
Mijn hulde, hoe gering, u dáár ten offer brengen; 
Dáár peinzende u herdacht; dáár, op uw zerk geknield, 
U dankend', dat ook mij uw geest en zin bezielt! 
Gij waart het, groote feith! wiens zangen mij verrukten, 
Aan nacht en donkerheid dikwerf mijn ziel ontrukten; 
Zij waren voor mijn hart een onwaardeerbre schat; 
Zij gaven veerkracht, moed, op 't hobblig levenspad. 

{==444==} {>>pagina-aanduiding<<}

Nog immer hoor ik u in uw gezangen spreken; 
En in mijn' laatsten stond, wanneer mijn oog zal breken, 
o, Spreek dan nog tot mij! zoo sluimer ik gerust, 
Tot dat de morgen rijst aan gindsche zaalge kust. 
 
d. blankenbijl. 
Dordrecht. 


Amerikaansche anekdote.

De grootste gebeurtenissen hangen niet zelden aan ééne enkele omstandigheid. Gedurende den Amerikaanschen Vrijheidsoorlog, ontdekte een Engelsch Officier, op de voorposten geplaatst, een vijandelijk Officier te paard, die naderde, om, met een' teleskoop, de positie der Engelschen te verkennen. De Amerikaan, geheel verdiept in zijne waarnemingen, vond zich weldra slechts eenige schreden verwijderd van den Engelschman, die niet konde missen hem te dooden, gelijk hij inderdaad reeds op hem mikte, en den vinger aan den trekker had gebragt; maar zijne ziel verzette zich met kracht tegen het denkbeeld van op eenen mensch te schieten als op een stuk wild, en hij wendde den loop van zijnen snaphaan af. De onvoorzigtige Amerikaan ontdekte thans het gevaar, dat hij liep, zette het op een' galop, en verwijderde zich. Deze Amerikaan was - washington zelf.

Kant, overluid denkende.

Er zijn menschen, die de gewoonte hebben, overluid te denken, wanneer zij alleen zijn; eenigen zelfs, die dezelve zoo ver drijven, dat hun dit somwijlen in het bijzijn van anderen gebeurt. Eene levendige verbeelding en diep gevoel zijn daarvan gemeenlijk de oorzaak. Den vermaarden kant was deze gewoonte bijzonder eigen. Zoo bevond hij zich, in zijnen ouderdom, eens in een gezelschap, waar het onderhoud kwijnde, zoodat men ten laatste slechts enkele woorden vernam. Dit verdroot den ouden man geweldig; en, gewoon hardop te denken, zeide hij op ééns, te midden eener lange pauze, tot zichzelven, doch hoorbaar voor elkeen: ‘Mijn God, wat is dit een vervelend gezelschap!’ - Een schaterend gelach over deze onverwachte openhartigheid, die het gevoel van elk luide uitsprak, bragt eensklaps leven in den ganschen kring, en verdreef de kwijning, welke dezen naïven uitroep had te weeg gebragt.
In de mathematische noot, bl. 313 van het Mengelwerk voor Junij, gelieve de lezer regel 21 en 22 aldus te verbeteren:
en xo" = ag×1/nψ" / 1/nψ"+ψ" = ag×1/n / 1/n+1

xo" = ag / 1+n en xo" = xλ
En bl. 366, reg. 15, staat voeren, lees vloeren.


{==445==} {>>pagina-aanduiding<<}

Mengelwerk.

Spreuken XXVI:12.

Hebt gij eenen man gezien, die wijs in zijne oogen is? Van eenen zot is meer verwachting, dan van hem.

Niets is zoo zeer in staat, om het verstand te verbijsteren en te verblinden, als waan en hoogmoed. Zij doen den mensch alle andere voorwerpen over het hoofd zien, en hem zijne oplettendheid alleen op zichzelven vestigen. Zij vullen hem op met winderige verbeelding, en laten geene plaats voor zelfstandige begrippen bij hem over. Dit is inzonderheid eigen aan waanwijsheid, die, waar zij het hart ééns heeft ingenomen, hetzelve voor alle verlichting onvatbaar maakt, en alle ware wijsheid voor altijd daar buiten sluit. Hij toch, die zichzelven wijs waant, en een hoog gevoelen heeft van zijne eigene verstandelijke bekwaamheden, veracht elken anderen, - ziet, zoo hij meent, overal misverstand en dwaasheid, terwijl hij zichzelven onfeilbaar acht. Dat hij dwalen kan, komt nooit bij hem op, en, zoo hij er somtijds van overtuigd wordt, belet zijne trotschheid hem, om het te erkennen. Hij houdt dus vast aan hetgeen hij ééns heeft aangenomen, en een eenmaal opgevat gevoelen te verlaten, acht hij schande. - Van eenen anderen kant: elke kleine ontdekking, welke hij meent te doen, is, in zijn oog, gewigtig, en kittelt zijne eigenliefde. Hij wil, dat elk zijne schranderheid zal bewonderen en toejuichen, en, naar mate hij meerdere tegenspraak ontmoet, wordt hij koppiger, en voor betere onderrigting onvatbaarder.
Gelijk nu zulk eene geestgesteltenis den mensch ongeschikt maakt tot de gelukkige beoefening van elken tak van kennis en wijsheid, zoo is zij vooral een volstrekte hinderpaal in het bevorderen der echte kennis van waren

{==446==} {>>pagina-aanduiding<<}
Godsdienst: ja, het is vooral aan waanwijsheid, dat men hier den oorsprong der ongerijmdste gevoelens en leeringen te wijten heeft; gelijk men ook van hare hardnekkigheid derzelver altoosdurenden voorstand verwachten moet. - Laat ons dit een weinig ontwikkelen. Het is geen onbelangrijk onderwerp, in den tegenwoordigen tijd. Zien wij eens, langs welke trappen het gebrek, waarvan wij spreken, opleidt tot buitensporige gevoelens omtrent godsdienstige waarheden, en hoe het eene altoosdurende vasthouding aan het eenmaal aangenomene te weeg brengt.
I. Vooreerst: eene verwaande verbeelding en vertooning van wijsheid zoekt zich altijd te onderscheiden, en helt natuurlijk tot het zonderlinge en wonderbare over, opdat zij de oplettendheid tot zich moge trekken. Door hare toestemming te geven aan hetgeen men, in het gemeen, voor waarheid houdt, ziet zij, vooral wanneer zij zich reeds eenigen naam verkregen heeft, geene kans, om, voor hare onverzadelijke eerzucht genoegzaam, uit te munten; en daarom moet zij zich van al, wat door het gros des menschdoms aangenomen wordt, verwijderen, en wijs zijn op hare eigene hand. Dus doet begeerte naar valschen roem den mensch lijnregt tot vreemde en ongerijmde gevoelens neigen; en de dwalingen zijn inderdaad ontelbaar, waartoe zij hem dikwijls vervoerd heeft. Men kan van dit éénige beginsel den oorsprong der meeste zinnelooze wonderspreuken en buitensporige leeringen, welke ooit de wereld beroerd hebben, afleiden. Zoo iemand, die door dit doel, om zich een' naam te maken, en zijne ongemeene bekwaamheden te toonen, geleid wordt, ooit waarheid ontmoet, het zal bij louter toeval zijn: want het was niet haar te vinden, maar zijne ijdele glorie te voldoen, hetwelk hij zich voornamelijk voorstelde.
Doch de man van ingebeelde wijsheid is wijders in staat, zoo als men dagelijks kan zien, zich te overreden, dat niets voor zijne bevatting te hoog of gesloten is, en hij alles beter begrijpt, dan iemand anders. Doch juist dit

{==447==} {>>pagina-aanduiding<<}
bewijst, dat hij buitensporig, en zijn verstand door het schadelijkst en gevaarlijkst vooroordeel bezet is. Niemand toch kent alles; en op een beginsel, zoo volstrekt valsch, kan nooit eenig redelijk gebouw van grondige en nuttige kennis gevestigd worden. - Voorts heeft hij, die zijne eigene bepaalde en bekrompene bevatting voor den éénigen maatstaf en toetssteen van waarheid erkent, niets, waarnaar hij zijne denkbeelden vormt of verandert, - niets, waarnaar hij zijn oordeel rigt, dan - zichzelven. Maar hoe nu, wanneer dat oordeel faalt, en hij zichzelven bedriegt? Moet dan het kromme regt en leugen waarheid zijn, opdat zijne verwaandheid en zijne verbeelding, dat hij zichzelven genoegzaam is, gevleid worden? Och ja! hij zal, zelfs tegen eigene overtuiging, aan de valschheid vasthouden; en men ziet hieruit, hoe weinig hij in staat is, om in wezenlijke kennis eenige vordering te maken. - Ondertusschen is dit niet het éénig nadeel, hetwelk zijne onbescheidene vooringenomenheid en hoogmoedige verbeelding hem veroorzaken. Zij zullen hem ook, als valsch, doen tegenspreken en verwerpen, alwat zijne bevatting te boven gaat. Zij zullen hem zeggen, dat, wat hij niet begrijpen kan, ook niemand kan begrijpen; en hij zal dus de gewigtigste en belangrijkste uitspraken van het gezond verstand en de best gestaafde waarheden van den Godsdienst loochenen, en de voor de rede aanstootelijkste ongerljmdheden verdedigen. Dit zal vooral het geval zijn, wanneer de waanwijze in eenen verlichten tijd en onder verlichten leeft. Want, zal hij dan in de voetstappen van andere, wijze en gematigde, mannen treden? Geenszins! Dan zou hij, met zijne bekrompene denkbeelden, niet kunnen uitmunten; en dat is al, wat hij zoekt. Hij moet zich onderscheiden, opdat er gerucht van hem uitga. Hij moet
derhalve alle anderen voor domkoppen verklaren, en zichzelven als alleen wijs uitventen. En wat dan nu? Wèl, hij moet of zoogenoemde nieuwe waarheid uitvinden, en, als een echt Neoloog, met grooten ophef verkondigen, of hij moet oude, lang verjaarde en naauwelijks door iemand meer

{==448==} {>>pagina-aanduiding<<}
voorgestane gevoelens verlevendigen, zich ongeroepen als derzelver voorvechter opwerpen, groot gerucht maken, en, zoo hij kan, alles in rep en roere brengen, en twist en verwarring verwekken. Denkt gij, dat hem eenig vooruitzigt, van zich hierdoor in schande, in gevaar of in eenige ongelegenheid te kunnen brengen, afschrikken of weêrhouden zal? Gij bedriegt u: want hij zoekt eer in zijne schande, en het is hem om het even, hoe hij zich eenen naam make. - Wilt gij hem voor zijne buitensporigheid doen boeten? Wèl, des te beter voor hem. Zoo zal hij zich den naam eens martelaars voor de waarheid verkrijgen, dien hij misschien te hartelijker verlangt, naar mate hij dien onwaardiger is. Prijsselijker zoude uw doel zijn, zoo gij poogdet, hem, met zachte woorden en verstandige redenen, tot gematigdheid en betere begrippen te brengen; doch verwacht niet, dat gij er iets mede zult uitregten. Hij veracht u, en ziet op u, als botterikken, en (omdat gij niet spreekt, zoo als hij) als kwaadaardige en moedwillige bestrijders der waarheid, neder: want, schoon hij misschien niets gelooft, kan zijn waan hem ligtelijk daartoe brengen, dat hij zelf denkt, dat hij, hetgeen hij ongerijmds voorstaat, waarlijk gelooft, of zijn doel, om zonderling te zijn, het hem doen veinzen: en nu staat hij het voor, als een onzinnige. - Wilt gij desniettemin met hem in het strijdperk treden? Zoo gij het doet om zijnentwille, doet gij waarlijk eene dwaasheid. Gij kunt niets op hem winnen, en zult u van hem slechts onbescheid en kwade woorden op den hals halen. Beantwoordt liever den ingebeelden zot niet. Zoo zal hij zelf moeten zwijgen, als hij heeft uitgeraasd. Doet gij het tegendeel: bij elken nieuwen aanval zal hij slechts woedender worden, en zich in zijne buitensporigheid meer verharden. Het éénige geval derhalve, waarin het raadzaam, waarin het zelfs pligt kan zijn hem te wederspreken, is, wanneer men vreest, dat hij, bij
eenvoudigen, die zijn doel en zijne verkeerdheid niet doorgronden, eenigen invloed van belang zal krijgen, dat hij hen misleiden, dat hij de rust der maatschappij in gevaar brengen

{==449==} {>>pagina-aanduiding<<}
zal, of wanneer de onschuld, welke hij lastert, verdediging eischt. In dat geval opene men de oogen aan allen, die zien kunnen en zien willen, verijdele men des snoodaards slechte bedoeling, en handhave de eer der braven, door hem bezwalkt!
II. Wij zagen nu, hoe hij eerst misleid en van de waarheid verwijderd werd. Zien wij verder, hoe hij zich in zijne dwaasheid en buitensporigheid verhardt.
Zijne dwalingen, ééns aangenomen, zullen, hoogstwaarschijnlijk, dwalingen voor zijn geheele leven zijn: want, waardoor is hij tot dezelven vervallen? Door overijling, door afkeer van de moeite van langdurig onderzoek, door liefde tot het zonderlinge, door zucht om te schitteren. Wel nu, om zijne dwalingen te overwinnen, moet hij die dwaze liefde afleggen, die zucht onderdrukken, en zich nu juist aan het gehaat en veracht onderzoek overgeven, of zich door anderen laten onderrigten. Niets van dit alles kunt gij van hem verwachten. Zal een moorman zijne huid veranderen, of een luipaard zijne vlekken? Zoo zal ook hij leeren, zichzelven te verbeteren! - En onderzoek! dat mag goed zijn voor trage en dofse verstanden; maar hij is een van die zeldzame groote geesten, die, met éénen blik, alle zaken tot op den grond doorzien, en er zich terstond het regtmatig begrip van vormen! Wel, het ware schande voor hem, zich een oogenblik te verbeelden, dat hij had kunnen mistasten, en aan zijn onfeilbaar verstand te twijfelen! Neen, hij behoort niet tot die zwakke zielen, die in gestadige dobbering zijn, heden laten varen, wat zij gisteren aannamen, en met allen wind van leere worden omgevoerd! Zijne beginsels zijn vast, zijne denkwijs is altijd dezelfde, zijne overtuiging is onveranderlijk! - Kan men nu van iemand, die zich zoo lomp vleit en bedriegt, verwachten, dat hij ooit wijzer zal worden? Neen: zoo zijne eerste onbekookte en oppervlakkige denkbeelden, bij toeval, in waarheid gegrond zijn, hij zal er zich mede vergenoegen, hij zal in de eerste beginselen van wetenschap berusten, en nooit groote vorderingen in kennis maken.

{==450==} {>>pagina-aanduiding<<}
In het wezen der zaken zal hij nimmer indringen: want, als hij ze nog niet half begrepen heeft, verbeeldt hij zich, dat hij ze reeds geheel bevat, en dus geene moeite meer behoeft te doen, om ze te onderzoeken. - Zijn daarentegen zijne eerste beginselen en begrippen valsch, zij zullen het voor altijd wezen, en er is geene, zelfs de allerverwijderdste, hoop, dat hij ooit van zijne geliefkoosde onkunde en misvatting overtuigd zal worden.
Zoudt gij iets verwachten van betere onderrigting? Gij vleit u te vergeefs. Wie zoude hem die aanbrengen? Zijn niet allen, die niet zoo als hij denken, weetnieten, wier ziel niets edels, niets verhevens vatten kan, die noch smaak, noch oordeel hebben, die u slechts vervelen met langdradige redekavelingen, met versletene en krachtelooze bewijzen, - die hij, met één woord, verre beneden zich beschouwt en veracht? Wat zullen dezen dan bij hem uitregten? Neen: laat de geheele wereld van hem verschillen! laat de geheele geest der eeuw, waarin hij leeft, tegen hem zijn! hij bespot ze, en hij is, in zijn oog, te grooter, en is er te trotscher op, dat hij ze in den schild durft varen. Ware hij minder hoovaardig en minder ingenomen met zichzelven, zoo ware het mogelijk, dat eenige twijfel in zijne ziel opkwame, of het wel waarschijnlijk ware, dat hij alleen het wèl had, en alle anderen doolden. Maar hij is daarvoor onvatbaar, en dat te meer, omdat hij alle anderen niet slechts als onwetenden, maar ook, voor het meerderdeel, als guiten beschouwt, die, tegen betere overtuiging, het valsche voorstaan; en daarom heeft hij, wanneer zij hem durven weêrspreken, niets dan scheldwoorden voor hen over. Geen wonder! Hij vreest, of ondervindt, dat de wederspraak dient, om hem in zijne naaktheid ten toon te stellen, en om hem, in plaats van toejuiching, bespotting te doen oogsten. Dit is hem onverdragelijk; en nu raast en tiert en vloekt hij, schendt alle wetten van welvoegelijkheid, en liegt en lastert; en, zoo er te voren nog een greintje van eerlijk heid in hem huisvestte, nu roeit hij het, in zijne woede, uit met tak en wortel, en maakt zich bij de gansche wereld gehaat en verachtelijk.

{==451==} {>>pagina-aanduiding<<}

Ziet daar, hoe onmogelijk het is, om ware wijsheid zoo wel, als verstandige gematigdheid, met hoogmoedige verbeelding van zichzelven te vereenigen! Deze lage en onnatuurlijke ondeugd schaamt zich niets, dan erkentenis van kwalijk geoordeeld of gehandeld te hebben. Een edélmoedige moge hier zijne eer in stellen, en er niets vernederends in zien, dewijl het dwalen menschelijk is; de waanwijze zot beschouwt het als de hoogste schande. Men zou zich ondertusschen evenzeer mogen schamen over elk ander natuurlijk gebrek, als over zijne onderworpenheid aan misslag en dwaling, als zijnde alles evenzeer gegrond in de menschelijke envolkomenheid. En echter, ziet, tot welke belagchelijke onbestaanbaarheid hij, wiens verstand door hoogmoed bedwelmd en verduisterd is, vervoerd wordt! Hij kan, zonder aanstoot, spreken van zijn afnemend gestel, van zijne verwelkende geestvermogens; hij kan zelfs, ondankbaar aan den Allerhoogsten, behagen vinden, om daarover, tot walgens toe, aanhoudend een vergroot beklag aan te heffon, opdat gij u, over hetgeen hij in zijne geveinsde zwakheid nog vermag, zoudt verwonderen: maar de woorden dwaling, misverstand, eenzijdig inzien van zaken kan hij niet verdragen, even alsof de mensch hieraan niet zoo wel onderworpen was, als aan ziekten en ongesteldheden des ligchaams, en even alsof verzwakking van geestvermogens niet even natuurlijk, als verzwakking van zintuigen, voor dwaling en misverstand vatbaar maakte. Zoodat dan de valsche schaamte, waarvan wij spreken, alle denkbeeld van opregtheid en edelmoedigheid doet verloren gaan, alle gevoel van ware eer verwoest, en allen misslag onverbeterlijk maakt. En over het geheel dus, welk licht, welke vordering in wezenlijke kennis, en inzonderheid in kennis van godsdienstigen en zedelijken aard, kan men verwachten, en welke ongerijmde en buitensporige wangevoelens moet men niet verwachten, waar
waanwijsheid, en opgeblazene verbeelding, en gemaakte vertooning van ongemeen verstand en zeldzame kundigheden den mensch vervoeren? en hoe natuurlijk is het,

{==452==} {>>pagina-aanduiding<<}
dat hij, die zich dus voor wijs uitgeeft, niet alleen dwaas wordt, zijn verstand bederft, en zich de ongerijmdste verbeeldingen maakt; maar ook, dat hij onverbeterlijk wordt in zijne dwaasheid, en dat dus van eenen zot meerdere verwachting is, dan van hem!




Iets over de cholera morbus, waargenomen in het begin van 1820 te Malakka, en in julij 1821 langs de kust van Java.

(Vervolg en slot van bl. 421.)

Tot eene ordelijke voorstelling had misschien behoord, dat ik het eerst over de oorzaken dezer ziekte, en de toevallen, waaronder zij zich voordoet, had gesproken; dan, de draad des verhaals brengt mij thans eerst op dat punt.
De toevallen waren de volgende: gedeeltelijke onderdrukking der sensus interni et externi; onleschbare dorst; drooge en vuile tong; neiging tot braken, zonder veel uit te werpen (die overvloedig braakten, ondervonden veel verligting; hetgeen gevomeerd werd, was gal en onverteerd eten); brandende pijnen op de maagstreek, welke geene aanraking duldden; persing tot stoelgang, welke spaarzaam en waterig was; hevige hoofdpijnen, met duizelingen; opgezwollen hoofd en oogen; benaauwde ademhaling; kleine, onderdrukte pols; hevige krampen der onderste ledematen; koude van alle extremiteiten, met eene algemeen drooge huid; daarna geheele bewusteloosheid, intermitterende pols, algemeene koude, als van een lijk, en eindelijk, onder vreesselijke stuipen, de dood. Het verloop dezer hevige toevallen was van één tot twaalf uren; schoon ik, tien uren na den aanval, zelden een' lijder verloren heb.
Ik zal geene vermetele uitspraak doen over den aard van het contagium, hetwelk deze ziekte doet ontstaan: hetzelve is mij ten eenemale onbekend, en menigvuldige ver-
{==453==} {>>pagina-aanduiding<<}
warde gissingen hebben er geen meerder licht over verspreid. Na de toevallen, welke ik waarnam, te hebben opgeteld, zal ik slechts eene der gelegenheidgevende oorzaken, om besmet te worden, welke mij is voorgekomen van het meeste belang te zijn, bijbrengen. En deze is: onderdrukte en belette huiduitwaseming. - Wien trof de Cholera Morbus bij voorkeur? De geringere klasse der inboorlingen, die, na een' warmen dag en hevige transpiratie, bij het vallen van den avond gewoon zijn een koud bad te nemen, en zich dan half naakt, op den grond of op koude steenen, veelal onder den blooten hemel, ter rust begeven. Wanneer er geen Miasma op hen inwerkt, verdragen de inboorlingen dit meestal wèl; toen echter gaf het der ziekte gelegenheid, zich bij hen in al hare verschrikkelijkheid te vertoonen. Onder hen dus, die zich het meest aan belette huiduitwaseming blootstelden, regtte de Cholera Morbus de grootste slagting aan. Hierop opmerkzaam gemaakt, namen de Europeanen (de zoogenaamde fatsoenlijke klasse) de meeste behoedzaamheid hiertegen in acht; en, zoo veel ik weet, is geen hunner te Malakka door deze ziekte aangetast, ten minste niemand er aan overleden. Men verbeeldde zich soms wel den vijand te voelen naderen, en sprak dan het Middel tegen de Cholera Morbus krachtig aan; doch meerendeels was dit niet noodzakelijk, en alleen uit vrees. Ook heb ik toen, noch naderhand, geen' der Officieren of Kadets bij ons aan boord aangetast gezien.
Door de gedane lijkopeningen, de klasse der menschen, wie deze ziekte het meest trof, en de vermelde toevallen voorgelicht, vormde ik mij de volgende voorstelling van den aard der ziekte: De belette huiduitwaseming, in medewerking met het onbekende contagium, oefent voornamelijk haren nadeeligen invloed uit op het systema biliosum. De hepar scheidt eene zeer vitieuze gal af, welke maag en ingewanden als een sterke heterogene prikkel aandoet en oogenblikkelijk in ontsteking brengt, vanwaar neiging tot braken, stoelgang enz. De ontsteking, niet behoorlijk bestreden, maar door incitantia aangezet,

{==454==} {>>pagina-aanduiding<<}
neemt, sneller dan in eenige andere ziekte, de overhand, gaat tot gangraena over, en de lijder sterft onder hevige convulsiones. De ontsteking der ingewanden, aldus overprikkeld, vermeerdert de congestie naar het hoofd, welke buitendien reeds aanwezig is, en de lijder sterft onder de verschijnselen van Enteritis en Apoplexia. - Dat deze beschouwing nu in allen deele juist zoude zijn, wil ik geenszins beweren; (wie is er, die alle de toevallen der Cholera Morbus volkomen zoude kunnen oplossen?) maar zoo veel is waar, dat ik, met de daaruit afgeleide indicaties, zeer gelukkig in de genezing ben geslaagd, en deze indicaties waren:
1o. De belette huiduitwaseming terug te brengen. Hiertoe bezigde ik geheele warme baden, gedurende een vierde uurs, (welke ik om de twee uren, zoo de transpiratie niet terugkeerde, deed herhalen) en in dezelve sterke wrijvingen met wollen lappen, vooral aan de onderste ledematen, doortrokken van een sterk linimentum volatile.
2o. De aanwezige ontsteking der buiksingewanden tegen te gaan. Hiertoe deed ik meestal, vooral bij volbloedige lijders, oogenblikkelijk na den aanval, eene ruime aderlating, dikwerf tot flaauwwordens toe, waarop in de meeste gevallen de pols ruimer werd, de calor animalis terugkeerde, de tormina ventris verminderden, en over 't algemeen de ziekte een gemakkelijker verloop kreeg.
3o. De congestie naar het hoofd krachtdadig te bestrijden. Behalve de goede werking, welke de lating hierop gewoonlijk deed, liet ik ieder kwartier een zeer warm voetbad toedienen, en vesicantia, met acid. sulphuricum bevochtigd, in den nek en aan de kuiten leggen.
4o. De maag en ingewanden van de bevatte stoffen zoo veel mogelijk te reinigen. Dit bevorderde ik door het inwendig gebruik van eene matige hoeveelheid vinum antim. Huxh. en het toedienen van eene menigte clysmata oleosa calida, waarop gewoonlijk eene oogenblikkelijke ruime braking van onverteerd eten, slijm en gal volgde, als ook de faeccs overvloedig ontlast werden.

{==455==} {>>pagina-aanduiding<<}

5o. De herstelde warmte te onderhouden. Door eene aanhoudende wrijving, en het inwendig gebruik van eene sterke, warme en goed bereide infusio fl. cham. et samb., met eene geringe hoeveelheid spir. Mindereri.
Bij een zeer klein getal lijders heb ik de lating niet aangewend, wanneer de graad der ziekte minder hevig was. Zoo er geene neiging tot braken bestond, diende ik eene ruime gifte mercurius dulcis toe, waarop dan spoedig overvloedige sedes volgden. De warme baden en wrijvingen heb ik echter gemeend nimmer te mogen verzuimen. In drie gevallen bij bejaarde Chinezen, waar ik geene noemenswaardige buikpijnen, alleen ruime waterige sedes, poging tot braken, en koude en kramp der ledematen waarnam, heb ik van de Methode van Dr. alexander, met goed gevolg, gebruik gemaakt. Gewoonlijk kan het bedaren van den fellen dorst tot maatstaf dienen van het afnemen der ziekte. Na de herstelling zijn alle lijders zwak en uitgeput. Ik deed hun zacht en versterkend voedsel gebruiken, gepaard met eene goede hoeveelheid rooden wijn en het navolgende decoctum (hetwelk ik echter wel eens geheel heb achtergelaten):
R, Ras. ligni quassiae dr. ij.

Cort. casc. opt. unc. ss.

Coq. per dim. horae. l.a.c.s.q.a. adcol. Libr. j. adde col.

Extr. Cort. Per. El. dr. j.

Syr. Cort. Aurant. unc. ij.

Liq. anod. min. H. gtt. XL.

M.f.D.s. Om 't uur twee lepels koud.
Wanneer de aanval niet zeer hevig was geweest, volbragt ik hetzelfde met een sterk inf. fl. cham. Rom., met spir. carm. sylv. verbonden.
De meestmogelijke voorzorgen nam ik voor onze schepelingen. Van des avonds vijf ure, tot des morgens na zonneöpgang, mogt het wachtvolk nimmer stilstaan noch zitten. Die van tusschendeks gedurende dezen tijd naar boven

{==456==} {>>pagina-aanduiding<<}
kwam, moest dik gekleed en met een piëcker voorzien zijn. Elken avond gebruikten alle matrozen, die de eerste wacht niet hadden, baksgewijs een warm voetbad; en ieder ontving, op de wacht komende, eene hoeveelheid arak met warm water. Ook werd er streng toegezien, dat er geene onmatigheid in het gebruik van vruchten of ander voedsel kon plaats hebben. Met deze voorzorgen had ik het genoegen, slechts zeven man aan boord door deze ziekte te zien aangetast, waarvan ik één verloor. Toen wij, na bijna eene maand toevens, deze reede verlieten, was de Epidemie reeds sterk aan het afnemen, en bij onze terugkomst in Maart er geen spoor meer van over: de ingrediënten van het Middel tegen de Cholera Morbus scheidden van elkander, en hernamen ieder zijnen vorigen rang in genees- en huishoudkunde.
Op het eiland Java waren wij zoo gelukkig niet. Bij onze komst aldaar, op het einde van Junij 1821, vonden wij deze streken door de Cholera Morbus hevig aangetast; en verscheidene schepen, met ons te Batavia ter reede liggende, telden hunne slagtoffers bij menigte. Groot was mijne blijdschap, toen ik aldaar de behandeling met de te voren door mij gehoudene zag overeenstemmen; om hetwelk waar te nemen, mijn verblijf ten huize van den ervaren en scherpzinnigen Geneesheer van het Hospitaal te Weltevreden, den Heer vansonst seldenrijk, mij overvloedige gelegenheid verschafte: de aderlating vooral werd met het beste gevolg aangewend.
Wij hadden geene aangevallenen door de Cholera Morbus, gedurende den tijd, dat wij aldaar vertoefden, toen een jammerlijk voorval dezelve bij ons aan boord voerde. Een Detachement Infanterij, naauwelijks veertien dagen geleden uit Holland aldaar aangekomen, zou zich bij ons aan boord begeven, om naar Sourabaya vervoerd te worden. Door eene noodlottige onvoorzigtigheid, waren deze lieden, (na des morgens vóór zonneöpgang van Weltevreden naar de Werf ter inscheping te zijn op marsch gegaan) van 10 ure vóór den middag tot des avonds ten

{==457==} {>>pagina-aanduiding<<}
5 ure, in twee ongedekte vaartuigen, zonder eten of drinken, op de zandbank vastgeraakt, en blootgesteld aan den hevigsten gloed eener brandende zon, zoo zeer te vreezen in Indië, zelfs voor hem, die sedert verscheidene jaren geacclimateerd is. Onweêrstaanbare dorst deed de meesten besluiten tot het drinken van zeewater: allen kwamen afgemat en koortsig op de Brik aan (het was de avond van den 10 Julij); en, niettegenstaande de meeste voorzorgen, begaven zich sommigen in den maneschijn van tijd tot tijd ter ruste; (en deze waren het, die naderhand voor den aanval meestal bezweken zijn.) Gedurende den nacht en op den volgenden dag ontdekte zich niets; dan, des nachts ten 2 ure van den 12den, nadat wij des morgens onder zeil gegaan waren, barstte deze ziekte met vreesselijke woede onder het Detachement uit, met dezelfde toevallen als ik eertijds te Malakka had waargenomen, doch dikwerf nog heviger: binnen twaalf uren tijds had ik tweeënveertig aangevallenen, waaronder zeven van onze Equipage. (Het getal koppen aan boord zal toen, naar mijn beste weten, tusschen de 110 en 120 bedragen hebben.) Zij, die aan de toen bij ons grasserende Dysenteria lijdende waren, bleven allen verschoond. Hagchelijk was voor mij deze toestand. De éénige Geneeskundige aan boord zijnde, daar mijn tweede Chirurgijn overleden was, moest ik, gedurende drie etmalen, in het tusschendeks van eene Oorlogsbrik, meer dan zestig lijders, die de spoedigste en onafgebrokenste hulp vereischten, behandelen. Tegen den avond van den 13den scheen ik insgelijks door de Cholera Morbus te zullen worden aangetast, daar dit meest allen trof, die met de lijders in aanraking kwamen; dan, ik bleef bevrijd; het was slechts eene uitputting van krachten, door overmatige inspanning, waarvan ik mij spoedig herstelde. Ik telde den avond van den 12den
zeven dooden, die terstond over boord gezet werden, en verloor in drie dagen, van bijna 50 lijders, elf. Onder de reconvalescenten waren er, die op nieuw een' aanval verduren moesten; twee onder hen werden driemaal aangetast, doch alsdan verminderde telkenreize de kracht

{==458==} {>>pagina-aanduiding<<}
der ziekte. Mijne behandeling was dezelsde als op Malakka, altijd trachtende de dierlijke warmte uit te lokken, de valsche brakingen in ware te veranderen, en de ontsteking tegen te gaan. Na den derden dag had de ziekte uitgewoed, en wij kwamen na weinig tijds te Sourabaya, zonder eenig overblijfsel van de Cholera Morbus, dan onze zwakke reconvalescenten. Aan de moedige en menschlievende medewerking van alle de Officieren van onzen bodem, gepaard met oogenblikkelijk aangebragte hulp, heb ik het groot getal behoudenen te danken, in vergelijking van hetgeen elders plaats greep.
Tot slot van dit verhaal, zij het mij vergund, iets aan te stippen van datgene, wat ik door ondervinding geleerd heb, voorbehoedmiddel tegen deze vreesselijke plaag te zijn.
Vooreerst: naauwgezette onthouding van gemeenschap met alle besmette voorwerpen of plaatsen; daar ik het voor bewezen houd, dat de Cholera Morbus hoogst contagieus is. Er is eene streek op Java, waar de Regering, toen de ziekte zich begon te openbaren, een gezondheidskordon liet trekken en naauwkeurig in acht nemen: dezelve bleef aldaar geweerd. Daarop verklaart men de Cholera Morbus met luider stemme niet besmettelijk te zijn: het kordon wordt opgeheven, en weinige dagen daarna bevestigt de dood van verscheidene honderden slagtoffers het verkeerde dezer onbekookte uitspraak.
Ten tweede: de huiduitwaseming steeds matig te bevorderen, door de ziekte niet angstvallig te vreezen, en zich op het bloote ligchaam met flanel te dekken; waarvan men allerwegen den gunstigen uitslag heeft opgemerkt. (Zie het Dagblad van Calcutta, 7 Aug. 1819, bl. 521 en 522, en meer andere.)
Ten derde: alle schadelijke stoffen uit de onderbuiksingewanden te weren, door nu en dan dezelve zacht te zuiveren, en minder dan ooit met onverteerbare en vette spijzen op te vullen; over 't algemeen meer dan gewoon matig te zijn in het gebruik van voedsel. Het drinken van eene overvloedige hoeveelheid goeden rooden wijn,

{==459==} {>>pagina-aanduiding<<}
waarvan mij de heerlijkste uitkomsten zijn gebleken, beschouw ik als het voornaamste prophylacticum. - Dit een en ander heb ik steeds als hoofdmiddelen ter wering der besmetting bij anderen en mijzelven bevonden.
Ik kan niet eindigen zonder er bij te voegen, dat, mijns achtens, de reden der groote verwoestingen, die de Cholera Morbus heeft aangeregt, hoofdzakelijk te zoeken zij in het bijna volslagen gebrek aan oogenblikkelijke geneeskundige hulp, welke in de sterk bevolkte binnenlanden van Java en elders zoo veel te wenschen overlaat. (*)

Junij, 1824.
De Redacteur.





Iets, over den persoon, het karakter en de misdaad van C.G. Donner, wegens beganen moord aan mejufvrouw G.W. van der Wiel, op den 19 maart 1824, te Arnhem, met de koorde gestraft.

Door W.H. Warnsinck, Bz.

Vóór eenigen tijd sprak ik, in een gezelschap van goede vrienden, over het onlangs uitgekomen werkje, ten titel voerende: over de zedelijke verbetering der Misdadigers, uit het Hoogduitsch van t.w. van hoven, Koninklijk Beijersch Oppermedicinaalraad, met eenige aanmerkingen van den Vertaler en een naschrift van Mr. h.w. tydeman, Professor te Leyden; en, naar aanleiding van dit geschrift, bepaalde zich het gemeenzaam onderhoud tot het wenschelijke, dat ook eenmaal in ons Vaderland de openbare schand- en lijfstraffen mogten worden afgeschaft. Een der leden van het gezelschap bragt evenwel hiertegen zijne bedenkingen in, en vroeg mij: ‘of ik dan van oordeel ware, dat men dien afschuwe-
{==460==} {>>pagina-aanduiding<<}
lijken moordenaar donner, te Arnhem, op den 19 Maart, met de koorde gestraft, in het leven had behooren te laten?’ terwijl hij begreep, ‘dat zulke gruweldaden, vooral ten voorbeelde van anderen, openlijk behoorden gestraft te worden, en dat wel met de straffe des doods.’ Ik antwoordde: ‘dat ik, wat de zaak in het algemeen betrof, hierin van hem verschilde; maar dat ik, het boekje, over den genoemden ongelukkigen in het licht verschenen, nog niet gelezen hebbende, mijn bijzonder oordeel over dezen man moest opschorten.’ Mijn vriend had dit stukje ingezien, en eindigde met te zeggen: ‘dat ik, na de lectuur van hetzelve, met zijn gevoelen zoude instemmen; want dat hij zich niet herinneren konde, immer iets verschrikkelijkers gelezen te hebben,’ enz.
Na eenige dagen las ik nu, met eene mengeling van aandoeningen, het werkje, door den Heer s. van bronkhorst, Commissaris van Politie der Stad Arnhem, uitgegeven; en moest ik het uitgesprokene doodvonnis over donner, naar de thans in gebruik zijnde strafwetten, hoogst billijk en regtvaardig noemen, en de onkreukbaarheid van het regt toejuichen, hetwelk, naar deze wetten, den schuldigen geenszins onschuldig houden kan. Openhartig moest ik tot de bekentenis komen, dat ik, als regter over donner hebbende moeten oordeelen, niet zou geaarzeld hebben zijn vonnis te onderschrijven; ofschoon ik als mensch mij bleef beklagen, dat de op dezen ongelukkigen wettiglijk toegepaste doodstraf den vriend der menschheid buiten de mogelijkheid stelt, zich te mogen verblijden over de duurzaamheid der bekeering van dezen aanvankelijk verbeterden zondaar.
‘Maar,’ zoo hoor ik van vele kanten, ‘zou dan zulk een afgrijselijke moordenaar nog voor verbetering vatbaar geweest zijn? Moet dan het kwaad niet gestraft worden?’
Zeker behoort het kwaad, naar de bestaande wetten, gestraft te worden; en eere hebbe de Regtbank, waar dezelve, met billijkheid en regtvaardigheid, op het misdrijf worden toegepast; eere hebbe onze geëerbiedigde

{==461==} {>>pagina-aanduiding<<}
Koning, die (gelijk zich de President van het Hof van Assises, zoo juist en naar waarheid, uitdrukte) genadig is als Vader van zijn Volk, en regtvaardig als deszelfs Koning. Dan, indien de thans bestaande lijfstraffelijke wetten konden verzacht, en meer en meer op de zedelijke verbetering van den overtreder toegepast worden, zou zich de vriend der menschheid daarin niet hartelijk mogen verblijden?
Wij schromen niet, hierop toestemmend te antwoorden; en de aandachtige lezing van het geschrift des Heeren van bronkhorst heeft ons in onze denkbeelden bevestigd.
‘Ja, maar - zegt welligt iemand - wat had men van zulk eenen afgrijselijken moordenaar kunnen hopen?’ Ik wil hierop antwoorden, na alles, wat ik omtrent den ongelukkigen man heb gelezen, onpartijdig en naauwgezet te hebben overwogen. Gaarne geef ik van mijne overwegingen de slotsom op, en maak daarbij de woorden van van bronkhorst de mijne: ‘En gij, lezer, wie gij ook zijn moogt, oordeel niet! Laten wij de hand diep in den boezem steken; de misdaad verfoeijen, maar den veroordeelden als mensch beklagen; en hij, die zonder zonde is, moge den eersten steen op hem werpen!’
Eene algemeene aanmerking zenden wij vooraf; zij is deze: men beschouwe onze redeneringen niet als eene poging, om de gepleegde misdaad te verkleinen of te verglimpen; integendeel, wij beseffen en gevoelen dezelve in al hare afschuwelijkheid en grootte: wij bedoelen alleen, indien mogelijk, de overtuiging te wekken, dat ook donner, indien de wet hem het leven hadde kunnen sparen, zijne aanvankelijke bekeering, door eenen duurzaam verbeterden wandel, de heerlijkste kroon had kunnen opzetten.
Om dit te betoogen, zullen wij drie hoofdpunten overwegen, en de zielsgesteldheid van den ongelukkigen, bij elk derzelven, trachten na te gaan, ten einde hieruit vervolgens onze stelling te staven: ‘ook deze ongelukkige,

{==462==} {>>pagina-aanduiding<<}
hoe schrikkelijk diep gevallen, was voor de deugd niet geheel en onherstelbaar verloren.’ Wij zullen, tot dat einde, het omstandig Verslag ten grondslage leggen, en, naar aanleiding daarvan, de gemoedsgesteldheid en de gedragingen van donner, vóór de daad - bij de daad zelve - en na de daad, in eenige bijzonderheden, menschen zielkundig pogen op te helderen.
I. Om den ongelukkigen wèl te beoordeelen vóór de daad, zal het niet onbelangrijk zijn, stil te staan bij eene en andere bijzonderheid van zijn vorig leven, waaromtrent de Weleerw. Heer w. rabe ons heeft in staat gesteld te kunnen oordeelen. Wij vinden dezelve op bl. 135 en 136, en zij schenken ons volkomene vrijheid, over het karakter en bestaan van donner, vóór het schrikkelijkst oogenblik zijns levens, gunstig te mogen oordeelen. Hij was van eene zeer weekhartige geaardheid; kon, in zijne kindsche jaren, geen bloed zien, zonder in flaauwte te vallen: hij trad, ter liefde van zijnen éénigen broeder, als plaatsvervanger, in den militairen dienst: hij gedroeg zich hierbij en overal loffelijk, en kweet zich behoorlijk van zijne pligten; en te regt mogt alzoo de Eerw. rabe van hem getuigen: ‘Donner was geen booswicht van professie.’ (Het geheele berigt van den Eerw. rabe is in dezen hoogstbelangrijk.) ‘En echter is hij overtuigd van, en gestraft wegens doodslag, gepleegd met voorbedachten rade!’ - Het is zoo; en, in de gegevene omstandigheden, kon het Hof van Assises niet anders oordeelen. Dan, het is geheel iets anders, de gruwelijke daad uit een regterlijk oogpunt te bezien, dan dezelve mensch- en zielkundig te beschouwen.
Wij zien ons door het Verslag en de eindelijke confessie van donner (bl. 107-109) het beste middel aan de hand gegeven, om over zijne zielsgesteldheid vóór de daad eenig licht te kunnen verspreiden.
Donner was aan den koopman van zomeren geld schuldig, en bezat de middelen niet, om deze schuld te kwijten. Van maand tot maand had hij de betaling kunnen volhouden; maar met po. October was donner

{==463==} {>>pagina-aanduiding<<}
twee maanden ten achtere geraakt, en wist zich niet te redden. Zijn schuldeischer maande hem inmiddels aan om voldoening, en donner bleef niet in gebreke, bij goede woorden beloften te voegen ter betaling van het verschuldigde. Het is waar, die beloften berustten op geen' genoegzamen grond; dan, donner handelde hierbij, gelijk, in duizend soortgelijke omstandigheden, nog dagelijks gehandeld wordt; en wij gelooven, dat hier het: tijd gewonnen, veel gewonnen, den ongelukkigen alleen voor den geest zweefde.
De vrouw van donner had intusschen, gedurende zijne afwezigheid, den Heere van zomeren de voldoening andermaal beloofd: dit gebeurde twee dagen vóór den moord - en donner zelf herhaalde, bij monde, die belofte, op den 8 October.
Van zomeren had zich evenwel zeer edelmoedig gedragen, en, ondanks het onvermogen van zijnen schuldenaar, de gevraagde winkelwaren geleverd. Wij vermoeden, dat juist deze menschlievende inschikkelijkheid donner des te sterker de verpligting op het hart gedrukt hebbe, om zijnen schuldeischer, op eene of andere wijze, te voldoen.
Donner stelde geene orde op zijne zaken, en hield geen boek; en aangaande zulk slag van menschen leert de ervaring, dat zij zich, gelijk men gewoon is te spreken, aan een' stroohalm vasthouden. Zij hopen en wenschen, maar hebben voor beide zeldzaam eenigen genoegzamen of toereikenden grond; terwijl zij zich doorgaans eerst dàn over de dingen ernstig beginnen te bekommeren, wanneer het tijdstip der eindelijke beslissing zeer digt genaderd is.
In deze zielsgesteldheid stellen wij ons donner voor, op den dag, die den akeligsten nacht zijns levens voorafging, aan de betaling der schuld niet, of althans niet ernstig, denkende, en gedurig hopende en wenschende, dat hij, door eenig onverwacht toeval, b.v. den verkoop van eene genoegzame hoeveelheid winkelgoederen, of iets dergelijks,

{==464==} {>>pagina-aanduiding<<}
in staat mogt gesteld worden, zijne stellige beloste gestand te doen.
Ondertusschen is de dag ten einde geloopen, en, aan deszelfs laten avond, ziet donner geene uitkomst. Hij laat evenwel, ook aan zijne vrouw, niets ontrustends blijken, en begeeft zich, nevens haar, ter ruste: want het blijkt, dat hij toen nog geenerlei kwaad opzet tegen Mejufvrouw van der wiel gekoesterd hebbe. (Zie bl. 114. in de noot.)
Maar nu had voor den ongelukkigen het uur der bangste verzoeking geslagen. Terwijl zijne vrouw, met het kind aan hare borst, rustig insluimert, ligt hij rusteloos aan hare zijde; en het éénig denkbeeld, dat hem bezig houdt, is de belofte van betaling op den volgenden dag. Betaalt hij dan niet, wat zal daarvan het gevolg zijn voor zijnen goeden naam en eer? wat, voor vrouw en kind en kostwinning? Indien van zomeren, bij zijne woordbreking, de verdere leverantie weigert, van waar en van wien zal hij dan goederen bekomen? op welk eene wijze zijne winkelnering kunnen gaande houden? Hij bezit geene kontanten, en echter heeft hij de voldoening stellig beloofd! Hij denkt hierover na, en alles wordt hem al donkerder in de toekomst. Hij sluimert welligt eens in, maar ontwaakt straks weder, en de berooide staat zijner zaken staat nog levendiger voor zijne verhitte verbeelding; angstig wentelt hij zich rond op zijn leger, rust voor ligchaam en geest zoekende, maar dezelve nergens vindende. Het verschuldigde geld moet er intusschen zijn, wil hij zich niet aan de onaangenaamste en onteerendste gevolgen blootgeven. Maar, hoe dat geld bekomen? - hetzelve leenen? - maar waar en bij wien? en, zijn zijne pogingen hiertoe vruchteloos, wat dan? Zijne familie, die hem zou kunnen en willen helpen, kan en durft hij niet aanspreken. - Men vergete bij dit alles niet, dat het nacht is, en dat daarbij zich altijd elke, vooral zwaarmoedige, gedachte in een veel vergrootend oogpunt voordoet. De oorzaak hiervan ligt in den aard der gewaarwordingen onzer ziele, die, in het duister en inde stilte

{==465==} {>>pagina-aanduiding<<}
van den nacht, van alles oneindig sterkere indrukken ontvangt, dan wanneer, bij het volle daglicht, onze geest door andere zigtbare voorwerpen gedurig wordt afgetrokken van het denkbeeld, dat ons bezig hield. De nacht, zegt in dezen zin het spreekwoord te regt, de nacht is niemands vriend.
Zoo brengt dan de ongelukkige donner sluimerende, droomende en wakende een groot deel van den nacht door; maar, wat hij ook denke, waarop hij peinze, de slotsom van alles is deze: hij moet betalen, en - heeft geen geld! de morgen zal zonder hulp voor hem aanbreken: van zomeren zal hem manen; hij niet kunnen betalen. Folterend denkbeeld! Hij ziet reeds deurwaarder en gijzeling in het verschiet!...
Van dezen oogenblik af stellen wij ons voor, dat de denkbeelden van den ongelukkigen elkander snel, als het licht, hebben opgevolgd; althans spoediger, dan wij die kunnen nederschrijven. Wij willen pogen, den gang derzelven, met eenige waarschijnlijkheid, te omschrijven: ‘Zal ik (zoo denkt hij) Jufvrouw van der wiel aanspreken?... Zij zal toch wel zoo veel geld in gereedheid hebben... Maar, ik heb aan den inhoud van ons kontrakt reeds niet kunnen voldoen... Neen, dat kan, dat durf ik niet wagen... Wat zou zij van mij denken, en van den toestand mijner zaken?... Zij zou het niet alleen weigeren, maar mij dan ook zelve misschien wel beginnen te vervolgen... Neen, haar aanspreken, kan ik niet... Zij zal toch wel geld hebben - en ik moet het hebben, of ik ben verloren, en met vrouw en kind ongelukkig!’ - Hier gevoelen wij ons onvermogen, verder te gaan!... maar wij gelooven, dat de bloote gedachte aan het voorhanden zijn van penningen bij Jusvrouw van der wiel, en de mogelijkheid voor donner om zich te redden, door zich van die penningen meester te maken, de eerste aanleiding gaf tot het verschrikkelijk besluit. Wij vinden ons niet in staat, te bepalen, op welk eene wijze dit besluit ontstaan zij; maar wij meenen met grond te mogen vermoeden, dat de eer-
{==466==} {>>pagina-aanduiding<<}
ste gedachte aan de vreesselijke daad, onmiddellijk nadat dezelve in de ziel van den ongelukkigen opkwam, tot rijpheid gekomen, en in een vast bepaald besluit veranderd zij. Dan, hoedanig wij ons 's mans verschrikkelijken toestand ook voorstellen, zoo veel schijnen wij te mogen beslissen, dat donner, te midden der hevigste aandoeningen van angst en vrees voor den nakenden dag, en de schande en oneer, waaraan hem deze, bij de onmogelijkheid van te kunnen betalen, zou
blootstellen, het rampzalig denkbeeld heeft aangegrepen, dat de moord zijner huisgenoote de ontdekking van den voorgenomen diefstal alleen verijdelen kon.
‘Maar, had hij dan de ontdekking van den gepleegden moord en de verdenking op hem daarbij niet te duchten?’ - Het kan zijn, dat deze gedachte bij hem is opgekomen; dan, indien wij mogen aannemen, dat, reeds toen, het donker denkbeeld, dat men aan den doodslag het voorkomen van een' zelfmoord geven kon, zich voor den geest van donner hebbe geopenbaard, is het wel te verklaren, dat de rampzalige, in dezen ontzettenden oogenblik, zichzelven hebbe kunnen geruststellen met de gedachte, voor 't minst met de hoop, dat er op hem wel geene verdenking vallen zoude. Wat evenwel donner moge gedacht of niet gedacht hebben, zijn besluit, om zich door diefstal te redden, en deze misdaad door een' moord te verbergen, was allerverschrikkelijkst, en ons hart beeft er van terug. Maar plaatsen wij ons, indien wij dit kunnen, in zijnen prangenden toestand, in zijne drukkende omstandigheden, in zijne radeloosheid; gevoelen wij, dat hij, als man en vader, voor schande vreesde, en nergens uitkomst zag; stellen wij ons dien geheelen nacht, met al deszelfs eigenaardige verschrikkingen, voor, en donner aan den rand van een' gapenden afgrond; en laat ons dan den Almagtigen bidden, dat Hij ons en alle onze natuurgenooten, in den drang van zulke verzoekingen, genadiglijk beware!
II. Beschouwen wij nu den diep rampzaligen bij de daad; en deze is allerafgrijselijkst! Letten wij evenwel

{==467==} {>>pagina-aanduiding<<}
op eene en andere omstandigheid, dan zullen wij juist in het ontzettende van dezelve, welligt, eenige verschooning voor den ongelukkigen vinden. Wij nemen deze verschooning gereedelijk bij de hand; eensdeels, omdat zij in de daad zelve gegrond is; anderdeels, omdat ons menschelijk gevoel ons hiertoe opwekt; eindelijk, omdat wij ook zelfs den grootsten booswicht niet, zonder wettig bewijs, mogen bezwaren. Bij al dit verschoonende, evenwel, ijzen wij voor het gruwelstuk, sidderen wij voor den dader; maar wij mogen toch hierbij ook den diepgevallen mensch met een oog van medelijden beschouwen.
Donner heeft zich dan, van het moordend werktuig des doods voorzien, zonder licht in het woon- en slaapvertrek van Mejufvrouw van der wiel begeven, en brengt deze brave vrouw, op de martelendste wijze, om het leven. Dat hij, ook bij zijne laatste en openhartigste bekentenis, van dit gruwelstuk zich de bijzonderheden niet heeft kunnen herinneren, willen wij gaarne voor waarheid aannemen. Stel u voor, Lezer! dat gij, bij eenen eenigzins levendigen twist, daarin aandeel neemt; en zeg mij, of gij u, in bedaarde oogenblikken, kunt te binnen brengen, wat gij, in de beroering der drift, gedacht, gesproken en gedaan hebt? En kunt gij dit niet, dan zal het u ook niet onbegrijpelijk zijn, dat donner zich van het gebeurde weinig of niets, dan de rampzalige hoofddaad, wist te herinneren.
Men besluite maar niet, uit de verschrikkelijke wijze, waarop donner zijn slagtoffer ombragt, dat hij grooter zedelijk monster zij dan hij, die zijnen evenmensch, met een' pistoolschoot, in een' oogenblik, van het leven berooft. Wij stellen ons, met een bevend hart, het feit op deze wijze voor: De ongelukkige heeft in het donker, en op den tast, het ledekant van Mejusvrouw van der wiel bereikt, met geen ander doel, dan om haar, met eene enkele wonde, van het leven te berooven. Dit opzet, bij het kaars- of lamplicht gemakkelijker uitvoerbaar, valt hem, door de plaatshebbende duisternis, hoogst bezwaarlijk. Dáár, bij, langs, over en op het ledekant

{==468==} {>>pagina-aanduiding<<}
rondtastende, geeft hij zijn slagtoffer de eerste, waarschijnlijk ligte, wonde... Zij ontwaakt!... Wie kan zich de bange ontzetting der ongelukkige verbeelden?... Zij poogt de dreigende hand af te keeren, en - de moorder ziet zich ontdekt!... Wat zal hij? - wat zal hij, in een oogenblik, waarvan zich niemand eenig denkbeeld kan vormen?... Terugtreden?... Dan is hij ontdekt, en alles verloren!... Zijne rede zwijgt - zijn geweten is stom - zijn gevoel buiten werking; - angst, vertwijfeling, wanhoop, wat niet al? kampen in zijne hijgende borst, en - mag ik de uitdrukking bezigen? - hij verrigt nu den gruwel als werktuigelijk, te midden van den tegenstand en de wanhopige verdediging van zijn rampzalig slagtoffer!
Zoodra de groote wandaad, de moord, verrigt is, is de ligtere misdaad, de diefstal, voor donner gemakkelijker te volbrengen, en wij behoeven hierbij niet langer stil te staan.
Maar, wat hebben wij nu, uit dit alles, als gevolg af te leiden? Dit: dat het verschrikkelijke in den moord een gevolg van het ontwaken der ongelukkige vrouw, en geenszins het doel des moorders geweest zij; en dat wij, ofschoon de daad zelve met het diepste afgrijzen beschouwende, uit de omstandigheden, die dezelve inzonderheid afschuwelijk maken, niet mogen besluiten, dat donner, ter oorzake van die verzwarende omstandigheden, voor grooter euveldader moet gehouden worden, dan wanneer hij zijn slagtoffer met eene enkele wonde had afgemaakt. In ons oog was hij, in een' zedelijken zin, reeds moordenaar, toen hij het noodlottig besluit vormde, en schuldig voor het oog van den Alwetenden. De verzwarende omstandigheden der daad zelve waren wel uiterst ontzettend voor het ongelukkig slagtoffer, wel schriken ijzingwekkende voor den aanschouwer van haar lijk; dan, indien wij billijk zijn in onze oordeelvelling, zullen wij moeten bekennen, dat er in het omstandig Verslag niets aanwezig is, dat ons aan eenig opzet van donner, om zijn slagtoffer, op de plaats gehad hebbende

{==469==} {>>pagina-aanduiding<<}
wijze, te martelen, denken doet. Veel liever zeggen wij hier met den Heer bronkhorst: ‘Was hij, in plaats van in het donker, dadelijk met licht in de alkove gegaan; - had hij de ongelukkige, of zij hem gezien; - had zij mogen spreken; - had hij dadelijk het geld zien liggen...! - maar het regt heeft gesproken! En gij, Lezer, wie gij ook zijn moogt, oordeel niet!’
Wij willen dit tweede punt met eene, zoo het ons toeschijnt, niet onwaarschijnlijke gissing besluiten; eene gissing, waartoe ons het gegeven berigt aangaande donner, dat hij in zijne jeugd geen bloed kon zien, zonder in flaauwte te vallen, aanleiding geeft. Wij gissen namelijk, dat hij inzonderheid hierom in het donker gegaan zij; en hetgeen ons dit te waarschijnlijker maakt, is de vermelding van zijnen geweldigen schrik, toen hij, in het woonvertrek teruggekomen, bij het flaauwe lamplicht, zich met bloed bevlekt zag; terwijl wij de oorzaak, dat hij toen niet in flaauwte viel, gereedelijk kunnen verklaren uit de geweldige spanning van zijn gansche gestel, waarin hij door den gepleegden gruwel gebragt was, en die hem voor elken anderen prikkel min gevoelig maakte.
III. De gemoedsgesteldheid van donner na de daad is, in den eersten opslag, weinig geschikt, om eenigzins gunstig over hem te denken; en wij verwonderen ons niet, wanneer de oppervlakkige beschouwer in hem een' verstokten booswicht, een zedelijk monster meent te ontdekken. Denken wij evenwel door, en beschouwen wij dat gedrag in verband met het gebeurde, dan vinden wij, voor 't minst, over zijn karakter eenig verzachtend licht gespreid.
a. Eerst merken wij op, dat de bedaardheid, of liever ongevoeligheid, van donner, aanvankelijk na het gepleegde feit, niet wezenlijk, maar schijnbaar was. Hij schrikt op het gezigt van bloed - ontdoet zich van den noodlottigen sleutel - beeft bij de poging, om de lade van de bureau te ontsluiten - hij moet zich geweld aandoen, en verbijt zich, toen hem het lijk getoond wordt: dit is het gedrag van den verstokten zondaar niet.
b. Zijne niet wezenlijke, maar voorgewende bedaardheid schrijven wij toe, 1o. aan het bij hem post houdend denkbeeld, dat men aan het verzinsel van zelfmoord geloof zou geven, en de zaak zonder gevolg voor hem zon afloopen; 2o. aan zijne zorg, om zijne vrouw te sparen; eindelijk, 3o.

{==470==} {>>pagina-aanduiding<<}
aan zijne vrees, dat hij zichzelven, door een bedenkelijk voorkomen en gedrag, als den dader verraden zoude.
c. Tot bekentenis gekomen omtrent de hoofddaad, is hij ongereed tot het opgeven van bijzonderheden: 1o. omdat wij, ter goeder trouwe, gelooven, dat hij zich dezelve grootendeels niet herinneren kon; en 2o. omdat hij, bij de onbewijsbaarheid van het voorbedachte der daad, op eene mindere straf hoopte. Later, toen hij ziet, dat dit geene baat geeft, na zijne vonnissing, zegt hij, wat hij zich te herinneren weet, en gaat op die getuigenis de eeuwigheid in.
Wij bekennen, dat er, met dit al, in zijn gedrag veel raadselachtigs overig blijft; dan, in het opgemerkte is toch veel verschoonends, immers indien wij niet willens zijn, van onzen medemensch het slechtste te denken.
Zoodra hij ziet, dat het sprookje van den zelfmoord vervalt, en hij gehoord heeft, dat het lijk van Mejufvrouw van der wiel ter aarde besteld is, is hij aanstonds gereed, zijn gruwelstuk te bekennen. Zoodra hij ziet, dat de regtbank hem tot eene straf veroordeelt, op voorbedachten doodslag gesteld, en hem hierbij de laatste hoop op het behoud van het leven ontzinkt, zegt hij de waarheid, gedraagt zich voorts als een berouwhebbend zondaar, en zorgt nog, dat zijn lijk, om zijner nabestaanden wille, niet door de Koningstraat, maar langs de Beek, ten grave gevoerd worde. Zoo handelt de verstokte booswicht, het zedelijk monster niet.
Wij hebben hiermede onze taak volbragt, en vragen alsnu: ‘of men aan de verbetering van dezen zondaar had mogen wanhopen, indien de wet hadde toegelaten, hem het leven te sparen?’ Wij schromen niet, deze vraag met neen te beantwoorden. Want, hoe afgrijselijk ook zijne misdaad zij, zijn gedrag vóór, bij en na den moord leert ons hem wel als eenen ontzettend diep gevallenen kennen; maar menschkunde en menschenliefde verbieden ons, den ongelukkigen man voor een' booswicht van professie, voor een zedelijk monster te verklaren.
Tot eere der menschheid is, in sommige landen, in en buiten Europa, de doodstraf afgeschaft: en zouden wij, Nederlanders, niet mogen wenschen, dat, bij de invoering van een nieuw Strafwetboek, door de afschaffing zoo wel der dood- als van alle andere schand- en lijfstraffen, de grootste hinderpaal verdwijne, welke aan de zedelijke verbetering der gevangenen onoverkomelijke bezwaren in den weg legt?

{==471==} {>>pagina-aanduiding<<}
Elk Lezer, die hierover nadere inlichting verlangt, kunnen wij, met volle ruimte, het reeds vermelde werkje van den Heer van hoven niet genoeg aanprijzen.
Wij hoorden onlangs, over de zaak van donner sprekende, de opmerking: ‘of men de doodstraf, aan zulke wezens uitgevoerd, niet als eene weldaad moest beschouwen, als waardoor zij verlost werden van een leven vol naberouw en kwelling, angst en verdriet?’ - Deze bedenking zou eenigen schijn hebben, indien het bestaan van den mensch ophield met zijnen dood; maar nu dat bestaan, ook na den dood, en wel met bewustheid van dit leven, blijft voortduren, nu beven wij terug bij de gedachte van de verschijning van den onboetvaardigen zondaar voor zijnen eeuwigen Regter! Het moge waar zijn, dat een moordenaar nimmer eenige onvermengde vreugde in het gespaarde leven zal vinden; maar staat dan de Godsdienst niet gereed, om aan den grootsten zondaar, op diens opregt berouw, zijnen troost en eeuwigen vrede te schenken? en is er dan, ook voor dezen, geene verzoening verworven door het bloed van jezus christus, hetwelk van alle zonden reinigt? - Neen, de uitvoering van het doodvonnis kan voor den schuldigen geene weldaad zijn. Ook voor hem is de deur der genade en der bekeering geopend; en treedt hij dezelve geloovig binnen, dan zal er over hem meer blijdschap zijn bij Gods Engelen, dan over de negen-en-negentig regtvaardigen, die de bekeering niet behoeven! Dat zij zoo!

De Spectator.

X.


Cum tua pervideas oculis mala lippus inunctis, 
Cur in amicorum vitiis tum cernis acutum? 
 
horatius. 

‘Wie heeft het nu in zijn leven zoo zot gezien? De wind kost ons geen duit, en men verkwist honderden aan de steenkolen!!!’ - dus riep mij onlangs een lijvige Almkerksche kleiboer toe, toen wij beide, op den wal van Gorkum, naar het afvaren van de vurige schuit, alias stoomboot, stonden te kijken. ‘Hebt gij het ooit in uw leven zotter gezien?’ herhaalde de boer, terwijl hij mij vrij onzacht in de zijde stompte. Ik verwaardigde mij niet, op dezen bespottelijken uitval een enkel woord te repliceren; ik

{==472==} {>>pagina-aanduiding<<}
keek den man met groote oogen aan, en verbaasde mij over zijne domheid niet minder, dan hij zich verbaasde over den gekken schipper, de zotte machine, en de dwaze passagiers, die aan zulk een ding hun leven waagden. Ik verliet lagchende den zotten berisper, maar kon toch, gedachtig aan het bekende: ‘Schoenmaker, blijf bij uwe leest!’ niet nalaten, hem in 't heengaan toe te roepen: ‘Boer, blijf bij uwen ploeg!’
Gij lacht met mij, lezers! om den ongepasten uitval van dien mallen boer; en intusschen even zoo zot als deze handelde, met te berispen en te bespotten 't geen hij niet begreep, even ongepast en onbescheiden handelen zoo vele menschen, ook uit den beschaafden en fatsoenlijken kring: even gelijk, bij den eersten, onkunde alleen hem tot berispen en bespotten vervoerde, zoo is ook de heerschende bedilzucht, in het dagelijksch leven, een eigendommelijk bewijs van onkunde en onverstand, zoo het niet een nog grooter en leelijker gebrek verraadt, namelijk - een boos en liefdeloos hart.
Gij begrijpt reeds, lezers! waar ik henen wil; gij bemerkt al aanstonds, dat ik thans eenige oogenblikken over de menschelijke Bedilzucht wil keuvelen. Denkt intusschen niet, dat ik dit onderwerp met opzet heb uitgekozen, omdat ik zulks voor dezen, voor dien of genen uwer niet geheel ondienstig reken; verre zoodanig een vermoeden van u, want hoe zou ik zoo ongunstig over mijne lezers kunnen denken? maar, al ware er dan ook een enkele, dat ik noch hoop noch denk, die zich over zulk een vertoogje - indien althans mijn tegenwoordig gebeuzel dien deftigen naam verdiene - kon ergeren; wel nu! is het dan mijne schuld, dat men, als men een zot en leelijk beeld aanschouwt, ontsteld moet uitroepen: ‘Mijn portret! mijne gelijkenis!’ - Maar genoeg, misschien reeds te veel, ter inleiding; - treden wij, zonder schroom, ter zake.
Om uzelven te overtuigen, (zoo gij die overtuiging nog mogt noodig hebben) dat het eeuwig berispen en onophoudelijk bedillen eene der loffelijke gewoonten der menschen is, hebt gij u slechts in het publiek te begeven, en de openbare gesprekken aan te hooren; hebt gij vooral, al is het ook maar voor eenige uren, in eene onzer groote steden u te bevinden, en daar toegelaten te worden tot de gezelschappen, kransjes, partijtjes, Societeiten, enz. Dit geluk is

{==473==} {>>pagina-aanduiding<<}
mij, nog niet lang geleden, te beurt gevallen. Ik wil u eens kortelijk verhalen, wat ik toen, binnen den omvang van weinige uren, zag en hoorde en ondervond; en dit verhaal vervange dan de plaats van een wijsgeerig en zielkundig betoog.
Ik was gelogeerd bij een' mijner vrienden, die nooit anders dan buiten had gewoond, toen ons beider tegenwoordigheid, voor een paar dagen, in eene onzer voornaamste vaderlandsche steden werd gevorderd. Toevallig viel, 's avonds vóór dat wij stadwaarts zouden reizen, het gesprek op het tegenwoordig onderwerp. Ik beweerde, dat er geene algemeener en geene schadelijker gewoonte was, dan altijd te berispen en eeuwig te bedillen; mijn vriend negeerde het eerste, maar stemde het laatste gedeelte mijner stelling toe. Ik verdedigde mijne stelling, doch zonder te overtuigen. Eindelijk zeide ik, dat ik niet twijfelde, of hij zou, reeds den volgenden dag, met mij volmaakt eenstemmig denken, en beloofde, hem alsdan proesondervindelijk te zullen bewijzen, 't geen ik thans had beweerd. Hetgeen ik had beloofd en voorspeld, gebeurde; gelijk ik u kortelijk wil verhalen.
Naauwelijks waren wij in de stad getreden, of mijn vriend, aan het stadsgewoel zoo gansch ongewoon, begon zelf al zijn best te knorren en te berispen: ‘Wat is het hier dampig! - wat zijn de straten vuil! - welk een geraas van kariekels en koetsen! - waarom de straten niet wijder aangelegd? de huizen niet lager gebouwd? - waarom rijden de koetsiers niet zachter? - en wat doen hier toch zoo veel menschen onder elkander te loopen?’ - Deze vragen en uitroepen vervingen of liever verdrongen zonder ophouden elkander. - ‘Gevoelt gij niet, vriendlief!’ dus voerde ik mijn' reisgenoot lagchende te gemoet, ‘dat gij zelf daar al fraai begint te knorren en te bedillen? Wat raken u toch, in vredes naam, de vuile straten? Gij behoeft ze immers niet te schrobben! - Wat raken u de kariekels? Gij behoeft in allen gevalle ook niet op de groote steenen te loopen! - Wat raken u de hooge huizen? Niemand immers dwingt u, om de bovenste verdieping te beklimmen! - En is het u in de stad te bedompt en te dampig; wel nu! de poort staat open; kuijer dan naar buiten!’ - Mijn vriend stemde de juistheid mijner aanmerking toe, begon om zijne eigene gekheid te lagchen, en beloofde, zonder zich verder over de kariekels, hooge huizen,

{==474==} {>>pagina-aanduiding<<}
vuile straten, dampige lucht te ergeren, mijn geleide geduldig te zullen volgen.
Ik proponeerde mijn' reisgenoot, (ten einde hem gelegenheid te geven, om eens allerlei menschen te zien, te hooren en te ontmoeten) om, voor een uurtje, in het Engelsche koffijhuis te gaan, - dan aan de table d'hôte te gaan dinéren, - vervolgens eene wandeling buiten de poort te doen, - en eindelijk den avond te gaan passéren op het dameskransje bij Mevrouw snip. Mijn vriend topte mijn voorstel, en wij stapten naar het café Anglais. Het was reeds vrij vol, en de Heeren waren drok met discouréren bezig. Naauwelijks hadden wij aan een klein tafeltje plaats genomen, zonder dat iemand van ons notitie nam, of wij bemerkten, dat de politieke zaken het onderwerp der gesprekken waren. Een groot, dik Heer, die mij naderland bleek een Zeekapitein te zijn, was dan danig gebeten op onze Constitutie. Hij raasde en tierde, alsof hij nog op zijn fregat den beest speelde, en voer verschrikkelijk uit op den helschen geest onzer verlichting, zoodat het gemeen thans ook al wat in de wijze van regeren wilde te zeggen hebben. ‘Ik zou,’ zeide hij, terwijl hij met een koppel vloeken zijne woorden bekrachtigde, ‘ik zou, indien ik aan 't roer stond, wel anders sturen; ik zou maar dadelijk de Constitutie in zee smijten, de beide Kamers naar den Satan jagen, even als ferdinand de Cortes, en wel zelf de wet maken; en zoo dat niet hielp, dan liever de lont in de kruidkamer steken, dan telkens zoo op de handen gekeken, en nu eens door Holland, dan weder door Braband gedwarsboomd te worden.’ - De zeeheld werd overschreeuwd, of liever overpiept, door een klein, mager manneken, dien ik als een Makelaar in Effekten kende. Deze zou niet gaarne de Constitutie geheel zien amortiséren, maar wilde dezelve reducéren: men had veel te veel artikels, wetten en
bepalingen; men kon gemakkelijk dezelve tiercéren, en men moest vooral de inkomende en uitgaande regten, op zijn minst 5 procent, verhoogen; dan zou men eens zien, hoe 's lands krediet zou rijzen, de effekten zouden stijgen, en het getal der renteniers zou montéren. - ‘Wat praat gij,’ viel hem een oudachtig Heer in de rede, terwijl hij met veel deftigheid den hoed wipte; ‘wat praat gij van inkomende en uitgaande regten verhoogen! - Inkomende en uitgaande regten verhoogen? Neen! zeg liever, dezelve geheel opheffen,

{==475==} {>>pagina-aanduiding<<}
de Schelde sluiten, en alle de Tolcommiezen afschaffen. Als ik Koning was, ik zou het wel weten: ik zou, ten minste voor twee derden, kooplieden in de Staten plaatsen, en straf bepalen op het aankoopen van vreemde effekten.’ - ‘Neen,’ zeide nu weder een vierde, ‘ik ben voor het Algemeen; kooplieden, renteniers, fabrikeurs, landlieden, alle menschen moeten leven; en de reden, dat alle menschen thans minder floréren, dan zij zouden willen en kunnen, die reden zit alleen en nergens anders dan in de wijze van administréren: er moest slechts een ander systema van financiën worden ingevoerd; de belasting op Gemaal en Zout afgeschaft; het Pleiziergeld verdubbeld; de ambtenaren wat beter worden nagezien, en wat minder worden gesalarieerd; en wat behoeven ook,’ vroeg hij ten slotte, ‘twee Kamers ons de wet voor te schrijven? men kon het immers gemakkelijk met ééne Kamer doen; dit won tijd en geld.’ - De Heeren dachten nog niet aan heengaan: zij vroegen om de nieuwspapieren; en nu, vreesde ik, zou het zoo drok loopen, dat ons het hooren en zien zou vergaan. Ik dacht: ‘Als zij nu beginnen met de debatten der tweede Kamer, met de nieuwe wet op Zegel, Successie en Registratie, met het Budget voor 1824, met de Constitutionelen in Spanje, en de muitzieke guiten, die zoo onbeschaamd zijn, dat ze zich maar niet willen laten trappen en moorden door den Turk - neen, dat houden wij niet uit!’ Ik sluisterde mijn' vriend dit in, en wij trokken af; - wij hadden voor een morgendrankje ook al over genoeg.
‘Waar nu heen?’ vroeg mijn reisgenoot. ‘Naar het Wapen van Antwerpen,’ zeide ik: ‘ik hoor, daar is eene goede tafel; en ik zou er op durven wedden, dat gij nu weder eene gansch andere soort van berispers en klagers zult aantreffen. Hebt gij in het café Anglais politieke of staatkundige berispers ontmoet; hier, wees er gerust op, zult gij ze vinden van een ander allooi.’ Mijne voorspelling werd vervuld: de eetzaal was, bij onze aankomst, reeds tamelijk bezet, en van tijd tot tijd vermeerderde het getal der gasten; al spoedig keken er drie op de pendule, en knorden, dat de soep nog niet werd opgebragt, daar het reeds twee minuten na drie ure was; - eindelijk kwam de soep, en ieder lepelde met graagte; - maar spoedig werd de stilte afgebroken: den eenen was de soep te schraal, den anderen te koud, den derden te laf; terwijl een vierde de schrandere

{==476==} {>>pagina-aanduiding<<}
opmerking maakte, dat, sedert de invoering van de belasting op het Beestiaal, de publieke tafels niet weinig waren afgenomen. De soep werd weggenomen. Een dik Heer, die tot heden niets had gedaan dan blazen en eten, betigtte de knechts van luiheid, daar een mensch zoo lang naar het gebraad moest wachten; - eindelijk verscheen dit; - weder eene diepe stilte, slechts afgebroken door het gerammel van messen, lepels, vorken, borden. Doch spoedig begon het bedillen en knorren al weder van nieuws af aan: het nierstukje was verbrand, de roastbeaf taai, de koteletten waren van bokkenvleesch, de groenten uit het water getogen, het bier was dun, de wijn zuur. ‘Het is maar zoo als ik zeg,’ viel weder de dikke Heer met zijne basstem in, terwijl hij met veel zelfvoldoening zijn glaasje ledigde; ‘het is maar zoo als ik altijd zeg: het verval is tegenwoordig in alles, - in alles; en ik wilde van die lofpredikers van onzen tijd wel eens weten, wat er toch voor goeds in onze Eeuw wordt gevonden? Want wat raakt mij de rest, als men toch maar voor zijn geld geen goed eten of drinken krijgen kan?’ Men moet dien uitval zeer geestig hebben gevonden; want ieder lachte, dat hem de tranen over de wangen liepen. - Nu er geene aanmerkingen meer op het eten waren te maken, omdat er niets meer te eten of te drinken viel, werd weder iets anders het voorwerp der bedilling: de een vond het weder guur en miserabel; - een tweede knorde, dat de onechte Zoen 's avonds te voren zoo slecht was gespeeld; - een derde had het verzegd, om in de eerste zes weken het Concert te bezoeken; - een vierde had honderd reflecties op de verhandeling van den Heer N.N., waarvan hij de voorrede had gelezen; - een vijfde... ja, ik weet al niet meer, wat deze had te berispen en te bedillen. Om kort te gaan, ik zat mijzelven te vervelen en te ergeren; ik wenkte mijn' vriend, en wij stapten naar buiten.
Naauwelijks waren wij op den publieken wandelweg gekomen, of men kon het den menschen aanzien, dat zij, voor het grootste gedeelte, tot de bestendige klagers en eeuwigdurende berispers behoorden; men had uit hun gelaat hunne gedachten kunnen lezen, zoo zij niet doorgaans luid genoeg dezelve elkander mededeelden. ‘Wat is het hier stofferig!’ zeide eene oude Dame in satijn gekleed, terwijl haar Chapeau, een fatje van vijf voet, dit avoueerde; ‘waarom in vredesnaam niet den weg bestraat? het is immers zonde en

{==477==} {>>pagina-aanduiding<<}
schande, dat een mensch zoo door stof en zand moet waden!’ - ‘Als ik Koning was,’ voerde haar eene andere te gemoet, ‘zou ik maar eenige opcentjes op de verponding leggen, en dan al de wandelwegen laten plaveijen.’ - Een weinig voor ons uit gingen twee livereibedienden, alias mosterdjongens, die elkander zeer amicaal ‘Mijnheer’ noemden; wij bemerkten al spoedig, dat het volk, waarbij zij dienden, het onderwerp hunner gesprekken was, en beide hadden, zoo zij zeiden, dan verbaasd veel reden, om over hunne Heeren en Vrouwen te klagen: de Heer van den eenen was zoo trotsch, dat hij zijn' knech: nooit anders dan bij zijn' voornaam wilde noemen; Mevrouw was zoo gierig, dat zij zelfs het wekelijksch keukenboekje nacijferde, en onlangs de keukenmeid had beknord, toen zij simpel eene kalfsrib had laten bederven. De Heer van den anderen was nederig, of, zoo als hij het beliefde te noemen, familiaar genoeg, maar had een humeur - een humeur - onverdragelijk! Hij deed den ganschen dag niets dan brommen; nog met lang geleden had hij zelfs gedreigd hem weg te jagen, omdat hij een paar onnoozele flesschen uit den wijnkelder had weggemoffeld. Mevrouw, dit moest hij zeggen, had een best humeur, maar was zeer stijfhoofdig; zij kon maar volstrekt geene tegenspraak dulden; haren zin moest zij maar altijd hebben, al was het dan ook vlak verkeerd. - Mijn reisgenoot maakte mij opmerkzaam op twee Heeren, die zeer drok in gesprek schenen te zijn; zij spraken luid genoeg; en waarover? Zij beschouwden alle de geleerde Genootschappen, alle de Maatschappijen, die zoo van tijd tot tijd werden opgeregt, als ware broeinesten van ongodsdienstigheid en zedeloosheid, als pesten voor land en volk, en hielden maar ronduit staande, dat de tegenwoordige inrigting van het onderwijs op de scholen de éénige oorzaak was van de twisten en verdeeldheden in de huisgezinnen, omdat thans kinderen van veertien jaren somtijds meer wisten,
dan voorheen menschen van vijftig.
Wij zouden nog overvloedige gelegenheid hebben gehad; om menige vernuftige opmerking en schrandere reflectie te hooren; maar ik herinnerde mijn' vriend, dat het hoog tijd werd, om onze afgesprokene visite te gaan doen. Zoo ruim acht ure, het uur, wanneer de Heeren de Dames gewoonlijk kwamen afhalen, stapten wij de woning binnen van Mevrouw snip, waar heden avond het kransje vergaderd was, en waarin ik door een' mijner oude bekenden werd geïntrodu-
{==478==} {>>pagina-aanduiding<<}
ceerd. Wij bemerkten spoedig, dat, door onze komst, een zeer belangrijk gesprek werd afgebroken; doch dit was slechts voor een oogenblik; na de gewone vragen: ‘Hoe varen de Dames?’ - ‘Hebben wij het geluk van de Heeren nog wèl te zien?’ werd de draad van het discours weêr opgevat; en wij hoorden, dat de Dames bezig waren met de doopcedul harer bedienden te ligten. De gastvrouw was dan danig en danig gestomacheerd over hare keukenmeid en schoonmaakster; de eerste had te weinig zout in den visch gedaan, en de laatste, toen zij de kelderkamer stofte, door enkele lompheid, eene ruit gebroken, Jufvrouw E. hield ronduit staande, dat er thans maar volstrekt geene goede dienstboden meer in de wereld waren: de eene was lui, de tweede lekker, de derde trotsch, de vierde babbelde buiten de deur, de vijfde was zoo gek als een uije naar de jongens; kortom, het waren wel gelukkige menschen, die maar geene dienstboden noodig hadden. Mevrouw G. klaagde zeer over den opschik der boden; zoodat nog onlangs zeker Heer, die haren man moest spreken, bij het openen der deur, de meid voor Mevrouw had aangezien. - Toen de jeremiade over de dienstboden was afgehandeld, moesten alle de vrienden, vriendinnen, geburen en bekenden de revue passéren; en nu dacht ik, dat er geen einde aan het gesnap zou komen. Mevrouw S. kende geen trotscher ding, dan die dochter van den juwelier steen. Mevrouw A. zeide, dat het zonde en schande was, zoo als de
kinderen van den winkelier band zich durfden kleeden; zij sloegen een front, als kinderen van den eersten koopman. Jufvrouw H. verzekerde, dat zij nooit meer in het Nut wilde komen, nadat de Heer B. de onbeschaamdheid had gehad, om het kwaadspreken te hekelen. Jufvrouw M. had Domine N.N. de zes weken gegeven, omdat hij hare beste vriendin vriendelijker dan haar had gesalueerd. Mevrouw L. had in haar spiegeltje gezien, dat de Heer valk somtijds driemaal op een' dag bij den Heer steenhouwer kwam, en er zelfs bleef, al was de man niet te huis. Met één woord, ieder der Dames had te over reden, om te klagen, te berispen en te bedillen.
De Heeren hadden zich tot heden volstrekt niet in het gesprek gemengd, hetzij dat hetzelve voor hen te hoog of te verheven was, hetzij ze het niet waagden de Dames tegen te spreken, (een echt bewijs van ware politesse!) hetzij ze soortgelijke discoursen dagelijks hoorden, en dezelve dus

{==479==} {>>pagina-aanduiding<<}
voor hen alle belangrijkheid reeds lang hadden verloren; althans de Heeren bewaarden tot heden een diep stilzwijgen. Toen eindelijk de Dames eens zwegen, werden evenwel ook de tongen der Heeren los. De Heer A. beweerde, dat de winkelier mast, juist omdat hij lid was van de Maatschappij Tot Nut van 't Algemeen, zijne zaken liet verloopen, en hield dus vol, dat die Maatschappij veeleer moest genoemd worden: Tot Bederf van 't Algemeen. De Heer B. beschuldigde Domine probus openlijk van onregtzinnigheid; want hij had met zijne eigene ooren hem hooren zeggen, dat de Bijbel beter was dan de Katechismus. De Heer C. verfoeide de nieuwe maten en gewigten; want men had het altijd wel met de oude gedaan. De Heer D. betuigde plegtig, terwijl hij ter bevestiging een snuifje nam, dat, al had hij vijfentwintig kinderen, niet één derzelven zou gevaccineerd worden; want het wegnemen der physieke besmetting vermeerderde slechts de morele. De Heer E. beschouwde de Machinerie als een kanker voor land en volk, en zou, zoo hij slechts drie maanden wat te zeggen had, alle machines doen verbranden, en elk in het dolhuis plakken, die den moed zou hebben, om met eene nieuwe machine voor den dag te komen- De Heer F. verzocht, dat men een oogenblik naar hem zou luisteren; hij zou mathematisch aantoonen, dat het nieuwe wetboek, dat in de geboorte is, nooit goed zal ter wereld komen: de man kreeg het woord, begon langzaam en stotterend, - maar de klok sloeg tien ure; het gezelschap werd aan de orde herinnerd, en de vergadering geadjourneerd tot de volgende week.
Wij stapten met verhaaste treden naar ons logement; en naauwelijks waren wij alleen, of mijn vriend betuigde zijne verbaasdheid over alles, wat hij dien dag had gehoord en gezien. Ik vroeg hem, of hij nog meer bewijzen voor de waarheid van hetgeen ik had beweerd begeerde; maar hij was over voldaan, en, zoo hij zeide, voor altijd overtuigd.
Misschien zal deze of gene mijner lezeren het verhaal, dat ik heb medegedeeld, voor het geheel, of ten minste voor een gedeelte, als verdicht beschouwen; - dit is mij tamelijk onverschillig; maar zeer zeker zal niemand, die slechts eenigzins de menschen kent, het tafereel, dat ik thans heb geleverd, eene overdrevene teekening van de dwaasheden der menschen noemen. Er zal wel niemand onder hen wezen, die niet reeds voorlang deze menschkundige aanmerking bij zichzel-
{==480==} {>>pagina-aanduiding<<}
ven maakte, die de slotsom oplevert: dat het tot de heerschende dwaasheden en gebreken der menschen behoort, altijd te klagen, te berispen en te bedillen.
Ik noemde deze gewoonte een gebrek en eene dwaasheid; want dezelve verraadt of domheid en onverstand, of een boos en onedel hart, en, uit welke bron zij ook ontsta, zij is altijd allerschadelijkst in de gevolgen. Onkunde, hoogmoed, wangunst en eigenbaat; ziet daar de vier hoofdbronnen, uit welke ik deze heillooze gewoonte afleide.
Ik noemde de onkunde als eene eerste bron. - Men veroordeelt en berispt 't geen men ziet en hoort, omdat men verband en zamenhang en doel niet kent, oogmerken en gevolgen niet weet te onderscheiden, en ons de slag of gelegenheid ontbreekt, om zaken, daden, gebeurtenissen en omstandigheden uit het ware oogpunt te beschouwen. Het kan niet anders, of de eenvoudige landman, die met eigene oogen elken morgen de zon in het Oosten ziet rijzen, en haar iederen avond in het Westen ziet ondergaan, vindt het zot en bespottelijk, als gij hem natuurkundig demonstreert, dat, elken dag, de aarde geregeld om de zon zich draait. Het kan niet anders, of de ambtelooze burger, die al zijn' tijd behoeft, om voor zich en zijn huisgezin het dagelijksch brood te verdienen, vindt het dikwerf verkeerd, dat, door de bestuurders des lands, verordeningen worden bepaald en wetten ingevoerd, die kortstondige stremming, moeite en schade verwekken, om daarna te grootere voordeelen aan te brengen. Het kan niet anders, of vele gedragingen en handelingen der menschen in het dagelijksch leven moeten ons berispelijk of belagchelijk schijnen, omdat wij hunne ware bedoelingen niet kunnen vermoeden, en niet bekend zijn met hunne bijzondere, vaak gansch ongewone, omstandigheden en betrekkingen.
Er is, gelijk ik zeide, eene tweede bron der bedilzucht; zij is hoogmoed. - Superbus kan maar niet dulden, dat pius hem, in schranderheid, doorzigt, arbeidzaamheid, zou overtreffen. Hij ziet evenwel dezen uitwerken en doen, 't geen nooit uit zijne handen te voorschijn kwam, en waartoe hij zichzelven ook niet berekend vindt. Maar nu begint hij te berispen en te bedillen; hij zoekt naar gebreken, welke hij weet dat niet bestaan, of hij berispt 't geen al het menschelijk werk wel altijd eigendommelijk zal blijven aankleven. Celsus gelooft nederig van zichzelven, dat niemand

{==481==} {>>pagina-aanduiding<<}
ooit beter dan hij Kerk of Staat zou dienen en besturen. Hij heeft intusschen geene gelegenheid, dit door daden te toonen; want niemand roept hem tot eenige openbare bediening. Maar nu vangt hij aan, elke nieuwe bepaling te berispen, elke ongewone verordening af te keuren en te verfoeijen, al ziet hij ook zelf hare wijsheid in, al is hij van hare billijkheid ten volle overtuigd.
Eene derde bron, waaruit niet zelden bedilzucht voortvloeit, is wangunst en nijd. - Emma verteert van nijd, omdat hare gezellinnen meer dan zij worden gezocht en bemind; nu vangt zij aan, de gewoonten, de kleeding, den omgang, de leefwijs van deze te berispen en te hekelen, om hare gezellinnen te doen verliezen, 't geen zij weet, dat zij voor zichzelve wel nimmer zal deelachtig worden. Acerbus benijdt zijnen buurman zijn debiet, hoewel hij overtuigd is, dat hij, wegens eerlijkheid en braafheid, dit allezins verdient. Maar nu wil hij beproeven, dezen te ontnemen, 't geen hij zelf moet missen; hij begint dus diens waren te berispen, en bedenkelijk van zijne eerlijkheid te spreken. Cyrillus stond naar een ambt, en had hope, hetzelve te verkrijgen; maar philetes had meerdere verdiensten of betere vrienden, en werd dus met het ambt begiftigd; cyrillus is woedend van spijt en wangunst, bespiedt van nu af aan, met arendsoogen, den nieuwen ambtenaar, en berispt met luider stemme de minste fout, die hij ontdekt of vermoedt.
Eene vierde oorzaak, eindelijk, die de bedilzucht doet ontstaan, is eigenbaat. - De fabrikeur berispt de wetten, die den koopman begunstigen; en deze vindt de bepalingen onbillijk, die tot voordeel van den eersten verstrekken. De man van vermogen noemt de belasting op luxe en weelde verderfelijk; en de ambachtsman noemt het onregtvaardig, dat die belasting zoo laag is gesteld. De Hollander berispt het, dat het Hof om het andere jaar te Brussel resideert; en de Brabander klaagt er, zonder ophouden, over, dat Brussel dat voordeel met den Haag moet deelen.
De toepassing....Maar ligt zij niet, in al het bijgebragte, den eenigzins nadenkenden als voor de voeten? Gedachtig alzoo, dat het gereedste middel, om te vervelen, is, alles te zeggen, sluiten wij hier ons vertoog.





{==482==} {>>pagina-aanduiding<<}

Vierde of laatste berigt wegens brieven van Maria van Reigersberch.

Wij beloofden, in dit ons laatste berigt, wegens eenige brieven van Mevrouw de groot, het een en ander nader te zullen mededeelen omtrent hare Zonen cornelis en dirk. Ter voldoening aan die belofte, geven wij het volgende:
Cornelis, de oudste, traag uit den aard (*), maar met goed natuurlijk verstand begaafd (†), had het, (gelijk wij reeds zagen) onder, zijns Vaders bijzonder onderwijs, in 1635, zoo ver gebragt, dat men nu verwachten mogt, dat hij, met glans, als jong Regtsgeleerde, zou optreden; doch hij stelde die verwachting jammerlijk te leur. 't Was hem (zoo als wij van zijne Moeder hoorden) voor een' Ambassadeurs-zoon geen eers genoeg Advocaat te zijn, en hij beklaagde zich, dat hij niet voor de zee was opgebragt. Grotius zond hem, in December 1635, met brieven van voorschrijving, aan zijnen grooten begunstiger, den Zweedschen Rijkskanselier oxen stiern, om te beproeven, of hij dezen van eenigen dienst kon zijn (‡). Hij werd van denzelven zeer gunstig ontvangen, en terstond tot het schrijven van Latijnsche brieven gebruikt (§). Hij kreeg hier echter, vermoedelijk door eigene schuld, geene bevordering. - Zijn Broeder dirk, van wien wij gezegd hebben, dat hij tot den krijgsdienst, en wel in het vak van den vestingbouw, of de genie, was opgeleid, had, als zoodanig, reeds in 1634 en 1635, zoo 't schijnt als vrijwilliger, het leger van Prins fredrik hendrik gevolgd (**); doch werd, in 1637, Edeljonker (Gentilhomme) van den Hertog van weimar. Hij ging aanstonds met dien Vorst te veld, en kweet zich naar deszelfs
genoegen (††). Hier ontmoeten wij nu, in het gemelde jaar, ook cornelis, volgens schrijven zijner Moeder aan dirk van den 16 October.
In dezen brief onderhoudt zij den laatstgemelden over het

{==483==} {>>pagina-aanduiding<<}
sterven zijner paarden, waarvan hij er, in dien veldtogt, reeds zes of acht verloren had (*), hetwelk zij schrijft verstaan te hebben van daar te komen, dat zij, door zijn' knecht, niet wel werden opgepast. Zij vermaant hem, daar zelf wat op te letten, en den knecht, zoo hij, gelijk men haar gezegd had, een dronkaard was, weg te zenden. Voorts beklaagt zij zich over cornelis, dat hij nimmer schrijft, en begeert van dirk, dat hij haar melden zal, hoe hij het al maakte, wat hij deed, en inzonderheid, of het waar was, dat hij speelde, gelijk men haar berigt had, enz. Doch, toen de goede Moeder dit schreef, had cornelis het leger reeds verlaten, en was naar Holland gereisd. Grotius was daarover zeer ontevreden, en ontbood hem naar Parijs. Het leed echter ruim vier maanden, eer hij daar opdaagde, en men wist tusschenbeiden niet, waar hij zich bevond, dewijl men nooit brief van hem ontving (†). ‘Groote moeite (schreef nu zijn vader) heeft het in, om hem uit zijne vadzigheid te trekken’ (‡). Thans geperst om den een' of anderen stand te kiezen, verklaarde hij ook den krijg te willen volgen, en vertrok weder naar het leger van den Hertog van weimar (§). Dit was in 1638. Doch, reeds in November van dat jaar, verklaarde hij, geen' lust meer in den dienst te hebben, trok naar Straatsburg, bleef daar (zoo het heette om te studeren) hangen, en verwaarloosde (gelijk
grotius schreef) de beste gelegenheden tot zijne bevordering (**). - Dirk was, bij het stilstaan der krijgsbedrijven, in den winter van 1638, naar Parijs gekomen, doch begaf zich van daar naar Holland, en wel naar Leiden, waar hij zich, onder den geleerden cunaeus, eenigen tijd oefende (††). Met het voorjaar van 1639 was hij weder bij den Hertog te veld, en bleef er tot deszelfs dood, in Au-
{==484==} {>>pagina-aanduiding<<}
gustus van dat jaar (*). Hij had zich bij dezen Vorst aangenaam gemaakt; en deze had hem, bij zijnen uitersten wil, zekere som besproken, waarvan de betaling echter lang uitgesteld, indien ooit geschied is (†).
In den zomer van 1639 bood de Baron de genfeld aan grotius, voor cornelis, een vaandel aan; doch toen wist men wederom niet, waar hij was te zoeken (‡). Echter bevond hij zich in September te veld (§), en ontving in December van zijne Moeder eenen brief, waaruit blijkt, dat dirk zich nu ook bij degenfeld's leger gevoegd had. Hierin schrijft zij, onder anderen: ‘Ik heb met Monsieur vickefort gesproken, die mij gezeid heeft, dat hij u dertig pistolen heeft gegeven. Vooral hope ik, dat gij uw lindwat hebt gelost. Ik bidde u toch niet meer in zulke fouten te vervallen. Denk, dat gij van eerlijke luden zijt gekomen, en wil ons immers geene schande aandoen.’ Voorts meldt zij hem, verstaan te hebben, dat hij op bevordering kon rekenen, zoo hij zich wèl gedroeg, en toonde courage te hebben; en ‘wat is een man (vraagt zij) zonder courage?’ Zij wilde echter, dat hij niet zou laten blijken, wat zij hem, wegens bevordering, geschreven had. ‘Men moet (zegt zij) niet alles zeggen, dat men weet, (maar) veel doen en weinig zeggen.’ Na hem vermaand te hebben, dat hij niet lui, niet lekker, niet hoovaardig, en goedaardig jegens alle menschen zal zijn, laat zij volgen: ‘Zoo ik hoore, zoo en accordeert gij beiden niet wel met malkanderen. Dat is immers schande, dat vremde luden dat weten. Doen gij met uw Broeder pieter hier waart, gink dat ook zoo. Gij zijt zeer hoogmoedig ende uutfprekende; zegt alles, dat eerst voor uw mond komt; en dan hebt gij dat welhaast vergeten; maar anderen, die haar woorden wat langer gedenken, en vergeten zoo ras niet. Het is wonder, dat
gij, die God tamelijk verstand gegeven heeft, zoo weinig op uwe actiën denkt.’ Zij vermaant hem nu, zich te verbeteren, opdat men, in plaats van kwelling, vreugd van hem hebben mogt, en dan gaat zij dus voort: ‘Schrijf ons dikmaal. Het schijnt, dat gij u van

{==485==} {>>pagina-aanduiding<<}
uwe ouders vervreemdt. Uw Broeder onderhoudt uw Vader met brieven. Doe ook zoo. Meent gij, dat de ouders niet en zijn, als om geld voor de kinderen te bezorgen? Ik ben nog vijftien honderd gulden van uwentwege schuldig. God weet, waar ik ze bijeen zal halen, om te betalen!’ Zij spreekt hem hierop van de slechte betaling van Zweden, en de lasten van haar groot huishouden. ‘Bedenk dit eens, (zegt zij) en gij zult wel vinden, dat ik reden heb, om u tot sparen te vermanen. Houd u evenwel (voegt zij er bij) net in lindwat ende kleeren. Kostelijk en behoeft men niet te zijn. En wilt immers geen sottigheid meer doen; want ik verteker u, dat mijn beurze het niet en zoude kunnen lijden. Hiermede (sluit zij) recommandere ik u in de bewaringe Gods, en bidde Hem, dat Hij u wijsheid geve.’
Dirk de groot had zich, in den winter van 1639, weder naar Holland begeven, en scheen nu zeer te neigen, om aldaar plaatsing in den dienst te zoeken, en wel op eene wijze, welke zijnen Vader deed schrijven: ‘Zoo hij voorheeft mijne vijanden te gaan smeeken, is hij niet waardig mij vader te noemen: zoo hij bij u liever vaandrager zijn wil, dan elders zelf over eene bende bevel voeren, heeft hij noch eene verhevene ziel, noch is gedachtig, welk een aanzienlijken post hij bekleed heeft’ (*). Hiervan kwam dan ook zoo min, als van zijn voornemen, om de geschiedenis van den Hertog van weimar te schrijven, hetwelk grotius zeer goedgekeurd, maar gevreesd had, dat hij niet behoorlijk zou kunnen uitvoeren (†). Daar nu deze hem terstond den dienst van Zweden had aangeprezen, besloot hij, na lang talmen, zijnen raad te volgen, reisde, in den zomer van 1640, langzaam naar het leger van den Zweedschen Veldheer banier, en kwam eindelijk, na, op de reis, door achteloosheid, zijne bagaadje verloren te hebben, aldaar aan (‡).

{==486==} {>>pagina-aanduiding<<}

Cornelis, die altijd dezen jongeren Broeder scheen te volgen, voegde zich, ook daar, weder bij hem. In Augustus 1640 had hij wederom aan zijne ouders in geene vijf maanden geschreven (*). Uit een' brief zijner Moeder aan dirk, van 16 November, blijkt, dat hij toen op nieuw den dienst verlaten had, en zich te Colmar ophield. Zij beklaagt zich daarover en over zijne verspillingen, en wil, dat dirk hem zal nopen, om weder bij zijn regement te gaan, of zich bij een ander te voegen. ‘Men mag wel zeggen, (schrijft zij) dat men zijne kinderen kan winnen, maar niet zinnen.’ Voorts meldt zij, dat zij hem tot honderd gulden ter maand heeft toegelegd; dat men haar gezegd heeft, dat het genoeg is, en dat hij niet alle dagen goede fier behoeft te maken. ‘Men zeidt mij, (zegt ze) dat hij zijnen meesten lust neemt in 't spreken van lekker eten en drinken. Voorwaar (laat zij volgen) dat is eene kleine glorie! Ik en had mij liever maar droog brood. - Indien uw Broeder (gaat zij voort) zich wederom in den dienst stelt, men zal voor hem zorgen, en hem eerlijk onderhoud geven, ter tijd toe, dat hij zoo veel wint, dat hij zichzelven kan behelpen. Neem daar geld van Monsieur ferat, ofte iemand anders. Ik zal 't betalen. Kondt vooreerst honderd croonen nemen. Het verdriet mij wel, dat uw Broeder van zulken natuur is, dat hij geen geld en kan bewaren. Draag zorge, dat hij op niemands last en is. Wij hebben zelf middelen. Onze kinderen behoeven niet te gaan schumen. Schrijf mij metten eersten, hoe het met hem gaat, en hoe het met zijn kleeren ende lindwat is, ende wat gij van doene zult hebben. - Wil aan uw Broers knecht zeggen, dat hij wat op hem lette, dat hij immers net is. Ik weet wel, hoe het met hem is. Hij is zeer vuil van nature. Och dat ik hem mogt hebben, als ik het zoude wenschen, hoe
gelukkig zoude hij zijn! Wat hebben wij moeite genomen, om onze kinderen met eere groot te maken! en nu ze zoo verre zijn, nu hebben wij de meeste moeite van allen. Doe uw best, om met eeren het vechten te ontgaan. Ik en hebbe nooit verstaan het sujet van uwe carelle; maar, naar mij dunkt, zoo moet de Marquis u geslagen hebben. Waarom is dat bijgekomen? Wil mij dat eens schrijven,’ enz.

{==487==} {>>pagina-aanduiding<<}

Grotius kocht, in Maart 1641, zijnen Zoon cornelis eene Compagnie, welke hem, volgens zijn schrijven, veel gelds kostte (*). Hij zou nu onder den Maarschalk de chatillon dienen. Deze was met zijn leger naar Sedan getrokken, om den Graaf van soissons en de Hertogen van bouill on en guise, die tegen lodewijk XIII waren opgestaan, tot rede te brengen; maar hij werd, in de batalje van Marfée, op den 6den Julij, geslagen, en cornelis bekwam, in dien slag, eene wond, welke hem in gevaar bragt van zijnen arm te verliezen, gelijk hij alle zijne bagaadje verloor, en niets behield, dan hetgeen hij aan 't lijf had (†). Dirk, die zich bij den Hertog de longueville bevond, had het daar, in dezen veldtogt, mede niet zeer naar genoegen. ‘Wat den jongsten aangaat, (schreef zijne Moeder, in October, aan haren Broeder, den Raadsheer) dat hij klaagt, dat het daar sober is: is 't dan sober, dan en heeft hij altijd geen gebrek (daar) bij gehad. Al en hadde hij dan niet één pennine ontfangen, zoo heeft hij meer gehad, als hij van doene heeft, hebbende, tzedert hij daar is, om de twee duzend guldens geteerd, en hij was van lindwat ende kleeren wel verzien. Onze kinderen (voegt zij er bij) en konnen haar niet behelpen, als anderen. Ik vreeze van
harentwege, dat zij het wel zullen moeten leeren. Wij en konnen haar altijd zoo veel niet geven. Men doet veel, meenende, dat het eens een einde hebben zal, en dan is 't al even naar. Wat hebbe ik niet gedaan, om den oudsten, den voorleden winter, uit te rusten? En nu is 't alzoo na, als te voren.’ Zij laat volgen, dat cornelis nu wel neiging had, om naar Portugal te gaan, zoo daar voordeel te doen was, maar dat haar Man daarover niet gunstig dacht, en laat eindelijk omtrent dirk volgen: ‘UE. spreekt, om (hem) hier te helpen. Het is hier het miserabelste dingen van de weereld. In een heelen zomer ontfangen zij één

{==488==} {>>pagina-aanduiding<<}
montre (*). Voorwaar een miserabele zake, zoo soldaat te zijn! De zwarigheid, die de Hollanders ons hebben aangedaan, voelen wij meest in onze kinderen.’
Cornelis had in Januarij 1642, buiten weten zijner ouderen, zijne Compagnie verkocht, en was hun te huis gekomen (†). Hier liep hij nu volstrekt ledig, voerde nooit iets ernstigs uit, nam zelfs nimmer een boek in de hand (‡). ‘De lente (schreef de groot, 29 April) verlevendigt alles. Ik, mijne Vrouw en Dochter gevoelen dit. Mijn Zoon gevoelt niets’ (§). Ondertusschen werd hij, in Julij, gevaarlijk ziek. Toen hij begon te beteren, wenschte de groot, die hem, in zijne ziekte, zeer ernstig onderhouden had, dat hij even zeer naar den geest, als naar het ligchaam, herleven mogt (**). Na zijne herstelling bleef hij, tot in het volgend voorjaar, zich vervelen, en wilde toen naar Oostindië varen (††); maar daarvan kwam zoo min, als van zijne reis naar Portugal.

(Het overige, met een keurig fac simile eens eigenhandigen briefs van Mevrouw de groot, in het eerstvolgende No.)

Chauda.

(Een Verhaal, op waarheid gegrond.)

Omstreeks het midden der zeventiende eeuw leefde er in het dorp Bachet, bij Meylan, op een uur afstands van Grenoble, een meisje, met name claudine mignot, onder den bijnaam van chauda, volgens het patois van dat land. Zij had, bij een zedig voorkomen, regelmatige gelaatstrekken en eene levendige kleur; terwijl eene aangename volheid aan hare bekoorlijkheden dien bloei verleende, welke dezelve zoo langen tijd doet standhouden.
Janin, de Geheimschrijver des Schatmeesters van Dauphiné, zag chauda, ontstak in genegenheid voor haar, en

{==489==} {>>pagina-aanduiding<<}
verwierf hare wederliesde; doch, slechts aan snelle en kortstondige veroveringen gewoon, begeerde hij ook in het bekoorlijk landmeisje enkel eene minnares, en geenszins eene echtgenoote te bezitten. Hoe jong en van weinig ondervinding deze ook zijn mogt, bespeurde zij nogtans weldra, dat janin niet de edelste gevoelens omtrent haar kweekte; en het gevoel van eigene waarde versterkte hare deugd tegen al zijne pogingen en kunstenarijen der verleiding. Millet heeft ons de aardige fleurettes van dezen vurigen minnaar bewaard: ‘De Lente,’ dus fluisterde hij, in dweepende verrukking, claudine in het oor, ‘de Lente is de tijd der min. De Meimaand is gekomen; reeds bot de wijnrank uit, die zich om den tak van den olmboom slingert; het geitenblad omvat den hagedoorn; bloemen neigen minnend hare kelken tegen elkander; terwijl het geurige gras tot rusten uitnoodigt, en het schaduwdak zijnen geheimvollen sluijer uitspreidt. Aanschouw de kudden op het veld, de zangers tusschen de takken; zij lokken, antwoorden en liefkozen elkander. Gij, die bekoorlijker zijt dan de sneeuwwitte duif, en wier geluid liefelijker is dan het kirren der tortel, spiegel u aan deze spelen der onschuld; ontvang en beantwoord de kusjes, gelijk zij doen.’ - ‘Veel liever,’ antwoordde claudine, ‘wil ik mij aan de maan spiegelen; zij ontvangt de stralen der zon, maar blijft, hoezeer nacht en dag haar verzellende, nogtans altijd van haar verwijderd.’ Claudine, steeds gedachtig aan de lessen harer moeder, bood op die wijze aan alle verleidingen van janin wederstand. Eenmaal verraste hij haar, sluimerende in de schaduwen van een boschaadje, werwaarts zij de lammeren geleid had om te grazen, en waagde het, haar een' kus te ontrooven. Chauda ontwaakte, en was daarover zeer verstoord. Te vergeess
verontschuldigde zich de vermetele aldus: ‘Het is de gelegenheid, die gij het moet wijten, en niet mij. Kon ik haar, die zich mij zoo gunstig aanbood, ongebezigd laten? Ben ik begeerig naar een' kus van uwe zoete lippen, naar een lint, of naar eene haarlok, ik verkrijg die niet, ten zij ik ze stele. En liefde zonder kussen is als een tuin zonder bloemen, als een veld zonder gras, als een oogst zonder aren, als eene rank zonder druiven, als een woud zonder bladen, of als eene weide zonder beek. Hoe kunt gij dus over een' geroofden kus zoo zeer vertoornd zijn?’ - ‘Maar, janin!

{==490==} {>>pagina-aanduiding<<}
waarom wilt gij in 't geheim iets rooven, wat u billijkerwijze niet zal onthouden worden, zoo gij het slechts wilt? Waarom spreekt gij niet met mijne ouders?’ - Janin wist dergelijke vragen steeds te ontwijken; en, wanneer hem de eenvoudige openhartigheid van het lieve meisje al te zeer drong, wendde hij bezigheden voor, en ging heen. Chauda ontdekte weldra de oorzaak dezer handelwijze, en niet zelden werd zij daarover zeer verdrietig, ofschoon zij voor het overige vele genegenheid voor janin gevoelde. ‘Waar mag hij toch wel naar wachten, dat hij mij niet trouwt?’ vroeg zij dan aan zichzelve: ‘Ik ben reeds vijftien, bijna zestien jaren. Trouwen er dan bij ons niet wel meisjes, die niet zoo oud, niet zoo knap, niet zoo vlijtig zijn als ik? Of meent janin misschien, dat ik geen' anderen minnaar kan krijgen? Ik weet immers dikwerf niet, wien ik zal ten antwoord staan. Ik laat mij naauwelijks zien, of de een trekt mij hier, de ander daar; de een brengt mij rozen, de ander viooltjes; deze wil mij een' strik, gene een rijgsnoer schenken; allen betuigen zij mijne dienaars te willen zijn. Janin mag wel op zijne hoede zijn; want worde ik eens dat dralen moede, en vinde ik een' anderen knaap, die mij bevalt, dan zal ik hem toonen, dat, als ik hem oud genoeg ben om mij zulke fraaije dingen te vertellen, ik ook wel oud genoeg ben om zijne vrouw te zijn.’
De genegenheid van claudine voor janin verminderde met elken dag, en wel in dezelfde mate als hij zich meer beijverde om dezelve op te wekken; want zij kon het hem telkens minder vergeven, dat hij, onder allerlei voorwendsels, verzuimde, eenen beslissenden stap tot haar bezit te doen. Hij had reeds meermalen opgemerkt, dat zij de liefdesbetuigingen van eenige jonge landlieden met genoegen aanhoorde; dit ontstak zijne jaloezij, welke, bij zijne heftige geaardheid, niet zelden tot eene soort van woede klom; en, als hij claudine dan daarover bittere verwijten deed, verklaarde zij hem weldra, dat zij die niet langer dulden wilde. Eindelijk sprak hij, op zekeren tijd: ‘Chauda! ik had gewenscht, den tijd der min, welke de bloeitijd des levens is, nog wat te kunnen rekken; maar - op de lieve lente moet toch eenmaal de zomer volgen: is het mij geoorloofd, bij uwe ouders om uwe hand te vragen?’ - ‘Ik moet mijnen vader en mijne moeder gehoorzamen; dat

{==491==} {>>pagina-aanduiding<<}
is de pligt eener dochter.’ - ‘Maar, moet gij niet ook de stem van uw hart volgen?’ - Chauda zweeg, met ter neder geslagene oogen. - ‘Gij antwoordt niet, claudine! Weleer bemindet gij mij: zou ik zoo ongelukkig zijn van uwe genegenheid verloren te hebben?’ - ‘Ik zal mijnen ouderen gehoorzaam zijn,’ was het éénige antwoord van claudine.
Janin hoopte nu van zijnen echt de terugkeering dier liefde, welke hij scheen verloren te hebben, en nog op dien zelfden dag verzocht hij pierro en thievenina om de hand hunner dochter. De vader gaf gereedelijk zijne toestemming; de moeder scheen daar niet tegen te hebben, en janin ijlde, als hun aanstaande schoonzoon, naar zijne claudine. Pierro's mond vloeide nu over in lofprijzingen van janin. ‘De knaap is,’ zoo scheen het hem toe, ‘door den omgang met voorname personen, en bijzonder met zijnen Heer, wel een weinig verwend geworden; maar hij is toch altijd eene zeer goede partij voor onze chauda. Hij heeft vier paar ossen, eene uitmuntende schaapskooi, en zijne akkers en wijnberg leveren meer vruchten en wijn op, dan hij met vrouw en kinderen op verre na noodig heeft. Ja, hij is, ook van dien kant beschouwd, mij, om zoo te spreken, haast een al te groote Mijnheer voor onze dochter.’ - ‘Wat, groote Mijnheer!’ viel thievenina hem, eenigzins spijtig, in de rede: ‘een Geheimschrijver!... Mij is hij zelfs nog veel te veel boer. Onze claudine is een' Koning - ja, ja, lach maar niet, oudje! zij is een' Koning waardig! Heugt het u niet meer, dat ik mij, toen zij geboren werd, liet waarzeggen; en dat de waarzegster mij profeteerde, zij zou nog eenmaal Koningin worden?’ - ‘Wat zottigheden! Vrouw, blijf mij toch met uwe gekke voorspellingen van het lijf! Janin is de beste bruidegom in het geheele dorp: waar zouden wij eene betere partij vinden?’ - ‘Ja, als ik die wist, dan zou hij onze dochter ook niet hebben.’
Van dien tijd af maakte janin toebereidselen tot de bruiloft, met zoo veel ijver en spoed, als hij voorheen had gedraald. Chauda, echter, liet hierbij noch vreugde noch droefheid blijken; het scheen, of het haar geheel niet aanging. Janin hield het voor zijnen pligt, zijne aanstaande echtgenoote aan den Heer van Amblerieux voor te stellen,

{==492==} {>>pagina-aanduiding<<}
en hem tot het onderteekenen van zijn huwelijkscontract mede uit te noodigen. Deze man was een oude, maar zeer rijke vrijer, die, nadat hij zijne beste dagen aan het Hof en in galante avonturen had doorgebragt, zich van de wereld begon af te zonderen, en zijn leven in eene wijsgeerige afzondering wilde besluiten, toen zij op het punt stond om hem te verlaten. Ook hij had van de bekoorlijkheden van chauda hooren spreken; hare ontvangst op het kasteel van Amblerieux werd een klein feest. De Burgheer, verrukt door de schoonheid en den jeugdigen bloei van claudine, prees den smaak van zijnen gelukkigen Geheimschrijver, en ontving de verloofde op de galantste en vleijendste manier. Claudine en thievenina keerden terug, geheel betooverd van ‘dien allerliefsten genadigen Heer,’ gelijk de moeder zich uitdrukte.
Nog dien eigen avond liet amblerieux zijnen Geheimschrijver tot zich roepen, en betuigde hem op de verpligtendste wijze: ‘Uwe aanstaande echtgenoote is veel te bekoorlijk voor den gewonen boerschen opschik; ik neem de kosten van haar uitzet op mij. Ga morgen uaar Lyon op reis, waar ik buitendien uwe hulp in eenige mijner zaken zal noodig hebben; uwe liefde voor claudine is mij borg, dat gij dezelve spoedig zult ten einde brengen; uw huwelijk blijft tot dien tijd uitgesteld.’ - Dit bevel veroorzaakte janin zoo wel blijdschap als bekommering. Zijne echtverbindtenis werd daardoor een' geruimen tijd vertraagd, en hij was niet volkomen vrij van alle angstige bezorgdheid: maar was het, aan den anderen kant, niet een vereerend bewijs van het vertrouwen, 't welk zijn Heer in hem, en van het belang, 't welk hij in claudine stelde? Hij maakte den volgenden morgen zijner bruid en haren ouderen den ontvangen last bekend; maar zoo wel claudine als thievenina schenen zelfs daarover meer verblijd, dan bedroefd; en janin vertrok, over het koele afscheid niet weinig ontrust.
Nog denzelfden dag zag het dorp eene gebeurtenis zonder voorbeeld: de genadige Heer kwam uit het kasteel, en begaf zich naar de hut van eenen armen landman. Slechts chauda en hare moeder waren te huis; want pierro arbeidde in den wijnberg. Bij het gezigt van den Heer van Amblerieux werd thievenina geheel verbijsterd, en een vurig rood kleurde de wangen van claudine, - een

{==493==} {>>pagina-aanduiding<<}
blos echter, niet van ingetogenheid, maar van ijdelheid. In den ijver, om zich, door de grootste beleefdheid, deze hooge eer waardig te betoonen, werden spinnewielen, banken en stoelen over en door elkander geworpen. De geslepen Hoveling veinsde deze wanorde niet op te merken, nam plaats op den éénigen stoel, die nog was blijven staan, en zeide, toen claudine en hare moedér een weinig van haren schrik bekomen waren, in den stijl des Geheimschrijvers: ‘Wanneer ik eenen schepter of koningskroon, wanneer ik alle magt of schatten der aarde bezat, ik zou dezelve als hulde aan de schoonste aanbieden; want de schoonheid voert het gebied over alle harten, en over alle aardsche bezittingen. Maar ik bezit niets dan een kasteel, eenige duizend morgen lands, wijnbergen, bosschen, weiden en talrijke kudden; en deze gansche kleine have - ik leg ze aan de voeten der schoone chauda neder.’
Moeder en dochter, van verrassing en verbazing als buiten zichzelve, zagen elkander aan, maar wisten geene woorden te vinden, want iedere klank bestierf op hare lippen. Welk wonderwerk, (zoo schenen zij, elkander aanstarende, te vragen) welk wonderwerk verheft een gering landmeisje tot de echtgenoote van den rijken Burgheer?... Amblerieux, de oorzaak haars zwijgens doorgrondende, voer dus voort: ‘Ik weet, janin, mijn Geheimschrijver, bemint de schoone claudine, hoezeer zijn stand en vermogen het bezit van zoo vele bekoorlijkheden niet waardig is; en ik zou voorzeker, wanneer haar hart gelijke gevoelens met het zijne koesterde, nimmer gewaagd hebben tusschenbeiden te komen; want liefde is enkel het loon van ware liefde, en zij alleen geeft aan het leven eenige waarde. Maar janin heeft mij getoond, hoe weinig hij de genegenheid van claudine verdient; en ik meen gisteren te hebben ontdekt, dat hij hare liefde reeds onherroepelijk verloren heeft: claudine's hart is vrij. Waren nu mijne bedoelingen minder edel, dan liet ik janin trouwen, en kon, bij zijne onbestendige geaardheid en mijne standvastigheid, van den tijd alles verwachten. Maar neen! niet langs zulken weg tracht ik naar het bezit der schoone en deugdzame chauda; ik blaak van verlangen, om haar in mijn kasteel, maar slechts als mijne gade, te begroeten.’ - Amblerieux ging nu heen, maar beloosde, den volgenden dag terug te zullen komen, om het besluit van

{==494==} {>>pagina-aanduiding<<}
claudine te vernemen, en zeide in het heengaan: ‘Bedenk wel, mijn schoon kind, dat uwe uitspraak zoo wel mijn als uw lot beslist!’
Naauwelijks was thievenina met hare dochter alleen, of zij viel haar om den hals, sloot haar, dronken van vreugde, in hare moederlijke armen, en juichte: ‘Nu, mijn popje! heb ik het u niet altijd gezegd? Heeft de waarzegster nu niet gelijk gehad? 't Is waar, Koningin zijt gij nog niet, maar toch weldra Burgvrouw; en wie weet, wat er dan verder gebeurt!’ - Claudine, echter, scheen in diepen ernst verzonken. - ‘Wat is dat?’ dus ging de ijdele moeder voort: ‘Gij, juffertje! denkt misschien nu nog wel aan dien Mijnheer janin! Heeft hij ons niet lang genoeg voor den gek gehouden? Hij zou u immers alleen genomen hebben, omdat hij u op geene andere wijze krijgen kon.’ - ‘Ik bemin janin wel niet meer; maar, lieve moeder! hij bemint toch mij; hij heeft mijn woord; hij... hij is nog jong, en dat is onze Burgheer niet meer.’ - ‘Gekheid! Uw vader was ook niet meer jong, toen ik hem trouwde; en toch is het schoonste meisje uit het gansche Koningrijk, wat de booze wereld daar ook van zeggen moge, zijne dochter. Zoo zal het met uw' gemaal ook gaan; zijne kinderen zullen de schoonheid van hare moeder erven. Lieve claudientje, denk eens, welke eer! Gij zult in het Heerengestoelte in de kerk zitten; - bij de hooge mis brengt de pastoor den wierook aan u; - overal, waar gij komt, zal het heeten: Daar gaat de gestrenge Vrouw van Amblerieux! - Wie komt daar? Mevrouw van amblerieux! - Ruimte voor Mevrouw van amblerieux! - Lang leve Mevrouw van amblerieux! En, kind! welke eer zal het dan voor mij zijn, als ik kan zeggen: Mijne dochter, de Vrouw van Amblerieux! Dan ook geen arbeid, geene moeite, geene zorg meer voor misgewas en bangen winter; maar een groot vuur, eene lekkere tafel, en wat niet al? Kind! claudientje! ik
en de oude man, wij leven tien jaren langer, als ik het maar niet van enkel vreugde besterf. En nu, geen oogenblik gedraald; voort naar uw' vader!’
Naauwelijks had echter de eerlijke pierro vernomen, wat er gaande was, of hij werd geweldig boos, noemde zijne vrouw eene oude zottin, en liet zich in zijnen ijver dus hooren: ‘Dat zou wat zijn! Neen, ik wil een' schoonzoon

{==495==} {>>pagina-aanduiding<<}
hebben, bij wien ik mij zonder complimenten en viezevazen kan aan tafel zetten, en die niet behoeft te blozen, als hij zich aan de mijne plaatst. Ja, dat ontbrak er nog aan, dat onze chauda, in stede van in linnen, in fluweel gekleed ware! Die groote Heer zou haar weldra alles verleeren en doen vergeten, waarin zij eertijds haar vermaak vond, tot zelfs wel hare ouders toe. Dan zou immers chauda voor ons levend dood zijn; en, bij dit en dat! ik kan maar volstrekt die menschen niet dulden, die hun brood eten, zonder te weten, hoe menigen zuren zweetdroppel het gekost heeft, vóór het op hunne tafel stond! Men moet zulken lieden nog wel de beste plaats en de beste bete laten; en hoe springen zij met ons om, wanneer wij eens niet willen dulden, dat hunne konijnen onze kool en salade opvreten? - Neen! mijn schoonzoon moet een man zijn, die het brood, dat hij eet, wint en verdient; en daarmede afgedaan! De schoone Dames uit den omtrek en de manzieke Burgfreules zouden wat te snateren hebben, als chauda haar voorgetrokken werd; en wat zouden onze buren, de vrouwen en meisjes van het dorp, wel zeggen? Nog eens, oudje! gij zijt eene zottin, en chauda ook, met uwe dwaze inbeelding! Blijf mij dus voortaan, zoo mijne rust u lief is, met zulke malle grillen van het lijf.’
Moeder of dochter waagden het niet, een enkel woord daartegen te zeggen; de oude man was opvliegend, en dan dikwijls vrij scherp: nu namen zij hunne vrienden, magen en geburen in den arm; maar pierro bleef onbewegelijk.

(Het vervolg en slot hierna.)

Distinguo.

Een Prelaat had onder zijne onderhoorigen een' Priester, gewoon bij al zijne gezegden de Latijnsche spreekwijs te gebruiken: distinguo. Op zekeren tijd, in een talrijk gezelschap, wilde de Prelaat zich met hem vermaken; hij viel hem, tot dat einde, onverwacht op het lijf met de onvoegzame vraag: ‘Mijnheer de Abt! zou men, in geval van nood, ook met bouillon kunnen doopen?’ - ‘Distinguo,’ was het gereede antwoord; ‘niet met die, welke uit uwe keuken komt, Monseigneur! maar zeer wel met die van he Hospit aal, dat gij bestuurt!’


{==496==} {>>pagina-aanduiding<<}

Averegtsche vlijtbetooning.

Zeker iemand had twee zoons; de oudste was Officier, en maakte veel schulden; de jongere Koopman, en jaagde steeds, in stede van zijne kantoorzaken te behartigen. ‘Mijne zoons,’ sprak de vader tot eenen vriend, ‘ontbreekt het niet aan vlijt en volstandigheid; maar ongelukkig in eene omgekeerde-rede: hij, die schieten moest, schrijft onophoudelijk - wissels; en hij, die behoorde te schrijven, doet niets dan schieten!’

De naïve bedelaar.

Een bedelaar vroeg, in den nacht, eenen voorbijganger om eene aalmoes, die hem gemelijk toevoegde, ‘dat het schande was, de lieden bij nacht met bedelen lastig te vallen;’ waarop deze, bij wijze van verontschuldiging, antwoordde: ‘Neem mij niet kwalijk, Mijnheer! ik bedel ook over dag.’




Op de duisterlingen dezer eeuwe.


Wiens oog verduisterd is, en meer verlichting wil, 
Neemt toeviugt tot een' bril: 
En is er dan geen glas, om de oogen op te klaren 
Van die in 't duister wáren? 
Helaas! men zocht het vruchteloos: 
Hunne oogen zelv' zijn boos (*). 
 
IJ. 


Baas boven baas.


Wij, Burgemeester van - schrijft Jochem van der Eerde, 
Wijl hem zijne Echtgenoot reeds lang het ik verleerde. 


Aan eene schijnheilige.


Gij, slechts voor eigen zwakheên blind, 
Steeds tot verboden lust gezind, 
Hoe kunt gij, met schijnheilig temen, 
Het Eva toch zoo kwalijk nemen, 
Dat zij, wijl haar de dorst beving, 
Den zoeten appel plukken ging? 
Gij bijt, ondanks uw vroom gesteen, 
Wel door een' zuren appel heen! 


De vrouwenhater.


'k Vertrouw, zegt Staps, geen vrouwen ooit; 
Gelijk de zonde, vlied ik haar. - 
Gij vraagt me: Is, 't geen hij zeide, waar? 
Ja; maar de zonde vlood hij nooit! 



{==497==} {>>pagina-aanduiding<<}

Mengelwerk.

Bijzonderheden, wegens den prins van Hohenlohe Schillingsfürst.

(Medegedeeld door den Heer j. de brauw, Med. Doct. te Woerden.)

De zoogenaamde wondercuren, door den Prins van Hohenlohe, vóór eenigen tijd, in een gedeelte van Duitschland verrigt, hebben alstoen de aandacht van het groote publiek, aldaar zoo wel, als in andere landen, ten sterkste bezig gehouden. De mensch, die zoo gaarne al hetgeen wonderbaar is, of schijnt te zijn, gelooft, en aan dit geloof het voorregt der rede, en het daaruit voortgevloeid bezadigd en onpartijdig onderzoek der zaak, gereedelijk opoffert, verzaakte ook hier zijnen aard niet; te meer, daar hier de uitwerkselen van eenen Godsdienst, die zoo weinig op het verstand, maar des te meer op de zinnen werkt, mede in 't spel kwamen. Ook wij zagen, en zien nog, welke aanlokkelijkheden die zucht tot het wonderbare voor den mensch bezit, wanneer wij eenen van der lee en anderen van die soort, niettegenstaande hunne ruwe, onbeschaafde, ja onzedelijke wijze van handelen, eenen opgang hebben zien maken, die iets stuitends voor het menschelijk gevoel in zich bevatte, en tevens verwondering moest baren, daar onze natie geenszins tot dien trap van laagheid gezonken is, om zulke handelingen te kunnen goedkeuren. Deze en andere gedachten kwamen bij mij op, toen ik, in het 1ste stukje van het XIVde deel van het Journal complémentaire du Dictionnaire des Sciences médicales, een opstel van den Geneesheer pfeufer, te Bamberg, las, waarin de genezingen van den Prins van Hohenlohe uit een psychologisch en geneeskundig oogpunt beschouwd worden, en hetwelk ik meen dat overgenomen is uit het

{==498==} {>>pagina-aanduiding<<}
Archiv für medizinischen Erfahrung im Gebiete der praktischen Medizin, Geburtshülfe und Staatsarzneikunde, von horn, nasse, henke und wagner, Jahrgang 1822. Ik meende toen reeds dit opstel, als de zaak, mijns inziens, van de regte zijde beschouwende, aan het Nederlandsch publiek bekend te maken; doch werd hiervan teruggehouden, toen ik, niet lang daarna, in No. 7 van het Gezondheidsblad, een uittreksel uit dit stukje vond. Het is echter niet lang geleden, dat ik in het Vde deel van de Biographie médicale, die te Parijs wordt uitgegeven, een kort levensberigt van gemelden nieuwsoortigen Vorstelijken Geneesmeester las, welks mededeeling mij, om meer dan ééne reden, niet onbelangrijk voorkwam, daar toch tevens hieruit blijkt, hoe vrij men nog op dit stuk in Frankrijk in het jaar 1822 kon schrijven, niettegenstaande den magtigen invloed eener partij, die al wat waar, goed en schoon is, onder het onkruid van heerschzucht en bijgeloof, tracht te verstikken. Dan, ziet hier het evengemelde levensberigt.

Alexander, Prins van Hohenlohe Schillingsfürst, Ridder van Malta, behoort hier even zeer vermeld te worden, als dit met gassner het geval was. Misschien verdient hij dit nog des te meer, wanneer men een oog slaat op het onderscheid van tijden en omstandigheden, onder welke deze twee Wonderdokters optraden, maar bovenal wanneer men bedenkt, dat, bij de overhelling tot het Mysticismus, die thans bij de Duitschers, boven alle andere Europesche volken, den boventoon heeft, de zucht voor het bovennatuurlijke, sedert den leeftijd van den beruchten Pastoor van Bondorf, zich nergens, tot verwondering van gansch Europa, in die mate vertoond had, als in het westelijk en zuidelijk gedeelte van Duitschland.
De Prins van Hohenlohe is de zoon van een Oostenrijksch Generaal. Hij is den 17 Augustus van het jaar 1793 geboren, ving zijne studiën te Weenen aan, vervorderde die op het Seminarium te Presburg, en eindigde dezel-
{==499==} {>>pagina-aanduiding<<}
ve, in de jaren 1814 en 1815, te Eliwangen, eene stad in Zwaben, alwaar gassner eertijds de bediening van Pastoor uitoefende. Hier ontving hij de Priesterlijke waardigheid. Bij zijne terugkomst van eene reis naar Rome benoemde de Koning van Beijeren hem, den 8 Junij 1817, tot buitengewoon Raadsheer bij den Vicaris van het Bisdom Bamberg. Van dezen oogenblik af trachtte de Prins van Hohenlohe zich, op onderscheidene plaatsen, eenen naam te maken door zijne kanselwelsprekendheid. Meer dan zijne talenten in dit vak was het zijn titel van Prins, die hem door eene menigte deed bewonderen, welke zich zoo gemakkelijk door eenen hoogen rang laat verblinden. Vooral trachtte hij zijn hof bij de vrouwen te maken, wel wetende, dat deze groote hulpmiddelen opleveren voor hen, die op de verbeelding des volks indruk willen maken. Zijne gedrukte leerredenen vonden in eene kritiek, die niet eens gestreng mag genoemd worden, eenen geduchten regter; en men was weldra van gevoelen, dat deze voortbrengselen van zijnen geest voor die der Schrijvers van den eersten rang verre moesten onderdoen. Het was toen, dat de Prins eene poging deed, om Doctor wetzel van Godsdienst te doen veranderen. Deze poging, waarop hij veel prijs stelde, en die ook veel geruchts maakte, bleef nogtans zonder gevolg. Hij gaf ook in het jaar 1820 een klein stukje in het licht, waarin hij handelde over de afhankelijkheid der Katholieken van den Heiligen Stoel; uit welk geschrift zijne ultramontaansche grondbeginselen weldra bleken, en hetwelk een
middel was, waardoor hij zich met alle de voorstanders dezer begrippen verbond, onder anderen ook met martijn bergold, Pastoor te Hassfurt.
Deze bergold had een' schoonbroeder, martijn michiel genoemd, doch in het algemeen meer bekend onder den naam van schulzes maertle. Hij was geboren te Unterwittighausen, een dorp, in het Groothertogdom Baden. vijf mijlen van Wurzburg, gelegen. Wij moeten, alvorens verder te gaan, dezen persoon eenigzins nader doen kennen, die, niettegenstaande het duis-
{==500==} {>>pagina-aanduiding<<}
tere zijner afkomst, eene groote rol in de thaumaturgische tooneelen, waarvan wij straks zullen spreken, gespeeld heeft. Sedert twintig jaren maakte martijn michiel, tot zijn eigen voordeel, gebruik van de ligtgeloovigheid en onwetendheid der lieden uit zijne nabuurschap. Hij had heel wat gerucht in het land gemaakt door zijne voorgewende genezingen, daargesteld door middel van gebeden en bezweringen. Geloofwaardige geruchten zouden moeten doen gelooven, dat een zijner voorouders in betrekking stond tot gassner, wiens kunstgrepen van vader tot zoon in de familie zouden zijn overgegaan. Anderen wederom verzekeren, dat hij zijne voorgewende kunst verschuldigd was aan zekeren ambrosius fahrmann, van Gerlachsheim. Wat hiervan ook zijn moge, toen hij den Prins van Hohenlohe leerde kennen, werkte hij in de schaduwe des geheims, ten einde zich aan de waakzaamheid der Politie, die alle zijne handelingen naging, te onttrekken, en ging hiermede voort, niettegenstaande het uitdrukkelijk bevel van den Vicaris-generaal te Bruchsal, die, zijne kunstgrepen, in het jaar 1819, openlijk afgekeurd hebbende, hem verbood, er mede voort te gaan. Volgens dezen duisteren en ondergeschikten Wonderdokter, kan en behoort men, ook nu nog, de woorden van het Evangelie: In mijnen naam zult gij kranken genezen, enz. letterlijk op te nemen, en de kracht, om deze wonderwerken te
kunnen uitoefenen, zoude ook nu nog bestaan, even als ten tijde der Apostelen, indien slechts hij, die dezelve verrigt, als ook de persoon, aan wien dezelve verrigt worden, beide een volkomen en geheel vertrouwen in jezus christus en deszelfs almagt bezitten. Om deze reden begon hij altijd met het geloof zijner lijderen op te wekken, waarna hij den boozen geest in den naam van jezus christus bezwoer, het teeken des kruises maakte, en den kranken beval op te staan, te gaan, enz.
Men kan slechts gissen naar de redenen, die den Prins van Hohenlohe bewogen hebben, om van deze handelwijze van michiel gebruik te maken, door hem op een

{==501==} {>>pagina-aanduiding<<}
grooter tooneel te verplaatsen. Zeker was hier de heerschzucht mede in 't spel; want men verzekert, dat hij reeds lang het oog had op de Bisschoppelijke waardigheid. Wat hiervan ook zij, alles doet gelooven, dat het eerste bedrijf van het tooneelspel, hetwelk nu in 't openbaar stond vertoond te worden, tusschen de twee voornaamste personen werd afgesproken, die elkander, veertien dagen te voren, ten huize van den Pastoor bergold ontmoetten, en vervolgens te zamen van Hassfurt afreisden, om zich naar Wurzburg te begeven.
De Prins van Hohenlohe wist reeds, dat men in deze stad eene gunstige meening te zijnen opzigte voedde. Om deze te versterken, dacht hij het echter noodig te zijn, eenige dagen te voren, voorbereidende leerredenen uit te spreken, onder welke men er vooral ééne opmerkte, die over de kracht des geloofs en de voortreffelijkheid van den Roomschkatholieken Godsdienst handelde. Toen hij meende, dat de geest des volks eene genoegzame voorbereiding ondergaan had, begon hij te handelen, maar met die bijzondere voorzigtigheid, den Grooten eigen, waardoor zij, bij het mislukken hunner pogingen, de schuld op hunne minderen, die hun behulpzaam zijn, weten te doen t'huiskomen; terwijl, in het tegenovergestelde geval, zij zich de verdiensten en de voordeelen van het welgelukken der zaak weten toe te eigenen. - Michiel, die naar Hassfurt teruggekeerd was, werd wederom naar Wurzburg ontboden, en den 20 Junij 1820 bij de Prinses mathilda van Schwarzenberg binnengeleid. Deze Prinses, thans negentien jaren oud, kreeg op haar achtste jaar eene verlamming, waartegen men te vergeefs de hulp van verscheidene beroemde Geneesheeren van alle landen inriep. Zij kwam in de maand October 1819 te Wurzburg, alwaar zij aan de zorg van Doctor textor, een zeer beroemd Heelkundige, en van den vermaarden Werktuigkundige heine, werd toevertrouwd. Volgens eene, door den laatsten, in den Neurenburger Korrespondent geplaatste verklaring, gedagteekend 4 Julij 1820, was de toestand der lijderesse, veertien dagen te voren, en dus

{==502==} {>>pagina-aanduiding<<}
den 20 Junij, zoodanig verbeterd, dat zij alleen kon opstaan en staande blijven, hetwelk haar te voren onmogelijk was; ook kon zij hare ledematen zonder eenige moeite bewegen; en dat men haar vooralsnog het gaan verbood, geschiedde alleen uit vrees van haar, door te sterke beweging, te veel te vermoeijen.
Zoodanig was de gesteldheid der zaken, toen op den 20 Junij, tusschen 10 en 11 ure des morgens, de Prins van Hohenlohe, vergezeld van michiel, bij de Prinses verscheen. Deze laatste alleen was de handelende persoon, terwijl de Prins enkel aanschouwer bleef. Michiel bad met de Prinses, en beval haar op te staan. De zieke verliet het bed zonder eenige hulp, ontdeed zich van de werktuigen, waarin zij liep, ging op de plaats en in den tuin, en verscheen des anderen daags 's morgens in de kerk, om God voor hare herstelling te danken. Men ziet, dat, na al het voorafgegane, dit alles waarlijk niet zeer buitengewoon was, en dat zich, bij iemand van die levendige verbeeldingskracht en groote gevoeligheid, als de Prinses bezat, deze uitkomst gemakkelijk vooraf liet berekenen.
Het volk, weldra van deze gebeurtenis onderrigt, beschouwde dezelve als een wonderwerk; maar de faam noemde alleen den naam van den Prins, zonder van michiel te gewagen. Deze werd van toen af geheel vergeten, of, zoo men nog van hem sprak, was het alleen, om de geneeskracht van den Prins boven de zijne te verheffen, omdat deze, Priester zijnde, dezelve nog uitermate konde vermeerderen. Deze was de taal van eenige Schrijvers: behoeft men zich dan te verwonderen, dat het volk weldra geloofde, dat een Priester, die tevens Prins was, veel grooter wonderen verrigtte, dan een boer? Het schijnt echter, dat michiel door geene jaloerschheid beheerscht werd; want, daar de Politie te Wurzburg zich ten opzigte van zijnen gewezen leerling, nu zijn meester geworden, zeer gunstig betoonde, moest hij hiervan ook de vruchten plukken; zoodat hem nu geene hinderpalen meer in den weg kwamen, als voor-
{==503==} {>>pagina-aanduiding<<}
heen, en hij zich van geregtelijke vervolgingen bevrijd zag. Daarenboven minder heerschzuchtig, minder op het luisterrijke, dan wel op het meer blijvende ziende, vergenoegde hij zich met in eenen kleineren kring werkzaam te zijn; terwijl de Prins meer op de massa des volks werkte. Evenwel zeide hij wel eens, dat hij niet alle zijne geheimen aan den Prins had medegedeeld; en men verzekert, dat vele lieden van aanzien hem nog in stilte de voorkeur gaven.
Wat hiervan ook zij, dadelijk na het gebeurde met de Prinses mathilda vloeiden van alle kanten zieken naar den Prins, die, alstoen de rol spelende, waartoe men hem uitnoodigde, eenen aanvang met zijn werk maakte, even zoo als hij dit door michiel had zien verrigten. Hij bleef tot den 2 Julij te Wurzburg, alwaar hij dagelijks zijne genezingen bewerkstelligde, het berigt waarvan, door eene zucht, het groote publiek eigen, zeer vergroot, naar alle zijden verspreid werd. Tot hiertoe door de Regering beschermd, was hij in staat, zijne wonderwerken, te midden van eene zich om hem dringende menigte, zoo veel in het ronde te verspreiden, als hij slechts zelf wilde; want naauwelijks was de dag aangebroken, of de straat, die hij bewoonde, was opgepropt met zieken. Indien een vreemdeling, met dit alles onbekend, op zulk een tijdstip zich in deze straat bevonden had, zoude hij zeker op het denkbeeld zijn gekomen, dat hij zich te midden van een centraal gasthuis, voor een geheel Koningrijk bestemd, bevond.
De Prins verliet Wurzburg den 2 Julij, en keerde naar Bamberg, alwaar het gerucht van zijne wondercuren hem reeds was vooruitgegaan, terug; doch hier begon deze zaak een' minder aangenamen keer voor hem te nemen. Het hoofd van het Bestuur dezer stad, de Heer hornthal, een verstandig en verlicht Magistraatspersoon, deed eenigen van hen, die voorgaven door den Prins genezen te zijn, onderzoeken, en deze werden bijkans allen in denzelfden toestand als te voren gevonden. Het was toen, dat hij het beproeven van eenige genezing van dien

{==504==} {>>pagina-aanduiding<<}
aard verbood, ten zij in tegenwoordigheid van eene bijzondere Kommissie en in een daartoe bestemd gebouw. De Prins verscheen den 5 Julij voor deze beoordeelende Kommissie; maar weldra begaf hij zich op de openbare straat, en begon zijne werkzaamheden onder de menigte, verzekerd zijnde hier beter te zullen slagen. De gemelde Kommissie deed hem verscheidene keeren verzoeken, zich wederom in haar midden te willen begeven; maar hij kon niet besluiten eene plaats te verlaten, die zijn doel zoo zeer begunstigde. Steunende echter op den diepen indruk, dien hij op het volk gemaakt had, gehoorzaamde hij eindelijk aan de herhaalde uitnoodigingen. De Kommissie stelde hem nu vierentwintig zieken van allerhande soort voor, waaraan hij zijne bewerkingen verrigtte, met dien uitslag, dat niemand van dezen zich beter bevond, dan vóór dezelve. De Heer hornthal deed toen den Prins beloven van niets meer te zullen doen, alvorens de Regering gekend te hebben; doch naauwelijks was hij van deze lastige waakzaamheid ontslagen, of hij begon even als te voren. Eindelijk ontving hij, op den 8sten, eene ernstige boodschap van de Regering, waarbij hem geraden werd, Bamberg te verlaten. Dien ten gevolge begaf hij zich des anderen daags naar Wurzburg, alwaar zijne tegenwoordigheid de geestdrift der menigte deed herleven, en waar hij tot den 11den bleef. Dien dag vertrok hij naar Brückenau, werwaarts de Kroonprins van Beijeren, het algemeen verlangen inwilligende, hem ontboden had. Van daar schreef hij den 16den eenen brief, dien hij onmiddellijk aan den Paus zelv' deed toekomen, en waarin hij zijne verrigte wonderwerken aan het oordeel van den Heiligen Stoel onderwierp; ofschoon hij niet onkundig kon zijn van het besluit, op de Kerkvergadering te Trente genomen, dat geen nieuw wonderwerk zal aangenomen worden, ten zij hetzelve vooraf door den Bisschop
erkend en goedgekeurd is. Hij vreesde ongetwijfeld door het Vicariaat van Wurzburg niet te zullen ondersteund worden, omdat dit weinig met zijne wonderwer-
{==505==} {>>pagina-aanduiding<<}
ken ophad, en hem zelfs, bij eene plegtige gelegenheid, met zekeren smaad had behandeld.
Een bevel van den Minister, den 11 Julij gedagteekend, verbood het verrigten van alle wonderwerken op de openbare plaatsen, en beval, dat niets van dien aard geschieden mogt, ten zij in de tegenwoordigheid van eene hiertoe benoemde Kommissie. De zieken moesten allen van een getuigschrift huns Geneesheers en van de Regering hunner woonplaats voorzien zijn, inhoudende hunnen toestand; en Bamberg was alleen als de plaats bestemd, waar het den Prins geoorloofd was hunne genezing te beproeven. De Vicaris van Bamberg stelde den Prinse dit bevel ter hand, en gebood hem, wederom in de stad te komen. Doch de Prins van Hohenlohe, wel verre van dien Heilig na te volgen, die zich, zelfs nog na zijnen dood, gehoorzaam betoonde aan de bevelen van zijnen Abt, en ophield wonderwerken op zijn graf te verrigten, nadat hem dit door dezen verboden was, gehoorzaamde, integendeel, zoo min aan het wereldlijk als aan het geestelijk Bestuur. En, ofschoon hij, den 28sten, te Brückenau eene verklaring in het licht gaf, waarin hij veel over de ongehoorzaamheid aan de wetten sprak, en de ligtgeloovige zieken, die zich bij hem vervoegden, wederom wegzond, ging hij denzelfden dag en vervolgens voort met zijne bewerkingen, en vervulde zelfs de stad Fulda met zijne genezingen. Een tweede bevel was er noodig, om hem naar Bamberg te doen terugkeeren. Het was niet vóór den 9 Augustus, dat hij Brückenau voor goed verliet, zich echter niet kunnende wederhouden, nog eenige dagen te Wurzburg, het tooneel zijner eerste handelingen, te gaan doorbrengen, tot dat eindelijk de Politie, ingevolge het uitgevaardigd bevel van het Ministerie, hem beval te vertrekken.
De Prins kwam den 13den te Bamberg, alwaar hij wederom in het openbaar met zijne bewerkingen een begin wilde maken; maar de Kommissie verzette er zich tegen. Nu legde hij allen eerbied, dien hij tot nog toe, ten minste met woorden, voor de wetten had betoond, geheel

{==506==} {>>pagina-aanduiding<<}
ter zijde, ten einde zich aan eene proef, die hem geene kleine hinderpalen in den weg legde, te onttrekken; en hij verklaarde aan de Regering, die hem drong, zich aan het onderzoek der Kommissie te onderwerpen, dat hij veelmeer God dan de menschen moest gehoorzamen. Ten gevolge hiervan werd hem het verrigten zijner curen ten eenemale verboden, wilde hij niet als een overtreder der wet gestraft worden; en er werden nu strenge maatregelen te zijnen opzigte genomen. Het Bisschoppelijk Vicariaat stelde hem insgelijks onder de censuur, en verbood hem den kansel te beklimmen en de biecht af te nemen.
Maar nu gebeurde hetzelfde, hetgene men ten tijde van de wonderen op het graf van den H. médard had zien gebeuren; te weten, de voorgewende wonderwerken geschiedden nu onder eenen anderen vorm, ten einde aan het wakend oog der Politie te ontsnappen. Dewijl nu de zieken niet meer in persoon verschijnen mogten, schreven zij aan den Prins; en deze meldde hun den dag en het uur, waarop hij voor hen zoude bidden, opdat zij, na gebiecht en hunne communie gehouden te hebben, hunne vurige gebeden met de zijne zouden vereenigen, in het volle vertrouwen op de oneindige barmhartigheid en hulpvaardigheid van jezus christus. Deze nieuwe handelwijze gelukte, en schijnt ook nu nog plaats te vinden. Het volk, intusschen, verliest weldra deszelfs aandacht voor wonderwerken, indien dezelve slechts in het duister bedreven worden. Vanhier, dat dan ook de groote roep van den Prins van Hohenlohe voorbij is, vooral sedert zijne reis naar Weenen. De geschrif ten van onderscheidene eerbiedwaardige Godgeleerden, zoo als onder anderen van den Heer gratz, Hoogleeraar aan de Hoogeschool te Bonn, en van eenige kundige Geneesheeren, b.v. den Heer pfeufer, hebben, ofschoon niet alle oogen door dezelve geopend zijn, echter te veel lichts over deze duistere handelingen verspreid, dan dat men dit herleven van de ellendigheden der dweepzucht en des bijgeloofs zoude behoeven te schromen, die, zonder de voorzigtigheid van eenige edele man-
{==507==} {>>pagina-aanduiding<<}
nen en de standvastigheid der Beijersche Regering, het geheele zuidelijk Duitschland dreigden te bederven. Ons schoone land (Frankrijk) behoefde geene vrees voor deze besmetting te voeden; waarom ook de Prins van Hohenlohe het niet raadzaam geoordeeld heeft, zich herwaarts te begeven.
De verlichting is in Europa te diep doorgedrongen, dan dat hetzelve zich niet zoude wachten voor de reeds afgesletene treken van eene heerschzucht, die te vergeefs haar rijk tracht te hernemen door de onwederstaanbare kracht van eene openbare meening, welke zij niet meer tot steun heeft. Geen ander bewijs hiervan behoeven wij aan te voeren, dan het verstandig antwoord van den Heiligen Stoel op den brief van den Prins van Hohenlohe. Dit antwoord, den 8 November 1820 gedagteekend, ademt zoo wel zachtmoedigheid als voorzigtigheid; en men ziet er uit, dat het Hof van Rome niets meer ter harte nam, dan zich te wachten voor het onberaden aannemen van kwalijk bevestigde daadzaken. Het blijft zonder tegenspraak waar, dat de Prins van Hohenlohe geene wonderen verrigt heeft; dat hij slechts eene menigte, begeerig naar beguicheling der zinnen, verleid heeft, en dat hij met bekwaamheid heeft weten gebruik te maken van den grooten invloed, dien de werking der hersenen op alle de overige verrigtingen van het menschelijk ligchaam uitoefent, zoodra die werking zelve tot den hoogstmogelijken trap van spanning gebragt is. In het openbaar, te midden van eene domme menigte, werd elke poging van dezen aard met een goed gevolg bekroond, en iedere proef ging voor een wonderwerk door; maar in een besloten vertrek, in eene vergadering van verlichte mannen, en in het bijzijn van oordeelkundige Geneesheeren, bleven alle de bewerkingen van den Prins, zonder eenige goede uitkomst op te leveren; of, wanneer hier of daar al eenige zwakke werking mogt bespeurd worden, dan zien wij hier niets anders, dan hetgeen een bekwaam man dagelijks verrigten kan, indien hij slechts de bijzondere werkzaamheid der hersenen wèl weet te gebruiken, te leiden

{==508==} {>>pagina-aanduiding<<}
en te besturen. Alles daarenboven vereenigt zich op eene openbare plaats, om de oogen van onbevoegde en bevooroordeelde regters te verblinden. Eene volslagene onbekendheid met den voorafgaanden toestand der lijders, volkomen gebrek aan kennis van het wezen hunner ziekten, en ligtvaardigheid in het beoordeelen van de onderscheidene omstandigheden, die men reeds vooraf verwachtte, dat zoo gebeuren zouden; dit alles was voor het volk, en nog meer voor den Prins, genoeg, om, wanneer een verlamde, of een door de jicht aangetaste lijder, slechts de minste beweging deed blijken, de genezing als zeker te stellen, en overal wonderwerken te zien, of te doen zien; want, gelijk het gemeen van eenen Geneesheer eene grondige genezing verwacht, zelfs van eene ongeneeslijke kwaal, zoo gelooft hetzelve, bij de minste verligting, alles van hem verkregen te hebben, die slechts zijn verstand weet gevangen te nemen. Geen Wonderdokter heeft misschien een beter zamenhangend stelsel gevolgd, dan de Prins van Hohenlohe. Voorwaar, welk lijder zal, indien men alleen vertrouwen op God van hem vordert, durven beweren, dat hij niet hersteld is, vooral in de tegenwoordigheid van eene zaamgeschoolde menigte, die, in een tegenovergesteld geval, slechts een' ellendeling in hem zien zal, die alle medelijden verbeurd heeft, daar hij door de Goddelijke barmhartigheid veroordeeld is; en welke menigte hem, ten gevolge hiervan, alle die mishandelingen zal doen ondergaan, welke door de dweepzucht aan haren verblinden geest zijn ingegeven? Eene vrouw heeft voor de Bambergsche Kommissie verklaard, dat het alleen deze vrees was, die haar gedwongen had eene genezing te veinzen, die geene de minste wezenlijkheid bezat. Alle de verhalen dezer zaak, door de voorstanders van den Prins, zoo als de Heeren baur, scharold, onymus, in het licht gegeven, zijn onvolledig, zonder zamenhang, overladen met niets ter zake doende uitweidingen, ontbloot van de
noodzakelijkste bewijzen, in één woord, volkomen gelijkvormig aan de Legende. Meer was er waarlijk niet noodig,

{==509==} {>>pagina-aanduiding<<}
om de hartstogten in beweging te brengen. Doch, indien men de tijden der onwetendheid en der barbaarschheid wilde doen herleven, behoorde men, daar het onmogelijk is de alom verspreide verlichting in ééns uit te dooven, te beginnen met de welonderrigte, maar ligt vervaarde menschen vrees in te boezemen en hen te doen zwijgen. Dit zoude echter in Duitschland eene vruchtelooze poging zijn, en ook hier te lande zal men dit niet beproeven, daar wij ons te regt kunnen beroemen, dat hier de zetel en het middelpunt der verlichting en beschaving gevonden wordt. (*)

a.j.l. jourdan.

Iets, over de bloedzuigers, (Hirudines.)

(Ontleend uit het werk van j.r. johnson, M.D., A Treatise on the medical Leech, including its medical and natural history. &c. door j. heller, Med. et Chir. Doctor in de Willemstad.)

Hoezeer er in onze moedertaal over het geneeskundig gebruik der Bloedzuigers genoeg gezegd is voor Genees- en Heelkundigen, om bij voorkomende gelegenheden daarvan een gepast gebruik te maken, zoo treft men evenwel daarin maar weinig aan over de natuurkundige geschiedenis dezer water-insekten, vooral in vergelijking met hetgeen Dr. johnson in het opgegeven werk daarover heeft geschreven; hetgeen mij bewogen heeft, om het volgende over te nemen en mede te deelen, met een enkel bijvoegsel hier en daar vermeerderd.
Dr. johnson verdeelt de Bloedzuigers in twee klassen, de eerste onder de benaming van Glossophonia, en de tweede onder die van Hirudo; tot de laatste brengt hij 16 soorten, als: de Hirudo Indica, - grossa, - hippoglossa, - bronchata, - muricata, - verrucosa, - medicinalis, - sanguisuga, troctina, - nigra, - vu-
{==510==} {>>pagina-aanduiding<<}
garis, - tessulata, - lineata, - heteroclita, - marginata, - geometra.
Het ligchaam des Bloedzuigers is zamengesteld uit een zeker getal spierachtige ringen, die door oefening grooter worden, maar niet in getal toenemen, zoo als men tot hiertoe heeft voorondersteld; terwijl de mond, of liever het deel, gevormd door de bovenste en onderste lip, eene halve cirkelwijze gedaante heeft, en als een' zuiger werkt, wanneer dezelve aan eenig ligchaam is vastgehecht, door middel van den spierachtigen toestel, die zich aan het bovenste gedeelte van den slokdarm bevindt, terwijl de staart eenen anderen zuiger heeft. De buik heeft twee openingen: de eene klein en rond, orificium genitale genaamd, is gelegen omtrent anderhalven duim van de onderlip, en bevat de penis in eene soort van scheede; de andere opening, een weinig onder de vorige gelegen, vagina genaamd, is zeer klein, en leidt naar de baarmoeder, (uterus.) Eene derde opening op den rug, een weinig boven den rand van den achtersten zuiger, maakt den anus uit. De oogen, tien in getal, zijn in eenen halven cirkel aan het achterste gedeelte van het hoofd geplaatst. Het gevoel heeft waarschijnlijk zijne zitplaats in den rand des zuigers, de smaak aan het bovenste gedeelte van den slokdarm, en de reuk in de luchtpijpen. Hier verschilt Dr. johnson van meest alle andere Schrijvers, die aan de Bloedzuigers de zintuigen van het gehoor, het gezigt en den reuk geheel ontzeggen, en hun maar alleen den smaak en het gevoel toekennen. Johnson is ook van gevoelen, dat de Bloedzuiger geen gehoor heeft. Sommige Natuurkundigen hebben voorondersteld, dat de Bloedzuiger zoude ademhalen door den mond; terwijl anderen dit meenen te geschieden door de luchtpijpen. Zij kunnen wel eenigen tijd in olie leven; maar dit kunnen ook de wormen, die door de luchtpijpen ademhalen. Dr. johnson heeft bevonden, dat een Bloedzuiger zoo lang leefde met een' strik om zijnen kop,
naauw toegehaald, als in olie gedompeld. Dit laat zich gemakkelijk verklaren, doordien de longeblaasjes zich

{==511==} {>>pagina-aanduiding<<}
aan de oppervlakte der huid openen, en derhalve de aangelegde band de ademhaling niet kon verhinderen; behalve dat de Bloedzuiger, eigenlijk gezegd, geen' kop heeft, en door de Natuurkundigen tot de Acephales (ᾶχέϕαλα) gebragt wordt. Deze dieren hebben eene opperhuid (epidermis), eene huid (cutis), een spiervlies (tunica musculosa) en een' vliezigen rok (tunica membranosa) met een tusschengevoegd celvlies (membrana cellulosa). De opperhuid vernieuwt zich alle vier of vijf dagen. De vezelen van het spiervlies zijn langwerpig en rond; terwijl de vliezige rok de geheele inwendige holligheid van het ligchaam bekleedt. De Bloedzuigers hebben drie tanden, die kraakbeenig en scherpsnijdende zijn, geplaatst op kleine verhevenheden. Poupart geloofde, dat de wond, die deze dieren maken, door zuiging wordt voortgebragt; terwijl johnson de tanden in een' staat van erectie heeft gevonden, tot in de huid doordringende, door het opligten van den zuiger met een pennemes. Rondom den slokdarm vindt men een' zenuwknoop (ganglion), die naar alle deelen des ligchaams zenuwdraden afgeeft; terwijl de bloedvaten rood bloed bevatten. Dr. johnson vermeent ontdekt te hebben, dat, hetgeen men voorondersteld heeft eene zenuw te zijn, een vat is, waaraan hij den naam van onderbuiksvat (vas abdominale) heeft gegeven, gaande in eene regte lijn van den kop naar den staart, op onderscheidene plaatsen zich verwijderende. De Bloedzuigers hebben nog drie bloedvaten, als twee vasa lateralia en een vas dorsale, die met elkander door dwarse takken gemeenschap hebben, en wier klopping Dr. johnson heeft waargenomen, zonder evenwel iets te kunnen ontdekken, dat naar een hart gelijkt. De lengte
van den slokdarm heeft omtrent een vierde duim. Het getal der cellen of magen bedraagt 18 tot 24, beslaande vier vijfde deelen van het ligchaam. Het spijskanaal, dat omtrent een' duim lengte heeft, bevindt zich tusschen de gemelde magen en den darm, beginnende aan den achtersten rand der opening van de laatste cel. Het is aan zijn voorste gedeelte voorzien van een klapvlies (valvula), om

{==512==} {>>pagina-aanduiding<<}
de terugkeering der drekstoffen te beletten, en aan zijn ander einde van eene sluitspier (sphincter), om derzelver onwillekeurigen afloop tegen te houden.
De Bloedzuiger is tweeslachtig (Hermaphroditus); maar men weet niet, of hij zichzelven kan bevruchten. Behalve de testiculi, den uterus en de ovaria, heeft hij nog verscheidene vesiculae abdominales, die een vocht bevatten, dat overeenkomt met dat der testiculi. De vesiculae laterales, omtrent dertig in getal, houdt men gewoonlijk voor de werktuigen der ademhaling; maar, volgens Dr. johnson, dienen zij alleen, om eene vetachtige stof af te scheiden, die het geheele ligchaam bedekt, deszelfs zachtheid en veerkracht onderhoudt, en belet, dat het dier zoo gemakkelijk niet kan gegrepen worden. Het is niet onwaarschijnlijk, dat, behalve de afscheiding van deze vetachtige stof, die blaasjes het longestelsel van den Bloedzuiger uitmaken, en tot zijne ademhaling dienstbaar zijn, door het bloed, hetwelk zijne vaten doorloopt, aan de dampkringslucht bloot te stellen. Wat aangaat de voortteling der Bloedzuigers, dezelve geschiedt, gelijk bij de Slakken, door eene dubbele koppeling; zelden heeft dit plaats in den staat van gevangenis of slavernij, en komen zij hierin overeen met de Mieren en de Honigbijen.
De reproductie gaat bij de Bloedzuigers zeer gemakkelijk. Ondertusschen komen de proefnemingen van Dr. johnson niet overeen met die van shaw. Johnson had waargenomen, dat, wanneer de kop alleen, of te gelijk met den staart, was weggenomen, er geene reproductie meer plaats greep; terwijl shaw, bij de proefnemingen, in 1773 door hem gedaan op de Hirudo stagnalis, de Hirudo complanata en de Hirudo octoculata, die Bloedzuigers niet alleen op alle wijzen heeft verdeeld, maar de gescheidene deelen, na hunne reproductie, weêr op nieuw verdeeld, en zien reproduceren, zonder te missen. (Lin. Trans. Vol. I.) Shaw heeft hier de namen zijner Bloedzuigers van linnaeus ontleend, die er maar acht heeft opgegeven, als: de Hirudo sanguisuga, - medicinalis, - octoculata, - stagna-
{==513==} {>>pagina-aanduiding<<}
lis, - complanata, - Indica, - geometra, en de Hirudo-muricata.
N. gisler brengt het geslacht der Bloedzuigers tot den smallen Lintworm (Fassiola); terwijl bormannus en andere-oude Schrijvers dezelve in eenige gemeenschap stellen met de Slak zonder huisje (Limax), die ook een Hermaphroditus is, en op dezelfde wijze paart.
D. weser is van gevoelen, dat sommige Bloedzuigers eijeren leggen, die zij aan planten vasthechten; terwijl anderen zamengestelde eijeren zouden voortbrengen, welke de gedaante van eironde schoteltjes hebben; nog anderen dragen eijeren of jongen onder den buik. - Linnaeus heeft er een' geopend, waarin hij een vrij groot jong vond, welks navelstreng aan het achterste gedeelte van het ligchaam was vastgehecht.
Aan drie soorten van Bloedzuigers wordt voor de geneeskundige praktijk de voorkeur gegeven, als: de Hirudo medicinalis, de Hirudo troctina, en de Hirudo sanguisuga; en onder deze inzonderheid aan de Hirudo medicinalis, waarop volgt de Hirudo troctina, terwijl men de Hirudo sanguisuga ook nog wel gebruikt in tijd van nood, en als men de twee andere soorten niet kan bekomen.
De Heer johnson geeft de volgende beschrijving van de Hirudo medicinalis: een gedrongen zwart ligchaam; van boven geteekend door zes gele strepen, met tusschengevoegde zwarte bogen; van onderen aschverwig, met zwarte vlekken; drie duimen lang; voorzien van tien oogen, die in hunne plaatsing de gedaante van een hoefijzer hebben. Zij onthoudt zich in vijvers, en in poelen of moerassen; heeft den kop, in den staat van rust, bijna rond, maar bij den voortgang puntig; de gedaante van den mond ongestadig of veranderlijk, en in het algemeen voorzien van drie openingen, ieder van welke eene driehoekige gedaante heeft; de staart bestaat uit vleeschvezelen, die zich van een punt naar den omtrek verspreiden.
Sommigen brengen de Hirudo medicinalis tot de eijer-
{==514==} {>>pagina-aanduiding<<}
barende (ovipara), anderen tot de levendbarende (vivipara). Het is nog moeijelijk, om dit verschil te beslissen, hoe zeer de Heer johnson zich voor het eerste verklaard heeft. Deze Bloedzuiger, even als de Hirudo troctina, leeft van hetgeen hij den visschen en kikvorschen enz. door zuigen ontneemt; terwijl noch de aardwormen noch de water-insekten hem tot voedsel kunnen dienen. Volgens weser, vindt men dezen Bloedzuiger, in Zweden, somtijds vijf duimen lang.
De Hirudo troctina, die lang en bruin is, heeft op den rug goudkleurige ringen, met zwarte vlekken in het midden; is op de zijden geel gekleurd, en van boven groengeel, met roode vlekken, waarover zich de goudkleurige ringen uitstrekken.
De Hirudo sanguisuga is ook lang, van boven groenbruin en van onderen aschkleurig, met zwarte vlekken. Deze Bloedzuiger is bij uitstek gulzig, en bemint de vaste spijzen, die hij spoedig verteert, hetwelk zich gemakkelijk laat verklaren uit de grootheid van zijnen darm, die tweemaal de lengte heeft van dien der Hirudo medicinalis, alsmede uit het maaksel van zijne maag. Niet alleen verslindt hij de andere soorten van Bloedzuigers, maar voedt zich ook met het vleesch van zijne eigene soort: binnen den tijd van omtrent eene maand hebben twee van deze Bloedzuigers 35 Bloedzuigers opgegeten, de eene 15 en de andere 20.
Zoude men, uit al hetgeen wij dusverre over de Bloedzuigers gezegd hebben, niet mogen besluiten, dat de vele soorten, door Dr. johnson opgegeven, zeer van elkander verschillen, en niet wel tot dezelfde klasse kunnen gebragt worden? Ten minste houdt de natuurkundige geschiedenis der dieren de ovipara van de vivipara gescheiden, en worden die nooit onder ééne klasse gebragt. En, als Hermaphroditus beschouwd, komen zij overeen met de Slak zonder huisje (Limax), die men, zoo veel ik weet, nog niet onder het geslacht der Bloedzuigers heeft gesteld. Ondertusschen schijnt men tot hiertoe het bloedzuigen als een voornaam onderscheidend en karakte-
{==515==} {>>pagina-aanduiding<<}
ristiek kenmerk van de Bloedzuigers te hebben aangezien; en, uit dit oogpunt beschouwd, voldoet dit ook zeer wel aan hunne benaming, maar is niet voldoende, in een' genees- en natuurkundigen zin genomen; zoo als ook alle soorten van Bloedzuigers in de Geneeskunst niet onverschillig mogen gebruikt worden, waarvan ten allen tijde de Geneeskundigen zijn overtuigd geweest.
Volgens Dr. johnson, weet men niet, dat de Bloedzuigers vóór de Eeuw van augustus zijn in gebruik geweest, en zoude een themison dezelve in ziekten veel hebben aangewend. Men zoude kunnen vragen, welk een' themison heeft hier Dr. johnson bedoeld? want men vindt onder de oude Geneeskundigen meer dan éénen van dien naam vermeld. Ondertusschen leefde er, in de zevende Eeuw na de bouwing van Rome, een themison, geboortig van Laodicea, die de sekte der Methodici heeft gesticht, en een leerling is geweest van asclepiades; en, daar augustus 691 jaren na de bouwing van Rome is geboren, wordt het zeer waarschijnlijk, dat de themison van johnson die van Laodicea is. Le clerk maakt, in zijne Geneeskundige Geschiedenis, ook melding van een' themison, als de eerste Geneesmeester, die de Bloedzuigers in ziekten heeft aangewend, dien men voor denzelfden persoon houden mag.





Bijvoegsel op de lijst der schrijveren, betreffende de historie der Nederlandsche beroerten, in den jare 1565 en volgende, door den hoogleeraar Jona Willem te Water gegeven, in zijne Historie van het verbond en de smeekschriften der Nederlandsche edelen, 4de stuk, bladz. 353-397.

Hoe breed de Lijst, hier boven gemeld, moge zijn, als die niet minder, dan een vijftigtal van Schrijveren,

{==516==} {>>pagina-aanduiding<<}
bevat, zij is echter voor aanmerkelijke verbreeding vatbaar. Wij leveren er hier een Bijvoegsel op van zoodanige meer of min zeldzame schriften, als wij, ten deele, zelve bezitten, ten deele door anderen vermeld gevonden hebben, opdat het ter aanwijzing diene voor zulken, welke, zoo als wij, lust mogen hebben, om deze soort van schriften te verzamelen.

In folio.


A. galluccius, de Bello Belgico, ab ao. 1593 ad inducias ai. 1609. Ramae, 1671. 2 Part. 1 Vol.

Historie ofte wyder verclaringhe van de Nederl. Geschiedenissen, enz. van 1566-1590. Amst. 1620.

E. van reyd, Hist. der Nederl. Oorlogen, enz. tot 1601, en j. van den sande, Geschiedenissen, ten vervolge. Leeuw. 1650.


In kwarto.


P. giustiniano, della Guerra di Fiandra, Libri VI. Anversa, 1609.

Bellum Belgicum, seu res Belgicae (1601-1609) e Comm. p. justiniani, cum suppl. auctoris, ed. j. gamurino. Acc. Commentar. rerum, a Sacris Praesulibus in Belgio gestarum. Colon. 1651.

Rolandi mirtei Comment. rerum in Belg. gest. a p.h. de azevedo, Com. de fuentes. Matriti, 1610.

R. mirtei Historia Belgica, s. Commentar. rerum in Belgio gestarum sub tribus ejusdem gubernatoribus &c. Colon. 1611. (*)

G. chappuis, Hist. generale de la Guerre de Flandre, jusqu'a la trefve de 1609. Paris, 1611. 2 T. 4 P.

Viva delineatio ac descriptio omnium praeliorum &c., quae, durante bello adversus Hisp. regem, in Belgii provinciis - gesta sunt, scriptore gul. baudartio. 2 Voll. Amst. 1622.


{==517==} {>>pagina-aanduiding<<}

G. baudart, les Guerres de Guillaume et Maurice de Nassau. Amst. 1614. 2 T.

Polemographia Auriaco-Belgica. Amst. 1621, 1622. 2 P.

De Spaansche Tiranye, geschiet in Nederl. enz. Amst. 1633.

Hemek-beracha, vallis benedictionis, s. Belgidos, magnique illius et memorabilis belli, quod anno 1629, in Belgio, a Belgis confoederatis - gestum est, narratio eucharistica - per dan. souterium. Harlemi, 1631.


In octavo.


Theophile d.l. Histoire des Troubles et Guerres civiles des Pais-Bas, 1559-1581. 1582.

C. arthusii Mercurius Gallo-Belgicus, s. res in Gallia et Belgio potissimum gestae a 1555-1570. Francof. 1609-1614. 6 Tom.

Apologeticon et vera rerum in Belgico-Germania nuper gestarum narratio. 1570.

P. a st. audomaro, Declaratio causarum Belgii calamitatum &c. Col. 1582.

J. adamaei Belgica deinologia seu tumultus Belgici. Francq. 1595.

J. stratius, Hist. de la Guerre civile du Pays de Flandre, depuis 1559-1582. Lyon, 1583.

P. cornejo, Sumario de las Guerras civiles, y causas de la Rebellion de Flandres. Leon. 1577.

Histoire des Revolutions des Pais-Bas depuis 1559-1584. Paris, 1727. 2 T.

Dinothus, Spieghel der ghedenckwaerdighen oorlochschen Gheschiedenissen. Alkm. 1587.

Histoire de ferd. alv. de toledo, Duc d'Albe. Paris, 1699. 2 V.

Corte historische Beschryving der Nederlandsche Oorlogen van den beginne en aanvang af tot het twaalfjarig Bestand. D.I.I.D. Arnh. 1612.

Wij sluiten deze lijst met Commentaire premier et second du Scigncur alphonse d'ulloe, contenant le voyage du Duc d' Albe en Flandre avec l' armee Es-
{==518==} {>>pagina-aanduiding<<}
pagnole: et la punition faite du Comte d' Aiguemont et autres: et la guerre - contre le Prince d' Orenge et autres rebelles &c. A Paris, par jean dalier 1570, avec privilege du Roy. Dit boekje, dat wij niet weten ooit op eenigen Catalogus vermeld, of door iemand onzer Schrijveren aangehaald gevonden te hebben, en daarom voor hoogst zeldzaam houden, bevindt zich, sedert vele jaren, in onze verzameling. Het is vertaling uit het oorspronkelijk Italiaansch, ons volstrekt onbekend. Het verhaal loopt tot den dood van den Prins van Condé, die op den 13den Mei 1569, in den vermaarden slag bij Jarnac, sneuvelde. De Schrijver beloofde, op het slot, eene derde Commentaire, ‘si,’ (zegt hij) ‘par cas, il est besain d'en user en ceste sorte.’ Of hij zulk eene derde Commentaire ooit geleverd hebbe, is ons niet gebleken. Wij twijfelen er aan, omdat, hoe veel lof hij alva ook geeft, wegens krijgsbeleid en dapperheid, het geheel aan dezen toch onmogelijk welgevallig heeft kunnen zijn, uit hoofde van den toon en de naaktheid en waarheid van voordragt. Wij kunnen ook niet beslissen, of hij dezelfde alphonsus d'ulloa geweest zij, van wien hoogstraten, in zijn Woordenboek, berigt, dat hij zijn' besten leeftijd te Venetië doorbragt, en een aantal boeken, uit het Spaansch, op eene voortreffelijke wijze, in het Italiaansch overzette; maar dat hij een
Spanjaard was, is zeker, en dat hij, vroeger, een Leven van karel V, en een ander van Keizer ferdinand I, geschreven had, en dus een man van letteren was, blijkt uit deze Commentaires zelve. Niet minder was hij een man van den degen, en thans Aide de Camp in Spaanschen dienst, en, als zoodanig, in het gevolg en met het leger van duc d'alb, uit Napels naar de Nederlanden gekomen, welken togt hij zeer uitvoerig beschrijft. Bij de aankomst te Brussel werd hem terstond de bewaring van de sleutels der stad en van het paleis aldaar toevertrouwd. Ook verzelde hij den Hertog naar Vriesland, en was tegenwoordig bij den slag te Jemmingen tegen den ongelukkigen Graaf lodewijk van

{==519==} {>>pagina-aanduiding<<}
nassau, van welken slag hij mede een zeer omstandig berigt geeft, waaruit wij vermoeden, dat, door andere Schrijveren, vele bijzonderheden ontleend zijn. Hoe dit zij; wat de krijgsbedrijven aangaat, mag men aannemen, dat hij geen wraakbaar getuige is; en, voor het overige, verhaalt hij zoo, dat alva's wreedheid alom in de oogen springt, en de verdiensten van oranje, egmond, hoorne en anderen niet verheeld worden. Breed is hij in het beschrijven van de teregtstelling der beide laatsten, van de groote genegenheid, in welke egmond stond bij het volk, van den algemeenen rouw over zijnen dood, en van het openbaar en aandoenlijk bewijs daarvan, door velen gegeven. - De Fransche Vertaler was f. (françois) de belleforest, zelf een Fransch Geschiedschrijver van dezen tijd, van welken men onder anderen heeft eene Histoire generale de France, loopende tot 1574, en vervolgd door gabriel chappuis, (denzelfden, van wien wij hiervoor eene Hist. generale de la Guerre de Flandre vermeld hebben) gaande tot 1590, gedrukt te Parijs, en, in twee Deelen in folio, uitgegeven, in 1600. - Het boekje van d'ulloa is is in octavo formaat, niet van het kleinste, en beslaat 102 bladen, of 204 bladzijden.

A.S.
Julij, 1824.




Vierde of laatste berigt wegens brieven van Maria van Reigersberch.

(Vervolg en slot van bl. 488.)

Dirk de groot, die, in het voorst van 1642, mede het leger, waartoe hij toen behoorde, verlaten wilde, maar daarvan, op zijns Vaders ernstig schrijven, afzag (*), kreeg vervolgens eene benoeming van den Franschen Koning tot Aide de Camp. Dit bragt hem, als zoodanig, in 1643, weder bij het gewezen leger van den Hertog van saksen weimar, hetwelk thans door den Graaf van guebriant bevolen

{==520==} {>>pagina-aanduiding<<}
werd, en in Franschen dienst was overgegaan (*). Doch, toen deze, in het laatst van 1644, in het beleg van Rothweil, sneuvelde, en zijn leger door de Beijerschen geslagen werd, geraakte dirk krijgsgevangen, en kwam niet dan door het schrijven van grotius aan den Hertog van beijeren, na het betalen van aanzienlijk losgeld, met het verlies van paarden en bagaadje, na vier maanden, vrij (†). Zijne Compagnie, welke niet in het gevecht was geweest, was behouden, en hij voegde zich, in Mei 1644, weder bij het leger, ging echter spoedig tot dat onder den Marechal Vicomte de turenne over, doch was, in Augustus van hetzelfde jaar, reeds weder krijgsgevangen (‡). Dan nu herkreeg hij zijne vrijheid reeds in September, diende sedert, op nieuw, onder den Hertog van enghien (condé) en turenne, en wist beiden te voldoen. Hij nam, op hun bevel, Friedelsheim en Neustad, en werd, door hen, tot tweemalen toe, gebruikt in eene bezending naar de Landgravin van hessen, waarin hij zich kweet naar hun genoegen (§). Condé beloofde zijnen Vader, dat hij hem zou bevorderen (**). Wat gevolg deze belofte gehad hebbe, is ons onbekend. Grotius zelf stierf, slechts vier maanden na het schrijven van den laatst aangehaalden brief;
en sedert weten wij alleen, uit eenen brief van Mevrouw de groot aan haren Broeder, den Raadsheer, nu ook Ridder, n. van reigersberch, van 18 Januarij 1647, dat dirk toen, ten derden male, gevangen was. Zie hier, voor het laatste uittreksel uit hare brieven, de volgende regelen: ‘Wij hebben hier tijdinge, dat het met den jongsten al weer op den ouden voet is, ende tot Heilbron gevangen is gebragt. - Zijn Cornel vond ik tot Joffrouw bouljon, dewelke veel goeds van hem zeide; doch zeide, dat alle de ongelukken, die hem overkomen, hem bedroeven ende melankolijk maken. Het schijnt, dat onze fortuine niet beter en is. Als 't God zal gelieven, zal het beteren. Ik worde schier ongevoelig, alzoo ik altijd in egale droefheid leve. Watter meer bijkomt en kan 't niet veel verargeren,’ enz.

{==521==} {>>pagina-aanduiding<<}

Cornelis de groot trok, in Augustus 1643, op raad van den Baron van degenfeld, naar Venetië, om te zien, of hij in dienst van die Republiek kon komen, en hield zich daar, tegen zijner Ouderen genoegen, ten minste tot in April 1645, (wanneer ons mede narigten wegens hem beginnen te ontbreken) zonder eenige vrucht, op, reizende tusschenbeiden door Italië (*). Voor het overige weten wij van hem (behalve de bijzonderheid, welke wij zoo aanstonds melden zullen) niets, dan dat hij, in den jare 1661, (bij de eindelijke vereffening van het geschil met de stad Rotterdam, wegens hetgeen die stad geacht werd zijnen Vader, als derzelver gewezen Pensionaris, aan traktement enz schuldig te wezen, tot op zijne aanstelling als Ambassadeur van Zweden bij Frankrijk) tot zijne schadeloosstelling, Kapitein werd bij de Garde van Hunne Edd. Gr. M.M. en Landdrost is geweest der Meijerije van den Bosch; doch dat hij hiervan niet lang genot gehad heeft, dewijl ik ergens aangeteekend vond, dat hij reeds in October 1661 overleed (†).
De bijzonderheid nu, welke wij zoo even bedoelden, en welke ons het treurig einde van zijnen Broeder dirk melden zal, is de volgende. In den jare 1654 begaven zich de beide Broeders, uit Holland, op reize naar Zweden, om hunnen dienst te gaan aanbieden aan karel gustaaf, opvolger van Koningin christina, welke de kroon had nedergelegd. Op die reis namen zij, verzeld van eenen slechten knecht, die dirk ettelijke jaren gediend had, hun nachtverblijf, halfweg tusschen Embden en Bremen, of Hamburg, in eene herberg. Hier kwam de knecht, bekoord door het geld, hetwelk hij wist, dat zij bij zich hadden, des nachts aan het bedde van zijnen slapenden Heer, en doorschoot hem. Zijnen Broeder meende hij desgelijks te doen; doch deze, wel te bedde, maar wakker, en bezig zijnde met het maken van een Latijnsch bijschrift, greep, op het hooren van het schot, een onder zijn bereik liggend pistool, en voorkwam den moorder, die hem zachtkens naderde, brengende hem

{==522==} {>>pagina-aanduiding<<}
eene zware wonde toe; doch zoo, dat hij de openbare straf voor zijne gruweldaad ontvangen kon (*).

Wij eindigen hier onze berigten, wier eerste doel eeniglijk geweest was, maria van reigersberch, zoo beroemd in onze Geschiedenis door haren moed, hare trouw aan haren Man, en haar aandeel aan zijne verlossing uit den Loevesteinschen kerker, wat nader te leeren kennen, en te doen zien, dat, zoo zij, uit opgemelden hoofde, algemeenen lof en vermaardheid verdiende, zij dezelve niet min waardig was, uit aanmerking van hare braafheid, godsdienstige denkwijze, schranderheid en uitmuntendheid, in vele andere opzigten, niet alleen als Echtgenoote, maar ook als Moeder, als Vriendin, als Huisbestuurster, en, in het laatste opzigt, inzonderheid door bekwaamheid en talenten, welke zelden, in die mate, als zij ze bezat, in eene vrouw gevonden, en, trouwens, ook meer in den man vereischt worden. Ondertusschen, terwijl hare brieven ons hare eigene bekwaamheden en karakter teekenden, schetsten zij ons tevens dat van hare Zonen; en dit gaf ons aanleiding, om, hetgeen wij daarvan hier vonden, voornamelijk uit de brieven van haren Man, toe te lichten. Wij leerden deze Zonen, vooral de twee oudsten, met opzigt tot de eerste dertig jaren van hun leven, van eene ongunstiger zijde kennen, dan wij wenschten. Dikwijls vroegen wij onszelven: vanwaar kwam het, dat deze kinderen, in gemelden hunnen vroegeren leeftijd, zoo verbazend veel verschilden van hunnen uitmuntenden Vader? en wij stippen, hier, daarover onze gedachten aan.
Grotius, die zich al den tijd, dien zijne ambtsbedieningen niet vorderden, enkel met studeren en schrijven bezig hield, had, gelijk hij alle bekwaamheid tot eenig huisbeleid miste, zoo ook geheel geenen aanleg tot de opvoeding zijner kinderen. Hij gaf hun, ja, wanneer hij hen bij zich had, letterkundig onderwijs; maar dat was het ook genoegzaam al. Hun goede zeden en manieren te leeren, en naauw toezigt op hun gedrag te houden, - dit was zijner Vrouwe aanbevolen, welke hier, in weerwil harer groote bekwaam-
{==523==} {>>pagina-aanduiding<<}
heden, ondervond, hetgeen alle vrouwen, bij het opgroeijen van mannelijke kinderen, ondervinden, dat het moederlijk gezag alleen ontoereikend is. De groot was derhalve zijnen kinderen naauwelijks meer, dan als hun leermeester, bekend; en dit was niet geschikt, om bij hen die kinderlijke genegenheid te verwekken, welke dikwijls alle gebruik van vaderlijk gezag noodeloos maakt, en welker gemis hetzelve schier altijd te kort doet schieten. Daarenboven werden, ingevolge van de groot's omstandigheden, de kinderen meest in Holland, buiten het toezigt der Ouderen, opgevoed, hetwelk hun dezen als vreemd deed worden, en al wederom geene teedere liefde jegens hen kon aankweeken. Ook, toen elk hunner zich nu zou vormen tot, of stellen in den stand, waartoe men hen bestemd had, waren zij, ver van huis, in het gevaarlijkst tijdstip des levens, aan zichzelven overgelaten. Hier kwam bij, dat, hetgeen anders tot bevordering van der kinderen geluk scheen te moeten dienen, inderdaad voor hen een ongeluk werd, namelijk huns Vaders gunstige lotverwisseling en verheffing. Zoons van eenen Ambassadeur geworden, die bij het Fransche Hof de eer van het Zweedsche met zoo veel luister ophield, scheen het te gemeen aan cornelis, om Advocaat te worden, aan pieter, om zijne fortuin ter zee te gaan zoeken. Hoogmoed verbijsterde hen.
De de grooten waren, sedert honderden van jaren, in aanzien en regering geweest. Hun Vader had zich thans boven allen van zijn geslacht verheven. Zouden zij nu ook niet naar verheffing, of naar aanzienlijke ambten of bedieningen, en dat wel in het vaderland der de grooten, (want zij waren immers uit hetzelve niet gebannen) streven? Hun Vader, ondertusschen, door dat vaderland zoo onwaardig behandeld, en voorziende, dat zijne kinderen nog lang, te vergeefs, gunst van hetzelve zouden verwachten, en welligt eindelijk, even als hij, deszelfs ondankbaarheid zouden ondervinden, (hoe droevig is de regtmatigheid zijner vrees, in beide opzigten, daarna in pieter gebleken!) was hiervan ten uiterste afkeerig. Maar de jonge lieden dachten er anders over, en (tot overmaat van ongeluk, en hetgeen wij achten het meest tot hun verkeerd gedrag te hebben toegebragt) hun Oom van Moeders zijde, de Raadsheer van reigersberch, wiens inzigten, ook in andere zaken, dikwijls zeer wijd van die van de groot verschilden, was het ook hier met hem oneens, en keurde het streven der

{==524==} {>>pagina-aanduiding<<}
kinderen niet af, hetwelk, door den grooten invloed, welken hij bij hen had, alles bedierf. Eindelijk (en het doet ons leed, dat wij ook dit moeten opmerken) onze maria had de zwakheid van hen altijd te ruim van geld te voorzien, en, daar zij als Ambassadeurs Zoons verkozen te leven en grof te verteren, telkens gereed te zijn, om hunne schulden te betalen, gelijk omtrent allen dikwijls het geval was. - Doch genoeg hiervan.
Gaarne hadden wij nu, omtrent de voortreffelijke Vrouw zelve, nog eenige bijzonderheden gemeld, wegens 't geen haar, sedert haars Mans dood, bejegend is; doch wij weten er niets van, dan het weinige volgende. Bij zijn overlijden bevond zij zich, met, en om de ongesteldheid van, hare Dochter, te Spa, uit welke plaats wij nog een' niet medegedeelden brief van haar onder ons hebben. Van hier ging zij terug naar Parijs, waar zij een nu naar haren staat geschikt verblijf betrok, gelijk ons uit een' anderen brief is gebleken. Van daar is zij vervolgens opgebroken naar 's Gravenhage, waar zij, op den 19 April 1653, in haar drieënzestigste jaar, overleden is (*). Wij vonden aangeteekend (†), dat zij, na haars Mans verscheiden, openlijk de gemeenschap des heiligen avondmaals hield met de Engelsche kerk; doch men moet dit verstaan, gedurende haar verblijf te Parijs: want (hetgeen de Schrijver, uit wien wij dit ontleenden, volgen laat) in 's Hage stierf zij in de gemeenschap der Remonstranten. Dit is ook van elders bekend (‡). Wat er dezelfde Schrijver nog bijvoegt, dat zij, met de Engelsche
kerk gemeenschap houdende, zich gedroeg selon les dernieres intentions de son mari, kan men aannemen, als men er door verstaat, dat haar Man zelf, vóór zijn vertrek naar Zweden, om zich van de Ambassade te ontslaan, voornemens was, om, als hij wedergekeerd zou zijn, zich bij de En-
{==525==} {>>pagina-aanduiding<<}
gelsche kerk te voegen, waarvan hem de Ambassade alleen weerhouden had; of dat hij, bij zijn vertrek, verklaard had, (zoo als wij elders lezen (*)) dat, zoo hem, op de reize, iets menschelijks overkwam, men het daarvoor houden moest, dat hij in de gemeenschap der Engelsche kerk gestorven was, en dat hij op zijne Vrouw begeerd had, dat zij dit alsdan plegtig bekend zou maken: maar anders is het zeker genoeg, dat hij was toegedaan aan de Remonstranten, die menig bewijs van genegenheid van hem ontvingen, en onder anderen ook dit, dat hij aan hen het voordeel afstond der eerste uitgaaf van zijn zoo even, in de aanteekening, aangehaald gouden boekje van de waarheid van den Christelijken Godsdienst (†). Een uitstekend en weinig bekend gunstbewijs ontvingen dezelfde Remonstranten van zijne Vrouw, onze maria, toen zij hun eene, in dien tijd zeer aanzienlijké, som van vierduizend vijfhonderd guldens schonk, welke zij van dan. tresel, gewezen eersten Klerk van de Staten Generaal, voor hetgeen zij van hem te vorderen had, in verzekering had laten
nemen (‡).
Behalve zijne Weduwe en drie Zonen, liet de stervende grotius ook nog zijne Dochter cornclia na, voor welke hij, reeds in den Haagschen kerker, zijne korte onderwijzing der gedoopte kinderen opstelde (§). Wij hebben, in ons derde berigt, kortelijk van haar gewaagd, en wenschten nu ook, tot besluit, nog wel het een en ander wegens haar mede te deelen; doch wij vinden geene narigten. Bij aubery (maurier) kan men, wegens haar, eene vrolijke anecdote lezen, welke ons echter niet belangrijk genoeg is ter overneming (**). Dat zij gehuwd geweest is met den Vicomte de mombas hebben wij gemeld, en wij zullen nu eindigen met te berigten, wat wij wegens dezen Edelman weten. Van jongs af in Franschen krijgsdienst opgebragt, steeg hij aldaar tot den rang van Kolonel te paard; maar geraakte, bij lodewijk XIV, in ongunst, en moest dat land

{==526==} {>>pagina-aanduiding<<}
ruimen. Om echter zijnen Schoonbroeder, pieter de groot, toen Pensionaris van Amsterdam, te verpligten, werd hij bij den Koning weder in genade aangenomen (*), maar toog vervolgens, tot bevordering van de gezondheid zijner Vrouwe, die in Frankrijk meest ziek was, naar Holland, waar hij eerlang mede in aanzienlijken dienst te paard kwam; en, bij de schadeloosstelling der kinderen van de groot, wegens hunnen eisch ten laste van de stad Rotterdam, waarvan wij reeds gewaagd hebben, verkreeg hij een Regement en Compagnie in Staatschen dienst; doch, toen hij, bij den inval der Franschen, in 1672, de Betuwe, wier verdediging hem was aanbevolen, verlaten had, werd hij in hechtenis genomen, en, nadat hij had weten te ontkomen, veroordeeld, om, nu in beeldtenis, en, zoo men hem t'eenigen dage magtig werd, dan met de daad, de schandelijkste doodstraf te ondergaan. Doch bij beweerde, niet dan op last gehandeld te hebben, hield zich buiten schoots, en overleed in Frankrijk (†).




Afschrift van het nevensstaande fac simile.

Alderliefste.

Dese weecke en hebbe ick van UE niet ontfangen; misschien dat UE over Amsterdam sal gheschreven hebben. Ick en hebbe tsedert myn arivement alhier maer eenne weecke gheweest zonder aen UE te schryven. Ick hoope UE alle mynne brieven wel sult ontfangen hebben. Watter in de Synoode ghepasseert is, sal UE wt UE broeders schriven verstaen. In de vergaderynge van de Staten van Hollandt gaedt het ghenoghsaem op rollen. Godt wil het landt bewaere, want het is in een miserabelen standt. Hebben de predikanten Vlaendere doen verliesen, het schindt zy nogh van dat humeur zyn, alsoo zy vast haer best doen om Hollandt van gelycke te doen, het welcke veel luden aperendeeren. Eenighe van de steeden hebbe zeer lange beziegh gheweest om die van Rotterdam het plakaedt te doen publyseeren, hebben geen konsenten willen dragen; dan ziende dat die van Rotterdam daer riet toe en willen verstaen, schynen het wat te

{==t.o. 526==} {>>pagina-aanduiding<<}


{== afbeelding 
	==} {>>afbeelding<<}
    


{==527==} {>>pagina-aanduiding<<}
laeten rusten. Wat my belangt, zegge het met een oprechte meeninge, datse veel gheluckiger zyn die der wt zyn als die haer met zulcken disorderlycken regierynge moeten moeien. Den tydt, meen ick, sal haest zyn, dat men sal wenschen om die geene, die men zoo qualyck ghetrackteert heeft. UE en zoudt niet connen ghelooven, hoe aenghenaem ick by veel luden ben, en hoe veel der zyn, die nae UE wenschen. Hier meede adieu. Ick ben wat haestych. Ick ga tot Meermans buten eten. Ick sal blyven

UE altydt getrouwe

(1627.) Marie v. Reigersberch.
Wt Delft,
den XXVIII July.

Chauda.

(Vervolg en slot van bl. 495.)

Maar, hoe zou men het aan den gestrengen Heer van het kasteel bekend maken, dat een arme landman hem zijne dochter weigerde? Thievenina ging dus heimelijk naar het kasteel; doch hare neêrgeslagene oogen verkondigden den Heere van amblerieux reeds, welke boodschap zij te brengen had, vóór zij nog een enkel woord had gesproken. Toen hij echter vernam, welke de grond der weigering was, antwoordde hij, na een oogenblik peinzens: ‘Pierro wil dus niet, dat ik ulieden tot mijnen rang verheffen zal? Wel nu, dan zal ik tot hem afdalen. Doch houd u stil. Maak claudine met mijn ontwerp bekend; en wanneer gij mij dan met den braven ouden man in gesprek vindt, dan kent gij mij niet.’
Amblerieux liet daarop zijne bedienden binnenkomen, en beval hun de strengste geheimhouding omtrent alle vragen, die aan hen, wegens de aanstaande manier van leven huns meesters, zouden mogen gedaan worden. Bij het vallen van den avond sloop hij heimelijk uit het kasteel, na zich vooraf geheel onkennelijk te hebben gemaakt, en begaf zich naar eene zijner schapenfokkerijen, die aan het uiterste eind van het dorp gelegen was. Des volgenden daags hoedde hij reeds, onder den naam van den herder lukas, zijne kudde, zeer in de nabijheid van pierro's wijnberg. Lukas was zoo minzaam, paste zoo zorgvuldig op, dat zijne schapen geene

{==528==} {>>pagina-aanduiding<<}
schade aan den wijnberg deden, prees met zoo veel voegs pierro's behandeling der wijnstokken, zijne betoonde vlijt, zijne bescheidene wenschen en zijne verstandige gesprekken, dat de oude man hem weldra hartelijk lief kreeg, en in korten tijd waren pierro en lukas onafscheidelijke vrienden. Thievenina en claudine, die amblerieux in het geheim bezochten, droegen hiertoe niet weinig bij, doordien zij zich bij iedere gelegenheid in den lof van den braven lukas uitlieten. In dien tusschentijd ontving janin te Lyon dagelijks nieuwe bevelen van zijnen Heer, welke zijne terugkomst naar Bachet gedurig verder verschoven. Zijne brieven aan chauda en haren vader werden niet bezorgd; en de berigten, die hij omtrent zijne schoone ontving, waren wel niet zeer verontrustend, maar schenen toch aan te duiden, dat zijne langdurige afwezigheid haar niet zeer tot last was. Toen amblerieux zich nu genoegzaam in de gunst van pierro meende ingedrongen te hebben, kwam hij op zekeren tijd, dat hij met den ouden man onder eenen vruchtboom een weinig uitrustte, met zijn aanzoek voor den dag. ‘Buurman!’ zeide hij, ‘het schijnt, dat gij mijne vriendschap wederkeerig met de uwe vergeldt, en dat is mij, om meer dan ééne reden, zeer lief; maar ééne zaak is er, die mij grieft, - dat ik, namelijk, niet jong en rijk genoeg ben, om uwer dochters man te kunnen worden.’ - ‘'t Is waar, ik moet bekennen,’ hernam pierro, ‘voor mijne vrouw zijt gij niet rijk, en voor mijne claudine niet jong genoeg; mijn oudje heeft hooge - ja, ja, geweldig hooge bedoelingen met chauda.’ - ‘Nu ja! ik bezit toch ook nog wat
meer, dan mijne schaapjes; thievenina zal ik daardoor ligtelijk bevredigen. Claudine zal mij misschien wel niet beminnen kunnen; maar voor het huisselijk leven is het reeds genoeg, als men elkander slechts niet haat. Was ik van uwe toestemming maar zoo zeker, als van die der vrouwtjes!’ - ‘De mijne, buurman lukas, hebt gij.’ En een handslag bevestigde deze betuiging. Thans oordeelde amblerieux het oogenblik gekomen, om ook den laatsten stap te doen, en ontdekte zich nu aan pierro als den Burgheer in het schaapherdersgewaad, of eigenlijk als den wolf in de schapenvacht. ‘Aan dezen geringen kiel,’ riep hij uit, ‘heb ik de aangename uren, die ik met u heb doorgebragt, en vele wijze raadgevingen te danken. Uwe

{==529==} {>>pagina-aanduiding<<}
deugden, en die uwer naburen, geven dit gewaad aanzien en waarde. De ouders en vrienden van claudine dragen hetzelve; het zal mij voortaan dierbaar zijn. Gij hebt aan den Heer van Amblerieux uwe dochter geweigerd; claudine zal dus de gade van den schaapherder lukas zijn.’ De oude man was door deze verklating geheel bedwelmd; de verzekeringen en beloften van amblerieux bewogen hem; hij wist nu niet meer, hoe hij de aangebodene, hem zoo bedenkelijke eer zou van de hand wijzen, bragt dus stamelend eenige verontschuldigingen voort, en sprak van de verpligting, die hij jegens janin had. ‘Die is een losse vogel,’ hernam amblerieux; ‘hij denkt slechts aan zijne vermaken. Zoo hij het met uwe dochter opregtelijk meende, moest hij immers reeds lang terug zijn. De bezigheden, die ik hem te Lyon had opgedragen, zijn reeds sedert eenige weken afgeloopen; maar hij zoekt dagelijks nieuwe voorwendsels, om zijn verblijf aldaar te rekken, en ik weet, dat hij daar een zeer losbandig leven leidt. Bovendien bemint hij ook uwe dochter niet meer; hij zou haar dus zeer ongelukkig maken.’ - Pierro, ook van dien kant uit het veld geslagen, zag nu geenen uitweg meer, en bekrachtigde ten laatste, met een' nieuwen handslag, zijne te voren gedane belofte.
Het gerucht van eene zoo ongehoorde en ongelijke huwelijksverbindtenis verspreidde zich weldra door het geheele land; het regende van alle kanten spotternijen en puntdichten op dezelve. De mare daarvan drong zelfs door tot Lyon. Janin hield dezelve wel voor een sabeltje; maar hem overviel toch eene pijnigende onrust. Hij keerde nu ijlings naar Bachet terug. Het was een stikdonkere en stormachtige nacht, toen hij bij de poort van het kasteel aankwam; maar de bedienden van amblerieux wezen hem met beleedigingen af; want zij hadden, omtrent dit wel voorziene geval, het uitdrukkelijk bevel gekregen, om hem niet te herkennen. Zij riepen hem dus toe: ‘De Geheimschrijver, wiens naam gij u toeëigent, is te Lyon. Pak u dus weg, ten ware gij de tuchtiging begeerdet, die uw bedrog waardig is.’ Dit onthaal bevestigde alle geruchten, die hem onderweg waren ter ooren gekomen. Hij haast zich daarop naar de woning van pierro, klopt, maar vindt geen gehoor. Janin begon nu te wanhopen; hij wist niet, wat te beginnen. De gedachte: ‘Chauda is voor mij verloren,’ vervulde zij-
{==530==} {>>pagina-aanduiding<<}
ne ziel met helsche solteringen en sombere gedachten des doods; maar bedacht hij dan weder, dat een ander het voor hem bestemde geluk genieten zou, dan geraakten alle vezelen van zijn gepijnigd hart in beweging; verwoed hijgde hij dan naar wraak; eindelijk sloot de slaap, het gevolg der volslagenste afmatting, de bezwaarde oogleden van den ongelukkigen.
De aanbrekende dag wekte janin. Alles rondom hem woelde in luide vreugde door elkander. Het schieten en klokkengelui, het gerucht der pauken en trompetten, het gezang en gejulch der menigte, de linten en bloemfestonnen, dit alles verkondigde aan janin, dat het heden de dag der huwelijksvoltrekking was. Hij sloop, langs eenzame en ongebaande paden en door struiken, naar den tuinmuur van het kasteel. Uit alle hoeken van hetzelve deed zich het vreugdegejuich en de muzijk hooren. Hij zag uit zijnen schuilhoek de bedienden heen en weder loopen; maar geenszins, zoo als hij gehoopthad, claudine, thievenina of pierro. Van duizenderlei gewaarwordingen als verscheurd, spoedde hij zich naar de dorpkerk; maar zag, tot zijne verwondering, aldaar geen' den minsten toestel tot dusdanig feest. Hij waande dus, dat het onzalig uur was uitgesteld, en er begon reeds weder een straal van hope in zijne bange ziel te gloren; maar een kranke, die aldaar om uitkomst van zijn lijden bad, benam hem dezen waan. ‘Niet hier, maar in de slotkapel wordt de trouwplegtigheid volbragt, en waarschijnlijk ontvangt het bruidspaar in dit oogenblik den priesterlijken zegen.’ - Janin vliegt als een razende de kerk uit, ijlt naar de kapel, maar poogt vergeefs daarin te komen; dienaars en wachten stooten hem terug. Brullende van woede en wanhoop, beproeft hij, met geweld het geluk zijns trouweloozen mededingers te verwoesten; maar valt, door vruchtelooze pogingen afgemat, bewusteloos ter neêr. Eenige medelijdende buren brengen hem naar zijne woning, waar men hem der zorge eener oude dienstmaagd, die hem heeft opgevoed en thans ook alleen opregtelijk deelneemt in zijne smart, toevertrouwt. Tot bewustheid wedergekeerd, is ook oogenblikkelijk zijn besluit genomen; hij grijpt eene pistool, welke hij onder zijne kleederen verbergt, steekt zijnen slinger, dien hij meesterlijk wist te gebruiken, in
den zak, en begeeft zich, dus gewapend, in de avondschemering naar het park, sluipende in de omstreken

{==531==} {>>pagina-aanduiding<<}
van het kasteel rond. In het dikste van het bosch verscholen, ziet hij aan het eind eener allée, op aanmerkelijken afstand, het jonge paar. Fluks grijpt hij eenen steen, en mikt, - daar vliegt de steen van den slinger; maar de liefde, die nog altijd in zijn gemoed tegen de wraakzucht strijdt, doet hem den steen naoogen, want die kon immers zijnen doodelijken vijand missen en claudine treffen; - daar vliegt hij tegen eenen boom, en valt al draaijende aan chauda's voeten neêr. Zij herkent dadelijk de hand, die hem geworpen heeft, en haar hart klopt geweldig, doch niet zoo zeer van toorn, als van medelijden. Zij meende, zoo wel als hare ouders, dat janin zich steeds in Lyon onthield, en haar reeds lang vergeten had. Zij was dus bedrogen. Maar, wat heeft er dan eigenlijk plaats gevonden? Hoe heeft men den armen ongelukkigen zoo langen tijd verwijderd kunnen houden? Dit waren de vragen, die hare ziel doorkruisten, en haar geheele gemoed in beweging bragten. Amblerieux schreef deze ontsteltenis aan den schrik toe, en ijlde, onder ijsselijke vervloekingen tegen den sluipmoordenaar, gelijk hij denzelven noemde, (terwijl hij vergat, dat hij zelf diens geheele levensgeluk vermoord had) naar het kasteel. Hier werden alle dienstbaren tegen den booswicht uitgezonden; doch deze had zich reeds verwijderd; het bosch en de dikke duisternis onttrokken hem aan zijne vervolgers.
Aan den voet des kasteels bruiste eene dier geweldige woudrivieren, die den grond wegscheuren, de boomen ontwortelen, de rotsen doorboren, en uit enge, vreesselijke bergspleten te voorschijn treden; - daar tegenover verhief zich een berg, van alle loof ontbloot, en met honderdjarige sneeuw en ijs bedekt, tot in de wolken. Janin daalt, met den moed der wanhoop, in dezen gapenden afgrond neder, klieft den stroom, en bestijgt een uitstekend deel van genoemden berg, hetwelk als over den afgrond hing, en zoo digt bij het kasteel was, dat men van daar alles zien en bijna hooren kon, wat er in hetzelve omging. Hier zat nu janin, bijna geheel van zinnen beroofd; nu eens onder heete tranen, met zelfverwijt, zijn ongeluk beklagende, terwijl hij pierro, chauda en zelfs thievenina verontschuldigde, en alle schuld weet aan de listige schurkenstreken zijns meesters; dan weder woedend van spijt, dat zijn slinger de trouwelooze niet getroffen, of dat hij het kasteel en de woning van pierro niet in brand gestoken, en zijnen eigen' dood in de vlammen gezocht had.

{==532==} {>>pagina-aanduiding<<}
Eene enkele keer meende hij, onder de schaduwbeelden der wandelende personen, die van chauda en hare moeder te herkennen, en riep dan wanhopig hare namen uit. - De dans in het kasteel was nu geëindigd; het werd weldra geheel stil; de eene zijde des kasteels verzonk in eene dikke duisternis; aan de andere zijde werd het lichter; fakkels en kaarsen zwierven ginds en weêr. ‘Genoeg der ijdele tranen en magtelooze woede botgevierd!’ riep janin uit: ‘thans is het oogenblik gekomen, waarin de ouders van claudine haar in de armen van den grijzen moordenaar mijner zaligheid overleveren; - dit oogenblik wil ik niet overleven.’ Nu waggelt hij tot aan den rand der rots, zet zich de pistool voor het voorhoofd, en - tuimelt in de onpeilbare diepte neder. Het schot doorboort de lucht met een krakend geluid, en brengt de sneeuw van de bergkruin in beweging; de lawine rolt, stort ter neêr, breekt ijskorsten en rotsbrokken los, en wentelt die in den bruisenden stroom, zoodat de grondvesten van het kasteel schudden en de rivier verstopt wordt. Deze bergval, dit vreesselijk geraas, alsof alle elementen in oproer waren, vervult het gemoed van den grijzen bruidegom met eene onuitsprekelijke verschrikking; maar nog akeliger deed zich de nagalm van het schot, hetwelk deze ontzettende natuurverschijning was voorafgegaan, in het hart van claudine hooren.
Den volgenden morgen was de echtgenoot van chauda, de schaapherder lukas, weder in den gestrengen Heer van Amblerieux herschapen. Alle zijne beloften vergetende, leide hij het herdersgewaad weder af, en zeide het herdersleven vaarwel. De oude, brave pierro moest weder naar zijnen wijnberg en zijne thievenina naar hare boersche haardstede terugkeeren. Van dien tijd af was hun de toegang tot het kasteel gesloten; en niet dan met zeer veel moeite verkreeg de Vrouw van Amblerieux somwijlen het allergenadigst verlof, zich tot een bezoek bij hare arme, bejaarde ouders te mogen vernederen. Pierro had dit alles voorzien; hij schikte zich dus in zijn lot; maar de moeder, op eene zoo zoo smadelijke wijze in hare dwaze verwachtingen teleurgesteld, deelde aan hare dochter raadgevingen mede, welke deze verstandig genoeg was, zoo min tegen te spreken als op te volgen.
Hymen bragt aan den ouden Heer van Amblerieux zoo min bloemen als vruchten; hij stierf weldra, en liet claudine,

{==533==} {>>pagina-aanduiding<<}
als erfgename, alle zijne bezittingen na. Hare eerste bemoeijing was nu, voor de welvaart harer ouderen te zorgen, en een eenvoudig, maar veelbeteekenend grafteeken te doen plaatsen op de rots, waar de ongelukkige janin zijn leven gelaten had; het was een gesluijerd vrouwebeeld, dat bloemen in eene ledige urn liet zinken.
De jonge weduwe bleef echter niet in het ongestoord bezit der uitgestrekte goederen van haren gemaal: hebzuchtige verwanten vielen op dezelve aan; men nam de ongelijkheid van stand te baat, om ze haar te ontnemen; de dochter eens wijngaardeniers kon immers niet de echtgenoot - zij kon alleen de bijzit van den rijken amblerieux zijn. Hieruit (want het goud weet, helaas! niet zelden regt te maken, wat jammerlijk gebogen is) ontstonden dus processen, die claudine noodzaakten, zelve naar Parijs te gaan.
De bekoorlijkheden van chauda, welke thans in haren vollen bloei stonden, verwierven haar in het moderne Athene weldra magtige beschermers. De ijverigste derzelven was een vijfenzeventigjarige weduwenaar, de Maarschalk de l'hopital. Zijn invloed kon van zeer veel vruchts zijn voor de uitspraak ten voordeele der schoone weduwe; ‘maar,’ gelijk hij zeide, ‘hij wilde zijne bemoeijingen op een algemeen erkend regt bouwen; hij kende de boosaardigheid van het Hof, en de geestige personen in de gezelschappen; men zou dus ligtelijk zekere geheime bedoelingen, of eene teedere betrekking, kunnen vermoeden; en hij zou wanhopig worden, bijaldien hij den goeden naam eener even bekoorlijke als deugdzame Dame mogt in gevaar stellen.’ Deze bezorgdheid kwam, wel is waar, Mevrouw van amblerieux tamelijk overbodig voor; maar zij had eenen anderen grond, die haar deed instemmen met de bedenking van den Maarschalk. Zijn naam en zijn verheven rang streelden de ijdelheid van claudine. Bovendien was het huwelijk eener jonge weduwe met eenen ouden man niets ongewoons; ofschoon vele booze tongen lieten verluiden, dat zij den ouden Maarschalk slechts hare hand gegeven had, om hem des te spoediger en aangenamer tot zijne vaderen te verzamelen. Reeds na verloop van weinige maanden aanvaardde hij dan ook de reis naar zijne voorgangers in zulk eenen dwazen echt, en liet zijne weduwe een weinig minder rijk, dan zij vóór hare echtverbindtenis met hem was, achter; want - hij had haar een aardig kapitaaltje schulden aangebragt. Claudine

{==534==} {>>pagina-aanduiding<<}
betaalde deze, en oordeelde, dat zij daarvoor haren nieuwen rang niet te duur gekocht had.
Thievenina duizelde van vreugde, wegens de verbindtenis van hare geliefde dochter met eenen Maarschalk van Frankrijk. De vernederingen, die zij van den eersten gemaal derzelve had moeten ondergaan, hadden hare ijdelheid niet kunnen fnuiken. Zoo dikwerf zij het slechts eenigzins kon te pas brengen, bezigde zij de uitdrukking: ‘Mijne dochter, de gemalin van den Maarschalk de l'hopital;’ en het vermaak, dat daaruit voor haar ontsproot, vergoedde bij deze oude vrouw alles, zelfs het gemis van hare dochter. Pierro, daarentegen, schudde menigmaal bedenkelijk zijne grijze lokken, terwijl hij een' traan uit het flaauwe oog wegveegde, en zeide: ‘Nu is de klove te groot, die tusschen mijne borst en die van mijn kind gevestigd is. Ach, ik zal onze chauda niet meer in mijne armen sluiten, en haar niet meer aan mijn hart drukken!’ - ‘Bedenk, vader!’ hernam dan zijne vrouw, ‘dat het niet ons geluk, maar dat van onze claudine betreft. Thans is zij Maarschalkin; vervolgens wordt zij Prinses, en dan Koningin; dat kan niet missen, want de waarzegster heeft dit alles voorspeld.’
Een Prins, johan casimir II, Koning van Polen, had afstand gedaan van zijne kroon, en onthield zich in Frankrijk, waar lodewijk XIV hem de Abdij van St. Germain-des-Prés tot zijn verblijf had aangewezen. Deze Prins, nu niet meer Koning zijnde, leide zich toe, om een galant en beminnelijk man naar de wereld te worden. Hij zag de schoone weduwe de l'hopital, gevoelde de alvermogende kracht harer bekoorlijkheden, en verwierf hare genegenheid. Gloeijende van liefde voor haar, maar tevens bedacht, om hetgeen hij aan zijnen hoogen rang verschuldigd was te handhaven, huwde hij claudine in 't geheim. Dit geheim werd echter door haar, wier trotschheid het beleedigde, welhaast geopenbaard; en, ofschoon zij wel niet openlijk den titel van Koningin voerde, vernam toch weldra iedereen, dat zij de echtgenoote eens Konings geworden was. Zij zorgde ook, dat het berigt daarvan tot in hare geboorteplaats kwam; en dit berigt werkte bij thievenina zoo groote vreugde, maar bij pierro zoo veel verdriets, dat deze beide oude lieden weldra door eenen gemeenschappelijken grasheuvel werden gedekt. Johan ca-
{==535==} {>>pagina-aanduiding<<}
simir volgde hen niet lang daarna. Claudine werd dus ten derdemale weduwe, en bezat, na drie huwelijken, binnen den tijd van vijftien jaren gesloten en geëindigd, niets, dan eene dochter bij johan casimir, welke echter door de maagschap van dezen nimmer is erkend geworden. De verbindtenis van chauda met eenen Koning had haar vermogen niet vermeerderd; en deze tot den rang eener Koningin opgeklommene herderin leefde lang genoeg, om hare afst mmelingen tot eenen nog lageren staat te zien nederdalen. Meer dan één grijsaard te Grenoble herinnert zich nog aldaar eene kleine
claudine, die op deze wijze om eene aalmoes vroeg: ‘Geef aan de kleindochter des Konings van Polen eene aalmoes!’ Deze arme ongelukkige was inderdaad een achterkleinkind van chauda.

Iets, omtrent de menagerie van Van Aken.

De majestueuze Leeuw, een der schoonste, die hier te lande zijn te zien geweest, vertoont dien krachtvollen ligchaamsbouw, dat edel voorkomen, dat zelfgevoel in blik en houding, welke hem met regt tot Koning der Dieren verheffen. Zijne aanmerkelijke grootte, gelijk de uitgewassene manen, die zich opwaarts krullen, wanneer gramschap of begeerte hem bezielen, bewijzen zijn' volkomen' wasdom. Hij werd den 22 Januarij 1817 in de Koninklijke Menagerie te Londen geboren.
De Leeuwin, in weerwil van de haar ontbrekende manen, den kleineren kop en den slanken vorm, teekent desgelijks kracht en evenredigheid. De meening, alsof de Natuur de te groote vermeerdering van dit roofgeslacht door het baren van slechts één jong tevens heeft willen beperken, is thans volkomen wederlegd, daar eene Leeuwin van van aken, in Augustus 1823, te Brunswijk, drie jongen geworpen heeft. Zeventien weken duurt hare dragt, en zij werpt van 3 tot 4, zelden 5, welpen. De Leeuwin, waarvan hier de spraak is, bleef in den vrijen natuurstaat, in de wildernissen van Senegambië, waar zij gevangen werd, tot haar tweede levensjaar; en van aken, die haar te Amsterdam het eerst vertoonde, is sinds omtrent acht jaren in derzelver bezit.
De jonge Leeuw stelt ons den Koning des Wouds in zijne jeugd voor, en alleen de om kop en hals uitspruitende manen duiden zijne naderende manbaarheid aan. Hij is een af-
{==536==} {>>pagina-aanduiding<<}
komeling der beide genoemden, en kwam te Amsterdam, den 12 Augustus 1822, ter wereld.
De volwassen mannelijke Tijger is bijzonder schoon. Zijne fraaije, geelbruine, zwart gestreepte huid, welker zwarte dwarstrepen tot aan de pooten, zelfs tot aan de klaauwen nederdalen, en ook den langen staart als ringen versieren, diende reeds meermalen beroemden kunstenaren tot model, Van aken ontving denzelven vóór zes jaren, toen hij naauwelijks 15 maanden oud en reeds zoo tam was, dat hij op het dek van het schip, dat hem uit Bengalen overvoerde, enkel aan een' ketting, zonder kooi, lag. - Het wijfje van dit dier werpt ook gewoonlijk 3 of 4 jongen tevens.
Aan het Kattengeslacht naast verwant zijn de Civetdieren, die hunne klaauwen slechts gedeeltelijk terugtrekken, maar niet, als gene, geheel in derzelver scheeden verbergen kunnen; eene eigenschap, welke den overigen roofdieren ontbreekt, Wanneer men de zich hier bevindende Civetkat nabijkomt, kan men den civetreuk onderscheiden, dien zij, nu eens sterker, dan zwakker, van zich geeft.
De twee Wolven, uit het hooge Noorden afkomstig, zijn zoo mak en zacht, alsof een paar schapen in de wolfshuid staken, De Schakal, of Goudwolf, is den Wolf in gestalte zeer gelijk, maar veel kleiner, en heeft een fraaijer, roodgeel, op den rug zwartgraauw vel. De hier zich bevindende houdt zich aan het spreekwoord: ‘met de Wolven moet men huilen;’ hij huilt de sopraan-stem mede, wanneer gene hunnen tenor aanheffen, waarin deze nooit in gebreke blijven, zoo dikwijls de Leeuw zijnen majestueuzen bas brult.
De fraaije, sneeuwwitte, ontembare IJs- of Poolbeer, die de kusten der IJszee bewoont, en nog aan de uiterste grenzen, welke het eeuwige ijs aan de Ontdekkingsreizen naar de Noordpool stelde, op de drijvende ijsbergen zoo wel, als op het vasteland, aangetroffen wordt, bevindt zich tegenwoordig in de Menagerie van Schönbrunn.
De witkoppige Gier, een der grootste van zijne soort, heeft Afrika ten vaderland, schoon enkele ook in het zuiden van Europa worden gevonden. Hij bereikt, ook in den gevangen staat, een' zeer hoogen ouderdom, Te Schönbrunn leefde er een 101 jaren, hetgeen schier ongeloofelijk zou schijnen, bijaldien er geene aanteekening bestond van eenen in den tijd van Prins eugenius, die in het Belvedere 117 jaren bereikte.

{==537==} {>>pagina-aanduiding<<}

De Apen, van welke men alreeds meer dan honderd soorten kent, en de Papegaaijen, van welke over de tweehonderd soorten bekend zijn, gaan wij met stilzwijgen voorbij.
Aan de voeding en verzorging der dieren wordt door van aken de meestmogelijke zorgvuldigheid besteed. De vleeschvretende worden slechts eenmaal daags met versch rundvleesch gevoêrd, welks hoeveelheid door de grootte en kracht des diers wordt bepaald. Zoo bekomt de Leeuw des zomers dagelijks 10, des winters 12 pond; de Tijger wat meer dan de Leeuw; de Leeuwin, de jonge Leeuw, de IJsbeer enz. ongeveer 5; de Schakal, Panter enz. 2½ pond. Bij gebrek aan eetlust wordt den vleeschvretenden dieren eenig versch gedood gevogelte met de veren toegevoegd. Tot behoud der gezondheid, moeten allen des zomers elken zevenden dag vasten. De Apen worden driemaal daags gevoêrd. De Bevers zijn het goedkoopst van allen te onderhouden; boomschors is hun voedsel, bij mangel waarvan zij ook brood eten, het omgekeerde van hetgeen den armen Bergbewoneren soms ten deel valt. Allen Zoogdieren wordt tweemaal daags water aangeboden, hetgeen zij echter in zeer verschillende hoeveelheid tot zich nemen. De Leeuwin drinkt den ganschen winter zeer zelden en weinig, des zomers meer, maar, gelijk de overige roofdieren, in geene evenredigheid met den IJsbeer, die voor den zuiper onder hen kan doorgaan, drinkende zoo veel als twaalf anderen te zamen. Bij verstoppingen wordt bloem van zwavel in het water opgelost. Vele beesten, als de Baribal, de Tijger enz., worden gewasschen, en die minder tam zijn, met water overstort; maar de Apen kunnen dit niet verdragen: de IJsbeer, daarentegen, krijgt dagelijks in den vroegen morgen een koud bad in zijne kooi. Des winters wordt in de tent gestookt. Onder de vogelen dezer verzameling zijn alleen de Gieren vleeschvretend; maar zij krijgen slechter vleesch; de Koningsgier, echter, bekomt alle veertien dagen eene versch gedoode Duif. De Kasuaris leeft van brood, gekookte aardappelen, enz.; de Pellikaan van visch, dagelijks 3 of 4 pond, des noods ook van raauw rundvleesch, in dezelfde hoeveelheid. De Papegaaijen eten
hennepzaad, oudbakken tarwebrood, in water geweekt en weêr uitgedrukt. Alle vogelen, de Gieren alleen uitgezonderd, worden van drinkwater voorzien, ook de Papegaaijen; (dit tot narigt van allen, die deze arme beesten jammerlijk laten verdorsten.)
Door geweld moet het wilde Ros gebreideld, door vleije-
{==538==} {>>pagina-aanduiding<<}
rij de Olifant gewonnen worden; ook wanneer hij de overmagt zijns meesters heeft leeren kennen, moet hij door zachtheid gewillig gehouden worden. Het moeijelijkst zijn zulke dieren te temmen, die van een' aangeboren, tot hun onderhoud noodwendigen, moordlust gedreven worden, en vandaar verscheurende dieren genoemd worden. Maar ook dezen weet de Mensch aan zich te onderwerpen, en hun zelfs toegenegenheid in te boezemen. Ofschoon tamme Leeuwen geene zeldzaamheid meer zijn, wekt het evenwel telkens nieuwe verbazing, wanneer men van aken zichzelven aan zijnen Leeuw, als aan een' welafgeregten Hond, ziet toevertrouwen, inzonderheid wanneer hij bij denzelven in diens kooi gaat. De Heer des Wouds legt zich aan de voeten van zijnen Heer neder, reikt hem vertrouwelijk zijnen poot toe, likt hem hand en aangezigt, gehoorzaamt zijne bevelen, en drukt in blik en houding de grootste toegenegenheid jegens hem uit. Dat hij op een' Londenschen Schouwburg zelfs voor een' triomfwagen gespannen werd, is bekend; minder evenwel, dat aan van aken eene rijke schavergoeding werd verzekerd, bijaldien de Leeuw eensklaps eenen aanval zijner natuurlijke woestheid hadde gekregen, te welken einde bekwame scherpschutters bij de hand werden gehouden; maar van aken's kweekeling hield zich zoo wèl, dat dit zeldzaam schouwspel tot twaalf maal toe herhaald werd. - Niet minder verwonderlijk is de veiligheid, met welke van aken in het hok van den in den staat der natuur zoo bloeddorstigen Tijger gaat. Ook deze gehoorzaamt hem, en legt zich, op zijn bevel, nu op deze, dan op gene zijde; hij spert hem, tamelijk onzacht, den muil op, om het vreesselijk gebit te vertoonen, grijpt hem bij de pooten, laat de uitgestokene klaauwen zien, en bewijst op veelvuldige wijzen zijne heerschappij
over dit schrikwekkend dier. - Nog tammer, echter, is de Leeuwin, die zich, zoo vaak zulks haar meester slechts behaagt, gelijk een daarop afgeregte Hond, op hare achterpooten plaatst. Bij het voêren gaat van aken met het vleesch in haar hok; maar zelfs de honger wijkt bij haar voor de gehoorzaamheid. Met oogen, fonkelende van begeerte, zit zij nu geduldig op, dan kruipt zij voor haars meesters voeten, straks biedt zij hem haren rug ten zetel aan, al naar dat hij zulks beveelt, tot dat zij eindelijk haar deel, als welverdiend loon, ontvangt. Wien is het onbekend, dat de Leeuwin tot model van teedere moederliefde

{==539==} {>>pagina-aanduiding<<}
kan verstrekken, welke zich, bij de verdediging harer welpen, tot de heftigste, en in dien graad zelfs bij den mannelijken Leeuw zeldzame woede, ja meermalen tot vijandigheid tegen dezen verheft, die, gelijk andere van het Kattengeslacht, somwijlen zijne eigene jongen doodt? Van aken, evenwel, ontnam haar het eene na het andere jong, om den aanschouweren, te Berlijn zoo wel, als te Praag, het vermaak te schenken, jonge Leeuwen in de handen gehad te hebben. Een dof gesteen, een angstig omloopen in het hok, de hare welpen bezorgd naoogende blik, de vreugde bij het terugbekomen, in moederlijke liefkozingen zoo levendig geuit, - dit alles bewees de onderdrukte smart van het dier zoo wel, als het stoute waagstuk van van aken. Inzonderheid mogt dit zoo heeten, toen hij haar de jongen voor de eerste maal en onder omstandigheden ontrukte, die den moedigsten zelven zouden doen beven. De Leeuwin, namelijk, was met den Leeuw van haar tweede jaar af in dezelfde kooi geplaatst. Bij hare bevalling werd zij van hem gescheiden; dan, eer nog de bovenste helft des scheidsmuurs was voorgeschoven, sprong de Leeuw weder naar haar toe, maar - werd zoo onvriendelijk van haar bejegend, dat zij eene dreigende houding jegens hem aannam. Thans was het beslissend oogenblik daar. Beducht voor het verlies der jongen, en vreezende het ouderenpaar een gevecht te zien beginnen, nam van aken oogenblik. kelijk zijn besluit, sprong tusschen de vergrimde dieren in, greep de jongen, hield den Leeuw, door de magt van gewone overheersching, op een' eerbiedigen afstand, en dwong de Leeuwin, door vinnige zweepslagen, in de andere kooi te springen, waarop de geheele scheiding snel volbragt werd. Wie roept hier niet, kooi voor zee lezende, met de verzen van lulofs' Duiker, naar schiller, uit:

‘Ja, wierpt ge ook uw kroon en uw' schepter in zee, 
Dus spreekt men, ‘en zwoert bij de onsterflijke Goôn, 
Alwie ze terugbrengt, regeer' in mijn steê, 
'k Versmade om dien prijs en uw' schepter en kroon!’ 


De kleinste dwerg.

Deze is thans (1824) te London te zien. Het is een meisje uit Sicilië, met name crachami. Binnen weinige maanden

{==540==} {>>pagina-aanduiding<<}
bereikt zij haar 10de jaar. Een ooggetuige beschrijft haar aldus: ‘Had ik dit kind niet zelf gezien, nooit zou ik gelooven, hetgeen men mij van hetzelve had gezegd. Dit wezentje is tegenwoordig nog niet meer dan half zoo groot als een pasgeboren kind, namelijk 19 duim, en weegt 5 pond. Alle de ledematen zijn regelmatig gevormd. Het verstaat alles, beantwoordt alle vragen, en wel met eene haar bijzonder eigene, mij (zal ik het zeggen?) als 't ware bovenaardsch klinkende stem; welke bijzonderheid mij ongemeen trof. De gelaatsuitdrukking van dit meisje wisselt met elke gemoedsbeweging. Hare kleine, fraaije hand, voor welker middelsten vinger een ring, in omvang als het kleinste hemdsknoopje, nog veel te wijd zou zijn, bezit, in al derzelver bewegingen, alle vrouwelijke bevalligheid. Dit schepseltje lacht, weent, is zeer gesteld op kleedertooi, maar niet minder op een slokje wijn, toont haar misnoegen, kiest en verwerpt; kortom, bezit alles, wat een gewoon kind van hare jaren elgen is. Haar gang is eenigzins wankelend. Haar uiterlijk is, over het geheel, niet onbevallig, hoewel de gelaatstrekken iets aapachtigs hebben. Zij is gezond en rond. Ik nam haar op de hand, liefkoosde en kuste haar, en kon mij van lagchen niet onthouden, toen het kleine ding de vrijheid, welke ik nam, haast kwalijk scheen te nemen, zich den mond afveegde, en over mijnen scherpen baard klaagde. Den grootsten afkeer betoont het van Geneeskundigen; deze hebben het, door al te naauw onderzoek, beleedigd; wanneer men slechts van hen spreekt, maakt het een vuistje, dat zoo groot is als eene Lamberts- of hazelnoot, en legt het hoogste misnoegen aan den dag. Zij is zeer grootsch op haren opschik, doet haren ring van den vinger, laat dien zien, en wijst dan op hare oorringen, met den vrolijken uitroep: “Very pretty!” want zij heeft reeds een weinig Engelsch geleerd. Maar, nog eens, men moet het zien, om het te kunnen
gelooven.’





Afscheidgroet aan het akademisch letterkundig gezelschap: Musis Conjunctiores, te Utrecht.


't Noodlottig uur, zoo lang verschoven, 
Is daar - 't noodlottig scheidensuur, 
Ik moet me aan uwen kring ontrooven, 
Mijn vrienden! 't afscheid valt mij zuur. 

{==541==} {>>pagina-aanduiding<<}

Hoe vaak was ik hier meê gezeten! 
Hoe menig uur, hier zaam gesleten, 
Verrijkte nuttig onzen geest! 
Hoe menig uur, als, 't werk ter zijde, 
Zich elk tot vrolijk kouten vlijde, 
Was voor ons vriendenhart een feest! 
 
Maar ach! vervlogen zijn die jaren, 
Aan nijvre vriendschap toegewijd. 
De vruchten, die ik op mogt gâren, 
Zijn resten van dien zaalgen tijd. 
Mijn kunde (och, zij 't geen ijdel pralen!) 
Mogt ik in dezen kring behalen, 
Die steeds op vlijtbetooning doelt. 
Hier vlochten zich mijn duurste banden, 
En in den druk van vriendenhanden 
Heb ik het vriendenhart gevoeld. 
 
Hier, aan elkaêr de hand gegeven, 
Vereenigde ons der Muzen koor. 
Hier liepen wij de schoonste dreven 
Van de oude en nieuwe wereld door. 
Hier durfden wij Geschied'nis vergen, 
Voor ons geen enkel blad te bergen, 
Dat heldenmoed of deugden viert. 
Hier zagen wij, waar 's menschen waarde 
In vollen glans zich openbaarde, 
Hoe Menschlijkheid den mensch versiert. 
 
Waar 't vuur der Oosterzon, aan 't blaken, 
Op onze kruin zijn stralen schoot, 
Daar zochten we ied'ren oord te naken, 
Die schuilplaats of verkwikking bood; 
Daar laafden we ons aan de eigen bronnen, 
Waar eens het menschdom werd ontgonnen, 
Waar menschheid kiemde in vruchtb'ren grond; 
Daar spelden wij, uit grootsche trekken, 
Die 't Kinderbeeld reeds liet ontdekken, 
Wat van den Man te wachten stond. 
 
Of, als ons oog zich voelde boeijen 
Aan 't heilig oord van Griekenland, 
Dan voelden we ons de borst doorgloeijen 
Van 't eigen vuur, dat daar ontbrandt. 

{==542==} {>>pagina-aanduiding<<}

Wij toefden in dien oord te langer. 
Wij leenden 't oor aan elken zanger, 
Die daar de harten aan zich bond. 
Wij streden bij hun heldenvanen. 
Wij hingen, onder hun platanen, 
Aan Socrates' en Plato's mond. 
 
Ja! daar was alles kracht en leven, 
Op Latiums en Hellas grond, 
Waar 't hart, door jeugdig vuur gedreven, 
Het zoekend hart, geen ruste vond. 
Daar zag men Rome bliksems sling'ren. 
Daar dwong de Griek, met stoute ving'ren, 
Natuur haar schoonste beelden af. 
Waar moed en eerzucht 't harte prikk'len, 
Daar zag men zich dien geest ontwikk'len, 
Die 't Regt en 't Schoon hun wetten gaf. 
 
Nog, waar die zon van licht en leven, 
Die heerlijk aan den hemel blonk, 
Door dikke wolken werd omgeven, 
En eindlijk in de kimmen zonk; 
Daar nog was ons geen nacht te donker; 
Nog juichten wij bij 't stargeflonker, 
Dat spaarzaam onzen weg bescheen: 
Wij zagen toen de zaden strooijen, 
Wier bloei het menschdom weêr zou tooijen, 
Als eens die bange nacht verdween. 
 
Die bange nacht, hij is verdwenen. 
Een schooner, held'rer dag brak aan. 
De zon, met nieuwen glans omschenen, 
Rees weêr, rijst immer op haar baan. 
Wij zagen haar de nev'len scheiden, 
En licht en warmte alom verspreiden. 
Wij ademden in zuiv'rer lucht, 
Toen zij het zaad, dat schier verstikte, 
Door haren warmtegloed verkwikte, 
En rijpen deed tot schooner vrucht. 
 
Daar staat, als dalende uit den hoogen, 
De man op eens in volle praal! 
Een bliksemstraal schiet hem uit de oogen, 
En als de donder is zijn taal. 

{==543==} {>>pagina-aanduiding<<}

De kluisters, die sinds lang hem drukken, 
Breekt hij met forschen arm aan stukken, 
En ademt vrijheid, waar hij gaat. 
Zoo scheurt de leeuw zijn taaije strikken, 
Weidt alles af met siere blikken, 
En vraagt, wie nog hem wederstaat? 
 
Zijn aanblik kan ons niet verlagen. 
Wij deelen met hem de eigen kracht. 
Ook ons kan geen gevaar doen tsagen; 
Want zijne magt is onze magt. 
Zijn heldenvuur is ook ons leven. 
't Germaansche hart, hem ingedreven, 
Dat hart gloeit ook in onze borst; 
Dat hart, dat eigen land bevrijden, 
Den Spanjaard tachtig jaar bestrijden, 
Den Spanjaard overwinnen dorst. 
 
O vaderland, zoo lang verdedigd! 
O vaderland, zoo duur gekocht! 
Ons hart werd nimmer meer bevredigd, 
Dan als het u aanschouwen mogt. 
Getuigt het, dierb're reisgenooten! 
Hoe tranen ons in de oogen schoten, 
Bij 't zien van elken fellen strijd; 
Maar hoe het ons de borst deed zwellen, 
Ons tot een volk te mogen tellen, 
Geheel aan moed en kunst gewijd. 
 
Ja! naauw voelt zich de hand ontboeijen, 
Of grijpt penseel en citer aan, 
Doet alle kunsten herwaarts vloeijen, 
En vrolijk hier ten reije gaan. 
Apollo volgt Bellona's sporen. 
Minerva doet hier wijsheid hooren. 
Geen schooner plaats in 't gansch heelal! 
Moog' zich een ander volk beroemen, 
Wij kunnen meerder wijzen noemen, 
Wij noemen grooter heldental. 
 
Maar hoe! waar dwaal ik? Ja, mijn vrinden! 
Wij zagen zamen dit tooneel. 
Ons konden tijd noch afstand binden: 
Het Menschdom was slechts één geheel. 

{==544==} {>>pagina-aanduiding<<}

't Lag alles open voor onze oogen, 
Schoon eeuwen reeds daarover vlogen, 
Al school het achter berg en zee. 
En, waar ook 't zoekend oog op staarde, 
Elk nieuw genot kreeg hooger waarde: 
Wij deelden 't aan elkander meê. 
 
Maar nu, nu ga ik eenzaam dolen. 
't Noodlottig uur van scheiden slaat. 
Dan zoek ik - ach! gij blijft verholen. 
Ik roep - geen mensch, die mij verstaat. 
Maar, kom ik weder in die oorden, 
Die ons zoo dikwerf zaam bekoorden, 
Dan zoek ik daar uw voetspoor weêr; 
Verbeelding schetst mij weêr de stonden, 
Dat wij ons zamen daar bevonden, 
En 'k droom mij zalig als weleer. 
 
aeg. de wit. 
October, 1822. 


Schrandere trek van het voormalig heilig officie.

In den jare 1760, onder de regering van karel den III, bood eene Hollandsche Associatie aan de Hoven van Spanje en Portugal eene uitgewerkte Memorie aan, over de mogelijkheid, om den Taag bevaarbaar te maken tot Mançaneres, en zelfs tot Madrid. Dit plan was inderdaad grootsch en bewonderenswaardig, en uitnemend voordeelig voor den handel der beide Rijken, behalve nog dat deszelfs uitvoering een aantal ledige banden (waaraan het destijds in Spanje niet ontbrak) werk zoude verschaft hebben. De Hollandsche Associatie had aangenomen het voorschot der penningen te doen, op voorwaarde, dat zij, gedurende een bepaald getal jaren, een' tol zoude mogen heffen op de goederen, welke langs het kanaal vervoerd zouden worden. Er verliepen verscheidene jaren, alvorens men van de Koningen van Spanje en Portugal eene beslissing op dat voorstel ontving. Eindelijk toch kwam van deze beide Hoven, na gehoord te hebben de heilige Inquisitie, het antwoord: ‘dat men dit plan geenszins kon aannemen, omdat men de altijd wijze en goede inzigten der Voorzienigheid niet vermogt tegen te werken,

{==545==} {>>pagina-aanduiding<<}
die niet gewild heeft, dat er zoodanige communicatie bestond.’
Zulk eene uitspraak gaf eene beschaafde Natie in 1760! Gelukkig voor deze landen, dat het licht ook voor haar is opgegaan; zoo maar niet, ten gevolge van de gebeden, voor den God van den heiligen lodewijk uitgestort, er voor eeuwig de domper op gezet worde.

Medegedeeld door de potter.
Antwerpen.




Zeldzaam waagstuk.

In het jaar 1692 werd het ijzeren kruis op den toren der Lieve Vrouwe-kerk te Antwerpen door den bliksem getroffen, waardoor hetzelve geheel krom gebogen werd. Na lange deliberatiën, besloot de toenmalige Regering, dat dit kruis zoude worden regt gezet, door hetzelve gloeijend op de plaats zelve te smeden. Dien ten gevolge werd door den Stads-Bouwmeester bouvart, op die ontzettende hoogte van 462 voeten, eene stevige stelling opgerigt, zoodanig dat men langs dezelve het kruis konde bereiken, naast hetwelk men eene draagbare smederij plaatste. Een smid moest het gebogen gedeelte gloeijend maken, en op die wijze het kruis oprigten. Hij smeedde gelijktijdig nog andere ijzeren staven, om het kruis zoo veel meer vastheids te geven.
In 1723 moest de haan van dien zelfden toren verguld worden; doch de Regering zag tegen de enorme kosten op, welke tot dat einde vereischt werden, en welke 31 jaren te voren tot het oprigten en afbreken eener stelling waren betaald geworden. Dit plan zoude dus niet verwezenlijkt geworden zijn, zoo niet zekere hermaling, een Duitscher, zich te Antwerpen toevallig op de kermis bevindende, zich had aangeboden, om dat werk geheel alleen te verrigten, zonder behulp van stelling, en zelfs zonder ladders, tegen eene belooning van slechts 36 guldens. Dit aanbod aangenomen zijnde, voorzag zich hermaling van een zeil, eenige hoepels en touw, beklom daarmede den toren tot aan de kroon, klauterde vervolgens langs de buitenzijde der kroon tot aan het kruis, maakte daar eene tent, om zich tegen den wind te beveiligen, en stalde er zijnen winkel uit.
Na twee dagen werkens, was de haan geheelenal verguld.

{==546==} {>>pagina-aanduiding<<}
Hermaling brak vervolgens zeer gerust zijne tent en winkel af. Daarmede bezig zijnde, had hij zijnen hoed op den haan gezet, en liet denzelven er op staan, om met zijne gereedschappen, welke hij, zoo het scheen, op zijn hoofd had vastgemaakt, naar beneden te komen. Nadat dezelve allen beneden gebragt waren, klom hij voor het laatst naar boven, om zijnen hoed te halen, ging toen, in het gezigt van de geheele bevolking, boven op den haan staan, en draaide met denzelven verscheidene malen rond. Vervolgens ging hij op het kruis zitten, deed zijne kousen en schoenen uit, welke hij naar beneden wierp, trok nieuwe aan, en kwam eindelijk, met zijne voorbeeldelooze koelbloedigheid, weder op dezelfde wijs beneden als hij naar boven geklommen was, om zijn loon, 't welk tot 42 guldens gebragt werd, te ontvangen:
Men moet hier vooral opmerken, dat de Antwerpsche toren, behalve zijne ontzettende hoogte, eene spitse en piramidale form heeft, en dat de buitengewone ligtheid van het snijwerk der kroon, waardoor men, als 't ware, door den toren heenziet, een gezigt oplevert, oneindig duizelender dan dat van de meeste torens van Europa.

Uit een Belgisch dagblad vertaald medegedeeld door de potter.
Antwerpen,
3 Aug. 1824.

Gulle vriendschap.

‘Altijd heb ik 2000 kroonen ten dienste mijner vrienden gereed,’ zeide de Heer M. in een talrijk gezelschap. ‘Leen mij die,’ sprak des anderen morgens een van zijne vertrouwdste vrienden tot hem, ‘en gij zult mij eene groote weldaad bewijzen; slechts voor één' enkelen dag: ik moet heden betalen; morgen geef ik ze u in dank weêrom.’ - ‘Gij hebt mij niet begrepen, mijn waarde!’ hernam zijn edelmoedige vriend: ‘ik heb gezegd, dat ik altijd 2000 kroonen ten dienste mijner vrienden gereed had; maar, indien ik ze u leende, zou ik ze niet meer hebben.’




Extempore van sir Walter Scott op den buikspreker Alexander, medegedeeld door Böttiger.

Meermalen werd van den Europa doorzwervenden duizend-
{==547==} {>>pagina-aanduiding<<}
kunstenaar alexander in onderscheidene tijdschriften en dagbladen gesproken, en beweerd, dat hij geen ware Engastrimythos, gelijk de Grieken de ingewijden in deze orakel-goochelarij noemden, geen werkelijke bulkspreker was. Zijn grootste talent is het gezigtenmaken, en eene waarlijk bewonderenswaardige buigzaamheid der spieren, waardoor deze proteus alle menschen- en dieren-vormen, ja zelfs levenlooze instrumenten, tot zekeren trap weet daar te stellen. Deze man met zijn geweldig groot Album, waarin hij de uitdrukking der bewondering uit alle landen verzameld heeft, bevond zich onlangs ook in de hoofdstad van Schotland, en had gehoor verleend aan de uitnood ging van den vermaarden walter scott, om hem op zijn buiten, Abbotsford, 4 Duitsche mijlen van Edinburg gelagen, te komen zien, en een' uitgezochten kring van vrienden, die daar met Schotsche gastvrijheid waren bijeenverzameld, iets van zijne kunsten en pantomime te vertoonen. Een sinds verscheidene maanden zich aldaar bevindend reiziger uit Dresden heeft mij het navolgend Impromptu medegedeeld, door scott, bij de voorstellingen van den alles nabootsenden alexander, gedicht:

Of yore in old England it was not thought good 
To carry two visages under one hood: 
What should folks say to you, who hear faces such plenty 
That from under one hood you last night showed us twenty. 
Stand forth, archdeceiver, and tell us in truth, 
Are you handsome or ugly, in age or in youth? 
Man, woman or child? or a dog or a mouse? 
Or are you, at once, each live thing in the house? 
Each live thing, did I ask? each dead implement too, 
A workshop in your person, saw, chisel and screw? 
Above all are you an individual? I vow 
You must be at the least Alexander et Co. 
But I think, you are a troop, an assemblage, a mob, 
And that I, as the Sheriff, must take up the job; 
And instead of rehearsing your wonders in verse, 
Must read you the Riot-act, and bid you disperse. 

Böttiger voegt hier, met hoogen lof, eene Hoogduitsche vertaling, of liever navolging, bij, vervaardigd door arthur vom nordstern. Doch met de mededeeling derzelve is caze enkel Nederduitsche Lezer almede niet geholpen. Daarom waagt de Redacteur, hier eene eigene vertaling te laten volgen; omtrent welke hij verzoekt, dat de vermelding, dat het mede een Extempore is, maar die het oorspronkelijke vrij getrouw wedergeeft, als verontschuldiging voor het veelzins gebrekkige worde op- en aangenomen.

{==548==} {>>pagina-aanduiding<<}


Van ouds in oud-Eng'land was 't oorbaar noch goed, 
Te toonen twee aanzigten onder één' hoed: 
Wat zou men u doen, die uw kunst ons komt biên, 
En onder één' hoed er wel twintig laat zien? 
Spreek op, aartsmisleider! en zeg ons vertrouwd: 
Zijt gij leelijk of mooi, zijt gij jong nog of oud? 
Man, vrouw, of een kind? of een hond? of een muis? 
Of wel, te gelijk, alwat leeft in het huis? 
Alwat leeft, zeg ik? Neen! ook het leeflooze er bij: 
Een werkplaats; een zaag, schroef en beitel zijt gij. 
En zoudt gij een enkel persoon zijn? Bedrog! 
Voor 't minst Alexander en Compagnie toch. 
Maar 'k acht u een volkshoop, Jan Rap en zijn maat; 
En dat ik, als Regter, die 't vonnis hier slaat, 
In steê van uw wondren in rijm te beschrijven, 
U met de Oproer-akte uit elkander moest drijven. 
 
IJ. 


Belangrijke vraag beantwoord.


A. 
 
Zeg mij, mijn vriend, wijl 't u en allen intresseert, 
Is 't mooglijk, dat hier ooit de handel weêr floreert? 
 
B. 
 
Ja! wanneer de eerste hand niet langer detailleert; 
De tweede, nietmetal van buiten ordonneert; 
De makelaar zich met courtage contenteert; 
Bij 't budget van den staat het desicit mankeert; 
Geen agiotage meer ter beurze existeert; 
De zucht tot dobbelspel niet wordt geänimeerd; 
Het geld des koopmans als te voren circuleert, 
En 't goed vertrouwen met de opregtheid retourneert. 
 
A. 
 
Ik ben van 't geen gij zegt volmaakt geconvinceerd, 
Maar heb 't vooreerst als ‘pia vota’ genoteerd. 

Meng. No. X. bl. 495. onderste regel, lees: het Hespitaal.






{==549==} {>>pagina-aanduiding<<}

Mengelwerk.

Redevoering, over de geschie denis der afwering van de invallen der Perzen in Griekenland.

Door Mr. a. boxman.

Groote gebeurtenissen, in lang verledene eeuwen voorgevallen, vertoonen zich aan de volgende geslachten in een tooverachtig licht, dat de schoone partijen derzelve tot in het wonderdadige verhoogt; terwijl het menschelijke, zwakke, ja zelfs afschuwelijke, dat in dezelve doorstraalde, door dien glans te eenemale wordt verzwolgen. Terwijl wij, door nijd en afgunst, de strengste regters zijn onzer tijdgenooten, wier belangzuchtige drijfveren wij kennen, wier zwakheden, gebreken en misslagen ons in het oog vallen, vergoden wij daarentegen, door eene aangeborene trotschheid op den eernaam van mensch, de helden der vorige eeuwen, opdat wij ons mogen beroemen van hun geslachte te zijn. Daarenboven maakten dichters en redenaars, die, om zelve uit te blinken, liever het heerlijke en buitengewone, dan het ware en dagelijksche schilderen, deze helden en derzelver daden tot het onderwerp hunner gezangen en kunsttafereelen. Voorzigtig in het eerst, verduisterden zij slechts eenige omstandigheden, verglimpten sommige zwakheden, en voegden enkele versieringen bij; doch, stouter geworden, naarmate een langer tijdsverloop het nageslacht afscheidde van de voorwerpen, in welke zij zichzelven wilden doen bewonderen, verdraaiden zij de waarheid, vergaten de waarschijnlijkheid, en stelden de verdichting in de plaats der geschiedenis. Zoo werden menschen, die groote hoedanigheden met niet minder groote zwakheden vereenigden, allengskens tot halve Goden, en daden, in welke

{==550==} {>>pagina-aanduiding<<}
zoo wel de hooge adel als de diepe verbastering onzer natuur zigtbaar is, tot wonderen, die boven het peil der menschheid schijnen verheven te zijn.
Nimmer gevoelde ik dieper deze waarheden, dan toen ik, kleinmoedig geworden door het schouwspel der lage hartstogten en grove verkeerdheden, welke de gunstige uitkomst van den vrijheidskamp der herrezene Grieken tot op dezen oogenblik verhinderden, en misschien nog jaren lang vertragen zullen, mij, vol afkeer van het tegenwoordige, wendde, om in de grijze oudheid, in de geschiedenis van de oorlogen hunner Vaderen tegen de Perzen, troost te zoeken, en daar mijn geloof aan den adel der menschheid weder te vinden. Maar niet uit dichters, niet uit redenaars, niet uit latere geschiedschrijvers, welke meestal het voetspoor van dezen volgden, wilde ik die groote gebeurtenissen leeren kennen: hoe schoon zij dezelve ook mogten schilderen, zij konden het niet doen met die eenvoudige trekken, met die natuurlijke kleuren, als ooggetuigen of tijdgenooten. Ik steeg dus op tot de bron, en nam den Vader der Geschiedenis, herodotus, in handen. Hij toch had hen nog als grijsaards gekend, die in mannelijken leeftijd bij Salamis en Platéa streden; hij had met den tafelgenoot van mardonius te Theben, met thersander (*), gesproken; en de daverende toejuiching, welke hem, eenen geboren' onderdaan des Perzischen Konings, te beurt viel, toen hij, voor geheel Griekenland en de zonen der door hem verheerlijkte helden, op de Olympische spelen, zijne geschiedenissen voorlas, strekte mij ten borg, dat hij over het algemeen waarheid geschreven, of ten minste den welverdienden roem der Grieken niet verduisterd had. Doch hoe stond ik verbaasd, hoe werd ik in mijne verwachting bedrogen, toen zijn rond en openhartig verhaal de idealen deed verdwijnen, welke ik, van het spoor geleid door droomende dichters
en versierende redenaars, mijzelven geschapen had; toen ik, in plaats van eenstemmigheid, -
{==551==} {>>pagina-aanduiding<<}
verdeeldheid en twist, in stede van allesopofferende vaderlandsliefde - baatzucht en verraderij zag plaats grijpen; toen ik naast dapperheid en heldendeugd lafhartigheid en misdaad bespeurde, en de onbegrijpelijkste zorgeloosheid en de tastbaarste misslagen bemerkte, waar ik alleen allesberekenende bedaardheid en onovertreffelijke wijsheid meende te moeten verwachten! De adem der waarheid had thans van voor mijn oog den toovernevel verjaagd, die alles zoo wonderbaar vergrootte, en ik schaamde mij over mijne dwaasheid, dat ik het had kunnen vergeten, dat de menschen menschen blijven, in welke eeuw zij ook mogten leven. En toen ik, na eene herhaalde lezing, den ouden, trouwen gids uit de hand leide, die, spraakzaam en onpartijdig, mij zoo wel het heerlijke als het onedele, het meesterlijke als het gebrekkige, het heldhaftige als het zwakke met kinderlijke eenvoudigheid had aangewezen, toen verzoende ik mij weder met het tegenwoordige, en wanhoopte niet langer aan de zegepraal van de goede zaak der thans strijdende Grieken. Want hunne Vaderen, door gelijke verdeeldheden verscheurd, met even groote gebreken besmet, hadden, met niet grooter krachten, eene oneindig sterker overmagt bekampt en overwonnen. Ook toen was de bevrijding van Griekenland meer een onbegrijpelijk, doch tevens onmiskenbaar gewrocht der Goddelijke Voorzienigheid, dan een werk der menschen; en die zelfde leiding des Opperregeerders van Hemel en Aarde is ook thans weder in zoo vele onverwachte uitkomsten zigtbaar, dat wij hopend mogen vertrouwen, dat de menschelijke berekeningen even zoo te schande zullen worden als vóór drieëntwintig eeuwen.
Niet ongepast scheen het mij in dit tijdsgewricht toe, om dat zelfde vertrouwen bij U op te wakkeren, en, door eene getrouwe schildering van het verledene, ook U te verzoenen met het tegenwoordige. Ik zal U de helden van Marethon en Platéa voorstellen gelijk zij waren, niet gelijk zij door lateren zijn afgebeeld; ik zal niet alleen hunne deugden en heldendaden, maar ook hunne gebreken en misdrijven vermelden, en aldus, eenigermate ten

{==552==} {>>pagina-aanduiding<<}
minste, den schijnbaar zoo ontzettenden afstand aanvullen, welke er bestaat tusschen hen en hunne voor bastaards uitgekretene naneven, die thans tot herwinning dier zelfde Vrijheid de wapens opvatteden. Gij, Mijne Heeren! zult mij in dit uur uwe aandacht niet weigeren. Te warm kloppen uwe harten voor Vrijheid en Regt, te angstig vestigen zich uwe blikken op den worstelstrijd tusschen het Christendom en het Wangeloof, dan dat Gij niet met belangstelling zoudt staren op de blijde vooruitzigten, welke Gij uit eene onpartijdige beschouwing van het verledene voor het tegenwoordige kunt trekken. En Gij, beminnelijke Hoorderessen! zult het mij wel vergeven, dat ik een zoo oorlogzuchtig onderwerp, als de geschiedenis der afwering van de invallen der Perzen in Griekenland, ter behandeling uitkoos; want bij alle die zachtheid, welke de heerlijkste grondtrek is van uw wezen, gloeit Gij toch bij uitnemendheid voor het groote en verhevene, voor het heldhaftige en dappere; en van dit alles kunt Gij nergens heerlijker stalen aanschouwen dan in deze geschiedenis, schoon dan ook de zwakheden, welke onafscheidelijk zijn van de menschelijke natuur, soms eene schaduw over dezelve mogen heenwerpen. Verleent dan ook Gij den Spreker uwe welwillende aandacht, en verontschuldigt de lengte zijner Redevoering, om de uitgebreidheid en belangrijkheid zijner stoffe!

Het oude Griekenland was in eene menigte onafhankelijke Staten gesmaldeeld, welke, behalve het door twee erfelijke Koningen geregeerde Sparta, meest allen door Overheden, van het volk zelve aangesteld, werden bestuurd. Iedere stad bijna maakte eenen dergelijken Staat uit, die het gebied voerde over de rondomliggende dorpen, en, wanneer eenige winst te behalen of eenige beleediging te wreken was, den nabuur onverzoenlijk beoorloogde, zoo het mogelijk was deszelfs vaderstad aan zijnen invloed onderwierp, en zijne tegenstanders uit dezelve verdreef. Zoo was het zaad der partijschap niet alleen tusschen de verschillende kleine Staten rijkelijk ge-
{==553==} {>>pagina-aanduiding<<}
strooid, maar hetzelve kiemde ook even welig op binnen de muren der steden. Wantrouwen en afgunst, de gewone gezellinnen der Demokratie, heerschten overal onder de burgers, en deden dikwijls oproerige tooneelen ontstaan, welke de verdrijving der onderliggende partij ten gevolge hadden. Deze zochten dan eene toevlugt in naburige Staten, van waar zij geene gelegenheid ongebruikt en geene middelen onbeproefd lieten, om in hunne vaderstad en tot hunne ambten terug te keeren; of, indien zij zich daar niet veilig achteden, vloden zij soms naar Klein-Azië aan het hof des Perzischen Onderkonings, ja zelfs naar Suza, de zetelplaats des grooten Monarchs. Aan eenheid was dus niet onder de burgers, veel minder onder de verschillende Staten, te denken. Hoofdzakelijke overeenkomst van taal, gemeenschap van Godsdienst en van openlijke feestvieringen te Olympia en op andere plaatsen, benevens de gedachte van twijgen deszelfden booms te zijn, waren zwakke vereenigingsmiddelen voor zoo vele, zoo zeer in karakter en denkwijze verschillende volkjes, die telkens door belang en afgunst, dikwijls door aangeërfde voorouderlijke veete, tegen elkander ten strijd werden gehitst. Één Staat verhief zich
boven alle overigen, nadat het koninklijke Argos trapswijze zijnen ouden voorrang verloren, en door de verraderlijke handelwijs van cleomenes den genadeslag ontvangen had; en deze Staat was het krijgszuchtige Sparta, welks zonderlinge instellingen geene menschen, maar slechts treffelijke soldaten vormden. Niet tevreden met het regt van oppertoezigt en aanvoerderschap in den oorlog, dat het zich over de volken van den Peloponnesus had aangematigd, overschreed het de landengte, welke het overig Griekenland met dit halfeiland vereenigt, en mengde zich gewapenderhand in de partijschappen van Athene, welks vloten weldra de zeeën zouden bedekken, maar dat toen nog geene krachten genoeg bezat, om zich met het kleine en rotsachtige Egina te meten. Wel werd cleomenes met zijne Spartanen uit Athene verjaagd; maar de vrees voor zijne wraak, en de overtuiging van hare on-
{==554==} {>>pagina-aanduiding<<}
magt, bragt deze stad tot het ongelukkig besluit, om hulp te zoeken bij den Perzischen Landvoogd van Ionië. Hunne gezanten vernederden zich, om, op diens bevel, den grooten Koning aarde en water, het zinnebeeld der cijns- en dienstbaarheid, aan te bieden; doch deze misdaad van gekwetst vaderland, gelijk een nieuwer Geschiedschrijver dezelve noemt, bragt hun volstrekt geen bijstand aan tegen den spoedig gevolgden, maar gelukkig afgeweerden aanval der Lacedaemoniërs, en was misschien de eerste aanleiding tot het onweder, dat spoedig zoo verschrikkelijk op hen zoude losbreken.
Op de puinhoopen der Medische, Lydische en Babylonische rijken had cyrus eene heerschappij gevestigd, die, nog door zijnen navolger uitgebreid, het geheele westelijk Azië, van de oevers van den Indus en Jaxartes af tot aan den Hellespont, bevatte, en ook het rijkste land van Afrika, het aloude Egypte, had ingezwolgen. Hier heerschte thans darius hystaspes, een edel en verlicht Vorst, die, en door zijne magt en door zijne talenten, te regt den eernaam van den grooten Koning verdiende, welke zoo dikwijls aan zijne opvolgers verkwist werd. Aan het westelijk uiteinde van zijn rijk, waar de Egeesche zee de kusten van Klein-Azië bespoelt, droeg eene lange rij van Grieksche volkplantingen, even welvarend door den uitgebreidsten koophandel, als weelderig door den vruchtbaarsten bodem, met weêrzin het juk zijner Satrapen en der gebiedvoerders, aan welken hij in elk derzelve het bewind had toevertrouwd. Een opstand brak uit onder de leiding van aristagoras, tiran van Milete, en verspreidde zich, als een loopend vuur, langs deze geheele keten van bloeijende steden. De aanvoerder, welbewust dat zijne magt niet bestand was tegen den schok van den Perzischen kolossus, zocht hulp bij de Europesche Grieken, van welke die Aziaten eenmaal waren uitgegaan; en, nadat hij was afgewezen bij de koele en berekenende Spartanen, vond hij dezelve bij de ligtzinnige Atheners. Zij zonden hem twintig schepen, bij welke de Eretriërs er vijf voegden. Met derzelver

{==555==} {>>pagina-aanduiding<<}
manschap versterkt, waagde hij eene stoute onderneming, viel op Sardes, de hofplaats des Perzischen Onderkonings van Klein-Azië, aan, en legde deze trotsche stad in de asch. Na deze gemakkelijke heldendaad trokken de Atheners terug, en lieten de Ioniërs aan hun lot over. Maar de gramschap van darius wendde zich niet zoo zeer tegen die oproerlingen, welke hij wist dat hunne straf niet konden ontgaan, als wel tegen die Europeanen, die vrijwillig hem de hulde der dienstbaarheid hadden bewezen, en thans ongetergd eene zijner schoonste steden in vlammen deden opgaan. Nog konde zijn arm hen niet bereiken, maar hij zwoer hun dure wrake; en, opdat hij dezen eed geenen enkelen dag mogt vergeten, verordende hij eenen hofbediende, die hem gedurende den maaltijd telkens driemaal waarschuwend moest toeroepen: o Vorst, gedenk aan de Atheners!
Met alle mogelijke kunstgrepen werd deze gemoedstemming nog hooger opgewonden door hippias, den zoon van pisistratus, die uit Athene, alwaar zijn vermoorde vader eene overweldigde heerschappij had uitgeoefend, was verdreven, en thans alles in het werk stelde, om datgene door de hulp der Perzen te herkrijgen, wat hij als zijn wettig erfdeel beschouwde. Niet zonder gevolg bleven deze bemoeijingen. Spoedig nadat de van alle hulp beroofde Ioniërs te land en ter zee waren geslagen, en de verschrikkelijkste straf voor hun oproer hadden ondergaan, werd er, onder bevel van mardonius, den schoonzoon van darius, een magtig leger afgezonden, dat den Hellespont overtoog, en in Europa trok, om Perzië op Athene en Eretria te wreken; doch de stormen bevrijdden de bedreigden voor ditmaal van het gevaar. Na het onderwerpen der Macedoniërs, werd de vooruitgezeilde vloot, bij het voorgebergte Athos, door zulk eenen geweldigen storm beloopen, dat 300 schepen verbrijzeld werden en 20,000 menschen omkwamen. Hierdoor verzwakt, waagde het mardonius niet, thans verder door te dringen; eene sterke zeemagt alleen konde zijne onderneming doen gelukken, en, tevreden met den

{==556==} {>>pagina-aanduiding<<}
wag gebaand te hebben, langs welken men Athene konde bereiken, keerde hij naar Azië terug.
Darius, echter, door dit, bij zijne ontzaggelijke hulpbronnen, zoo weinig beduidend verlies niet afgeschrikt, maakte de grootste toebereidselen tot eene tweede onderneming. In dien tusschentijd zond hij Herauten naar alle de steden en Staten der Grieken, zoo wel op het vaste land als op de eilanden, die in zijnen naam aarde en water, dat is vrijwillige onderwerping, eischten; want deze hulde beteekende niets minder, dan dat het land, dat zij bewoonden, en het water, dat zij dronken, een eigendom was des Perzischen Monarchs. De meeste Staten op het vaste land en alle de eilanden gehoorzaamden aan dezen eisch, ook het toen nog zoo magtige Egina. De Atheners, echter, en Spartanen gaven hunne verontwaardiging lucht door de vertrapping van het bij de Ouden zoo zeer geëerbiedigde volkenregt; zij wierpen de geheiligde boodschappers in eenen duisteren put, en lieten daar hen sterven, spottend er bijvoegende, dat zij daar de aarde en het water zouden vinden, dat zij eischten. In plaats van nu door zachtheid en beleid hunne afvallige stamgenooten voor de algemeene zaak te herwinnen, teisterden zij gezamenlijk het nabijgelegene Egina, dat weldra een twistappel werd tusschen de beide Spartaansche Koningen, van welken de een, demaratus, een gematigd man van groote talenten, van den troon gedrongen, en genoodzaakt werd, om eene schuilplaats aan het hof van Suza te zoeken, alwaar ook zijne tegenwoordigheid wel het hare zal hebben toegebragt, om darius het in zijne eigene ingewanden wroetende Griekenland als eene gemakkelijke prooi voor zijne reuzenmagt te doen beschouwen.
De Herauten waren teruggekeerd, en de gedeeltelijk goede uitslag hunner zending spoorde darius aan, om de uitvoering van zijn plan te verhaasten, dat, ja, wraak op Athene, maar tevens de onderwerping van geheel Griekenland beoogde. In de plaats van mardonius, die zoo slecht aan zijne hooggespannene verwachting voldaan

{==557==} {>>pagina-aanduiding<<}
had, benoemde hij datis en artapmernes, twee aanzienlijke Perzen, tot bevelhebbers van den togt, die thans, na eene tusschenruimte van drie jaren, in 490 v.ch., regtstreeks op Athene en Eretria gerigt werd. In de vlakte van Cilicië verzamelde zich het leger, werd daar op 600 schepen van drie roeibanken ingescheept, en, telkens met de bewoners der tusschenliggende eilanden zijne lange rijen vermeerderende, bereikte het spoedig het eiland Eubéa, dat slechts door een' smallen zeearm van Attika gescheiden is. De grootste ontsteltenis verspreidde zich alom bij dezen onverhoedschen aanval; want men had verwacht, dat de Perzen over land zouden aanrukken, gelijk korteling mardonius; doch, gedachtig aan hun ongeval bij het voorgebergte Athos, hadden deze den korteren en veiligeren weg, dwars over de Egeesche zee, gekozen. Naauwelijks bleef den Atheneren tijd over, om aan Eretria, dat, op Eubéa gelegen, den eersten stoot te verwachten had, 4000 strijders ter hulpe te zenden. Maar zelfs de aanblik der Perzische legerscharen kon het vuur der partijschap, dat, gelijk in alle Grieksche steden, zoo ook in Eretria glom, niet blusschen; integendeel scheen hetzelve daardoor hooger op te vlammen. Sommigen wilden zich verdedigen; maar anderen maakten reeds aanstalten tot verraad. Dit bemerkte aeschines, een der aanzienlijkste burgers, die van liefde gloeide voor het algemeene vaderland: hij bezwoer de Atheners, ten spoedigste eene stad te verlaten, omtrent den prijs van welker overlevering men reeds met den vijand onderhandelde, en zich voor de verdediging hunner eigene stad
te sparen. Deze gaven gehoor aan zijne smeekingen, en gelukkig! want na eene belegering van zes dagen openden de aanzienlijke verraders euphorbus en philagrus de poorten voor de Perzen, en troostten zich met een handvol gouds bij het gezigt van hunne verbrande tempels en hunne in ketenen weggevoerde medeburgers!
Zoo was dan het wraakvonnis des grooten Konings aan Eretria voltrokken, en hetzelfde lot stond de grootere

{==558==} {>>pagina-aanduiding<<}
beleedigster, Athene, te wachten. Zij smeekte om oogenblikkelijke hulp bij de Spartanen; doch deze bedekten hunne besluiteloosheid met de wetten van lycurgus, die verboden om een leger anders dan bij volle maan in het veld te zenden, en dit tijdstip was nog eenige dagen verwijderd. Eerst dan beloofden zij bijstand, waarschijnlijk in de overtuiging, dat de groote zaak alsdan reeds beslist moest zijn. Inmiddels hadden de Atheners tien Veldheeren, uit elke stadswijk eenen, benoemd, die beurtelings eenen dag het bevel zouden voeren, en onder dezelve miltiades, voormaligen bewindvoerder of tiran van het Thracische halfeiland, die eertijds onder darius zelven tegen de Scythen gediend, en wegens zijne mislukte pogingen, om de Aziatische Grieken tot den afval te nopen, de vlugt naar Athene genomen had. Door hen aangevoerd, toog al de weerbare manschap naar de digtbij gelegene vlakte van Marathon. Klein was het aantal, naar de grootste schatting (*) misschien vijftienduizend zwaargewapenden, en nog had men dezen kleinen krijgshoop slechts door het invoegen van slaven kunnen aanvullen; alleen de Plateërs snelden ter hulpe, en voegden duizend strijders bij het onaanzienlijke legertje. Reeds waren de Perzen uit Eubéa op Atheenschen bodem overgestoken, en togen, door hippias, den verrader zijns vaderlands, aangevoerd, insgelijks naar Marathon. Met minachting beschouwden meer dan honderdduizend Perzische voetknechten en tienduizend voortreffelijke
ruiters het kleine hoopje, dat hun den toegang tot het voorwerp hunner wraak wilde afsluiten. Zij, de Spartanen van het Oosten, van de jeugd af ten krijg opgevoed, en overwinnaars van geheel Azië, begrepen niet, hoe die gewapende burgermagt, welke den oorlog slechts als een bijwerk hanteerden, en wier dunne gelederen door geene ruiters gedekt werden, stand durfde houden bij hunnen aanblik! Daarenboven heerschte verdeeldheid onder der-
{==559==} {>>pagina-aanduiding<<}
zelver aanvoerders, allen met gelijke magt bekleed: sommigen stemden voor eenen stouten aanval; de overigen drongen op eenen spoedigen astogt; en slechts de kracht der redenen van miltiades, die aantoonde, hoe door langer verwijl de Perzische partij in Athene zelve aanwas krijgen en het loffelijk voorbeeld der Eretrische verraders volgen zoude, (waarlijk eene treurige bedenking!) deed tot den aanval besluiten. Op den dag, dat dezen man de beurte des oppergebieds toekwam, werd het waagstuk ondernomen. Zijne krijgskunde vergoedde de onevenredigheid des aantals. In den snelsten loop deed hij zijne medeburgers op de verstomde Perzen toeschieten, die in derzelver moed slechts wanhoop en onzinnigheid zagen. Door eene welgelukte krijgslist liet hij zijn zwak centrum doorbreken, en, nadat hij met zijne naar evenredigheid veel sterkere vleugels die des vijands had op de vlugt gedreven, wendde hij zich om, viel de hoofdmagt der Perzen in den rug, die reeds meende de overwinning behaald te hebben, en joeg dezelve tot aan het zeestrand, waar zij zich, met een verlies van 6400 gesneuvelden, ijlings inscheepte. Want nog hoopten de Perzische Veldheeren door verraad datgene te erlangen, wat zij door geweld niet konden verkrijgen; en deze hoop alleen verklaart hunnen anders onbegrijpelijken terugtogt. Na eene eerste proeve met een viermaal sterker leger te vlugten, viel
niet in den aard eens door opvoeding en bestemming zoo krijgshaftigen volks. Met kracht van zeilen en riemen spoedden zij zich naar de verlatene stad, uit welke een der aanzienlijkste geslachten, dat der Alcmeoniden, reeds, door het uitsteken van een blinkend schild, het afgesproken teeken gegeven had, dat hun de poorten zouden worden geopend. Maar miltiades, die de sluipgangen des verraads had ontdekt, liet de vermoeide overwinnaars geen oogenblik ruste houden; even snel voerde hij hen naar de stad terug, als hij hen had doen aanrukken tegen de vijanden; en deze zagen, toen zij met hunne schepen de haven van Athene naderden, hem reeds gelegerd op de heuvels, die dezelve beheerschten, en keer-
{==560==} {>>pagina-aanduiding<<}
den, zonder eenige verdere poging te wagen, naar Azië terug.
Op den 29 September 490 werd deze roemruchtige overwinning op het grootste rijk der aarde behaald door de inwoners van eene kleine stad in Griekenland, die onverhoeds en onvoorbereid aangevallen, daarenboven geheel aan zichzelve overgelaten was. Want de tweeduizend Spartanen, na de volle maan kwanswijs ter hulpe uitgezonden, kwamen, gelijk te berekenen was, te laat, en konden, na de versche lijken der krijgshaftige barbaren op het slagveld aanschouwd te hebben, alleen boodschappen aan hunne zenders, dat Griekenland gered was ook zonder de Spartanen. Des te grooter was de roem der Atheners; algemeen werden zij vereerd met den naam van behouders van Griekenland; weldra trachtten zij deszelfs beheerschers te zijn!
Miltiades bediende zich van zijnen invloed, door deze overwinning verkregen, om met zeventig schepen naar Paros te stevenen; een eiland, tegen hetwelk hij uit zijnen vroegeren leeftijd eene verouderde veete bezat. Doch deszelfs verovering mislukte hem, en onverrigter zake keerde hij terug naar Athene, waar deze rampspoed de wufte volksgunst reeds in gloeijenden haat tegen hem veranderd had. Van verstandhouding met den vijand beschuldigd, en zwaar gewond op een rustbed in de volksvergadering gedragen, werd hij veroordeeld ten dood; doch de smeekingen zijner vrienden, en een overblijfsel van schaamte bij het volk, dat door hem gered was, deden deze straf in eene geldboete van vijftig talenten veranderen; hij kon deze geweldige som niet betalen, en stierf in de gevangenis. Zoo beloonde Athene zijnen behouder; terwijl darius, hoe vergramd ook om het ongeluk zijner Veldheeren, de in ketens tot hem gevoerde Eretriërs, welke hem zoo grievend beleedigd hadden, van kluisters deed ontslaan, en hun eene verrukkelijke landstreek digt bij Suza ter woonplaats aanwees, waar zij, gelukkiger en tevredener dan in het woelzieke Griekenland, ten tijde van herodotus voortleef-
{==561==} {>>pagina-aanduiding<<}
den, en hunne taal en zeden op hunne nakomelingen overplantten.
Deze vlugtige schets van het gebeurde bij den eersten Perzischen inval zal U, vertrouw ik, reeds overtuigend hebben doen zien, hoe verre hij van het spoor dwaalt, die de Grieken uit dien vergoden tijd als modellen van menschelijke voortreffelijkheid en deugd beschouwt, en hunne verlossing aan bovenmenschelijke dapperheid toeschrijft. De krijgskundige talenten en de scherpzigtigheid van eenen enkelen man, van miltiades, wrochtten dit wonder. En wie herkent hier niet de hand eener zorgende Voorzienigheid, die dezen man van eenen uithoek van Europa door opvolgende ongelukken naar Athene voerde, dat door hem moest gered worden?
Maar een grootscher tooneel wacht ons, - dat van den tweeden inval der Perzen, onder xerxes. Bij al den luister, in welken hetzelve ons de Grieken zal doen aanschouwen, vrees ik echter, dat de donkere slagschaduwen, welke door velen zoo kunstig verborgen zijn, maar die ik, om der waarheid getrouw te blijven, zal moeten gebruiken, U dien heerlijken aanblik zullen vergallen. Voorheen misten wij verbroedering, trouw en dankbaarheid; hier zullen wij dikwijls ook lafhartigheid vinden.
Darius overleefde de nederlaag zijner Veldheeren niet lang; maar zijn zoon en troonopvolger xerxes beschouwde den oorlog tegen Griekenland als eene heilige erfmaking, en als het aangenaamste offer, dat hij aan de schim zijns ongewroken vaders konde toebrengen. Dagelijks aangevuurd door mardonius, die zijne vroegere schande wilde uitwisschen, aangespoord en uitgenoodigd door het geslacht der Aleuaden, dat aan de grenzen van Hellas, in Thessalië, ten troon zat, en met hoop vervuld door de voorspellingen van onomakritus, eenen Atheenschen wigchelaar, die zijne gewaande kunst tegen het vaderland, in hetwelk hij dezelve had aangeleerd, misbruikte, en te Suza de slavernij der Grieken, als door de Grieksche Goden zelve besloten, voorstelde; door dit alles opgewonden, sloeg xerxes de raadgevin-
{==562==} {>>pagina-aanduiding<<}
gen zijner bedaardere rijksgrooten in den wind, en besloot, Griekenland te verpletten. - Ja, verpletten! Met eene reuzenmagt, zoo als de aarde noch vroeger noch later aanschouwde, wilde hij dat hoopje trotsche Republikeinen overstelpen. Geweldig waren de toebereidselen; geheel Azië werd geschokt door het gewoel der zendelingen, die overal de dappersten uitzochten, door het gedruisch der wapenoefeningen, en door het donderend geraas der schepen, die in alle havens werden aangebouwd? De zeeëngte van den Hellespont werd met eene dubbele brug bevloerd, een kunststuk der Pheniciërs, die, slechts op gespannen touwen bevestigd en door schuiten gedekt, de strijdbare bevolking van geheel Azië zoude dragen; het voorgebergte Athos werd doorgegraven, ten einde de duizenden van schepen den storm zouden
ontwijken, die daar eenmaal mardonius teisterde, en langs eene veilige landvaart de Grieksche zeeboezems zouden naderen; magazijnen van leeftogt en krijgsvoorraad werden in alle havens opgestapeld tot aan de grenzen van het digt bij Hellas gelegene Thessalië, en tallooze Herauten uitgezonden, om van alle de Grieken, behalve de Atheners en Spartanen, over welken het onherroepelijk vonnis der verdelging was uitgesproken, de gebruikelijke hulde te vragen, en het zaad der verdeeldheid door geschenken, beloften en bedreigingen welig onder hen te doen opschieten. In het tiende jaar na den veldslag van Marathon, want een opstand in Egypte had den togt vertraagd, trok het ontelbare leger vroegtijdig over den Hellespont naar de vlakten van Thracië; terwijl de grootste stroomen, welke door die landstreek henenbruisen, geen vochts genoeg bezaten, om den dorst der millioenen te lesschen, maar verdroogden in hunne killen. Hier zoude men de onafzienbare benden monsteren; doch derzelver aantal konde niet bij enkelen, maar slechts bij tienduizenden bepaald worden; en deze monstering leverde eene slotsom van 1,700,000 voetknechten van allerlei wapenen en allerlei volken! Bewoners van de oevers der Kaspische zee, van de boorden van den Indus en van de Arabische golf ston-
{==563==} {>>pagina-aanduiding<<}
den verbaasd, elkander in dezelfde gelederen te ontmoeten; boogschutters uit de berglanden van Bactrië, digt bij de grenzen der Scren of Chinezen, sloten zich aan de horden uit Afrika met hunne lederen kolders en in het vuur geharde javelijnen; woeste Scythen, in de pelzen, voor hunne sneeuwvelden geschikt, volgden op de weelderige
Phrygiërs, Lydiërs, Cappadociërs en zoo vele anderen; terwijl de Meden, maar vooral de Perzen, trotsch nederzagen op die bontkleurige mengeling der verschillendste natiën, allen op eenen enkelen wenk huns Konings ten strijd getogen. Boven allen stak de krijgshoop der tienduizend onsterfelijken uit, niet slechts door de gouden en zilveren knoppen aan hunne lansen, de zijden met goud gestikte kleederen en schitterende halskettingen, maar ook door de dapperheid en krijgstucht, welke der lijfwacht des grootsten Alleenheerschers voegde. Tachtigduizend ruiters van verschillende wapenrusting, sommigen met lansen, anderen met bogen, eenigen zelfs met lederen werpstrikken, die om den hals des verwijderden vijands met eene verbazende juistheid geslingerd werden, voorzien, dekten de slanken van deze ontzaggelijke menschenmassa, of snelden dezelve met de vlugt des bliksems vooruit; terwijl een hoop Arabieren, op kameelen gezeten, en Afrikanen, van strijdwagens vechtende, te zamen twintigduizend in getal, zoo wel door woestheid als vreemdheid schrik enverbazing moesten wekken. - Zoo groot was de toerusting te land; niet minder ontzettend was die ter zee. Aan het zandige uiteinde der vlakte, op welke het magtwoord van xerxes deze honderdduizenden uit de verwijderdste gedeelten der aarde had zamengedrongen, lag de oorlogsvloot aan den vlakken en veiligen oever in lange rijen ten anker. Zij bestond uit 1207 schepen van drie roeibanken, alle door cijnsbare volken, Pheniciërs, Egyptenaren en Aziatische Grieken, geleverd. Ontelbaar bovendien, en op ruim 3000 geschat, was de menigte der grootere en kleinere vaartuigen, welke dienden tot het aanbrengen van leeftogt en krijgsvoorraad, tot het aanvoeren van paarden en vee. Volgens de opgave

{==564==} {>>pagina-aanduiding<<}
van herodotus, bestond de bemanning van deze drijvende wereld uit 517,600 menschen. En wanneer men thans den stoet bedenkt, met welken de Aziatische volken ten strijde trekken, de menigte der bijwijven, gesnedenen en slaven, welke iederen eenigzins gegoeden Oosterling volgen, dan verwonderen wij er ons niet over, dat die zelfde herodotus het onweerbare gedeelte des land- en zeelegers ten minste even sterk durfde schatten als het weerbare, en wij worden verplet door de gedachte, dat xerxes met vijf millioenen menschen uit Azië in Europa toog!
Gelijk een stortvloed, eenmaal aan dijken en dammen ontsprongen en langs het lager liggend land voorthollende, alle de wateren, welke hij in zijne vaart ontmoet, opneemt en verzwelgt, en met dezelve zijne krachten vermeerdert, steeds ontzaggelijker naarmate hij verder ongestuit voortwoedt, zoo voegde ook xerxes, op zijnen togt tot aan de grenzen van Thessalië, manschap en schepen bij zijne scharen en vloten; en de ontelbare Grieksche volkplantingen, met welke deze zeekust bezaaid was, zoo wel als de eigenlijke heeren des lands, de Thraciërs en Macedoniërs, zagen al hunne weerbare manschap, 300,000 in getal, medeslepen door den stroom, die alles dreigde te vernielen. Met dezelve vermeerdere men derhalve nog dit leger, bij welks beschouwing wij ons reeds van den vasten bodem der geschiedenis in het tooverrijk der fabel verplaatst waanden.
Wenden wij thans onze blikken naar het bedreigde Griekenland, en zien wij, wat daar gedaan werd, om dezen geweldigen storm te weêrstaan.
(Het vervolg en slot in No. XIII.)




Waarneming, omtrent de genezing eener hardnekkige ontsteking der lever. Door A. Smith, Med. et Art. Obstetr. Doctor te Beerta, in de Provincie Groningen.

Ik werd, op den avond van den 12 Maart 1823, geroepen

{==565==} {>>pagina-aanduiding<<}
bij eene gehuwde Vrouw van 48 jaren, van een teeder, schoon voor het overige vlug en gezond gestel, die over hevige pijn klaagde, welke dikwijls, volgens hare aanduiding, als een band, de geheele regio epigastrica innam, de ingewanden, op één punt, omstreeks de hartkolk, als ineenschroefde, en dikwijls tot den rug doordrong; hierbij had zij neiging tot braken, hetwelk somtijds ook volgde, en waardoor eene slijmachtige stof ontlast werd. De tong was vochtig, met een witachtig beslag overdekt; de huid droog en heet bij het aanraken; het aangezigt ingetrokken; de kleur bleek; de ontlastingen waren gering; de urin hoogrood; de pols was snel en klein. Zij had, sedert acht weken, geene menses gehad, schoon dezelve te voren nog geregeld waren geweest. Volgens hare verklaring had zij echter reeds vóór dien tijd een onaangenaam gevoel in de regter zijde bespeurd.
Men had de hulp van eenen Heelmeester ingeroepen, die haar eene mixtura antispasmodica uit aq. menth. cohob., Laud. liquid. Sydenh. en Liquor anod. min. Hoffm. had toegediend, door welker gebruik de pijn telkens erger geworden was.
De geheele toestand der Lijderes, en de gemelde toevallen, hierbij aanwezig, deden mij eene ontsteking der lever vermoeden, welke in de linker kwab moest huisvesten; waarom ik eene aderlating van zes oncen deed. Ik liet een cataplasma uit Farina Lini, HB. Malvae en Flor. cham. op de pijnlijke plaats leggen, en inwendig het volgende toedienen:
R, Rad. alth. unc. I.

- Liquir.

Flor. cham. vulg. 
{== afbeelding 	==} {>>afbeelding<<}
    
 dr. II.

- pap. rhcad. dr. I.

Coq. et inf. in s.q. aq. ad colat. unc. XIV.

adde Oxym. simpl. unc. I.

Sulph. Sodae unc. β.

Extr. Hyosc. gr. XII.

md.
S. om de 2 uren een half kopje.

{==566==} {>>pagina-aanduiding<<}

Den 13den, 's morgens, werd ik vroegtijdig gewekt, om de Lijderes te bezoeken. Ik vond haar gelijk den vorigen avond, even pijnlijk. Eerst waren de toevallen, na de aangewende middelen, iets verminderd; doch weldra weêr verergerd. Het afgetapte bloed van den vorigen avond was zeer sterk ontstoken; de randen naderden elkander geheel, zoodat het als een bal in het kopje dreef. Daar de pols nog gespannen was, tapte ik op nieuw zes oncen bloed af, en liet haar, dewijl zij geene ontlasting had, een clysma uit inf. cham., sulph. Magnes. en ol. Rapar. zetten; waarop een verligtende afgang volgde.
Den 14den. De pijn was thans van plaats veranderd, had meer de regter zijde ingenomen, en deed zich nu en dan ook hevig in de schouderbladen gevoelen. Op het aanraken der zijde gevoelde zij geene vermeerdering van pijn, ten zij er sterk op gedrukt werd. Ik kon ook geene zwelling der regter zijde ontwaren. De neiging tot braken en de pijn der linker zijde waren aanmerkelijk verminderd. De oogen, de hoeken van den mond waren door eene geelachtige kleur geverwd. Zij klaagde over een' bitteren smaak; de tong was vochtig, en weinig beslagen. Ik oordeelde thans, uit de aanwezige teekenen, dat de ontsteking in het binnenste of holle deel der lever huisvestte. Ik deed met de cataplasmata aanhouden, waarbij HB. Cicute en Hyoscyam. gevoegd werden; tevens liet ik mosterdpappen aan de voeten leggen, als afleidende middelen, en deed weder eene aderlating van zes oncen, welke 's avonds tot dezelfde hoeveelheid herhaald werd. Inwendig diende ik hetzelfde toe als gisteren, met uitlating der sulph. Sodae; en, ten einde nog meer antiphlogistice te werken, voegde ik er Nitr. Potassae bij en Extr. Gram.
Van den 15 tot den 20sten was de Lijderes bij iedere verheffing van koorts bijna even pijnlijk; de icterische verschijnselen vermeerderden met iederen aanval van koorts, dewijl, zoo als natuurlijk is, de galäfscheiding of geheel belet was, gedurende de purexie, en derhalve in het bloed qua talis terugbleef, of dezelve werd,

{==567==} {>>pagina-aanduiding<<}
door de aanwezige kramp, verhinderd, om naar het duodenum te vloeijen, en bleef dus in de galbuis en galblaas of in de lever zelve opgehoopt, doch tevens terstond, door eene vermeerderde en verkeerde werking der inzuigende vaten, welke nu ook tegennatuurlijk het dunnere gedeelte der gal opnamen, in de massa der vochten overgebragt. Na den afloop der koorts verdween de gele kleur bijna weêr geheel.
De aanhoudende pijn, welke gedurende de koorts, en steeds na den afloop derzelve, voortduurde, en de blijvende ontstekingachtige gesteldheid des bloeds, waren zoo vele aanwijzingen, om de aderlating, bijna iederen dag, te moeten herhalen. Alhoewel de pols zelf derzelver noodzakelijkheid niet altijd zoo zeer scheen aan te duiden, bragten dezelve altijd eene merkbare verligting te weeg. Tevens werden haar een of twee reizen daags clysmata gezet: deze kunnen, mijns oordeels, als de nuttigste geneesmiddelen in deze ziekte beschouwd worden, daar dezelve niet alleen eene heilzame ontlasting door den afgang bewerken, die in ziekten, waarmede eene verminderde afscheiding der gal gepaard gaat, gewoonlijk traag is, maar inzonderheid, als krampstillende en afleidende middelen, hier te stade kwamen. Inwendig werd het dec. antiphlog. voortgebruikt. Daar de afgang somtijds nog traag was, gaf ik haar een dec. lax. aperiens, uit Fruct. Tamar., fol. Senn., sulph. Sodae, Extr. Gram. en mel comm. bestaande. Met cataplasmata op de pijnlijke plaats werd aangehouden.
Den 21sten. Dewijl de toestand der Lijderes weinig veranderde, en het bloed telkens, bij iedere aderlating, nog even sterk eene ontsteking te kennen gaf, nam ik mijne toevlugt tot de Murias Hydr. oxydul.; een middel, door vele beroemde Geneeskundigen, zoo hier, als in andere landen, in deze ziekte, met oogenschijnlijk voordeel, toegediend. Ik schreef hetzelve op deze wijze voor:

{==568==} {>>pagina-aanduiding<<}

R, Muriat. Hydr. oxydul. gr. VI.

Sulph. oxyd. Hydr. stib. gr. IV.

Extract. Hyosc. scrup. I.

Sacch. albi dr. I.

m. fiant pulv. No. VI.
S. om de 3 uren een poeder.
In plaats van cataplasmata, welke, door de gedurige vernieuwing en verwarming, te gevoelig op de huid werden, liet ik een Empl. Cicut. en Hydr. 
{== afbeelding 	==} {>>afbeelding<<}
    
 part. aeq. op de pijnlijke plaats leggen, en deed haar, bij afwisseling, een voetbad geven, met oogmerk, om, door oplossing en afleiding, den gevestigden prikkel op de lever te derivéren.
Den 23sten. De pijn der regter zijde was weder erger. De kleur der oogen, zelfs de oppervlakte des geheelen ligchaams, was thans geel geverwd; de tong was vochtig, en met eene slijmachtige stof overdekt; de smaak bitter; de dorst zeer groot, en, om dezen te lesschen, werd haar het Serum Lactis toegediend. Ik herhaalde de lating tot zes oncen, en liet, daar zij over geweldige pijn in den rug klaagde, een Empl. e galb. croc. op denzelven leggen, en den drank en de poeders voortgebruiken.
Den 24sten. Het afgetapte bloed van gisteren was even sterk geïnflammeerd. De pijn der zijde was iets verminderd; maar zij klaagde thans over eene onaangename gewaarwording en trekking in de beide schouderbladen, en pijnlijkheid door alle leden. Het kwam mij voor, dat eene rheumatieke aandoening hiermede verbonden was, (waarschijnlijk veroorzaakt door het gedurig ontblooten der Lijderes, daar zij, wegens de duldelooze pijnen, nu op deze, dan op gene wijze van ligging veranderende, verligting hoopte te vinden) en tot het voortduren der ontsteking medewerkte; waarom ik een vesicans op de pijnlijke zijde appliceerde, na vooraf nog vier oncen bloeds te hebben afgetapt. Voor het overige was alles als gisteren, uitgezonderd de zwakheid der Lijderes, welke zigtbaar in krachten verminderde.
Den 25sten. Zij had, door de werking des vesicatoriums,

{==569==} {>>pagina-aanduiding<<}
onrustig geslapen; de pijn was door denzelven iets verminderd, maar de gele kleur aanmerkelijk verergerd. Dit moet, mijns oordeels, worden toegeschreven aan het wegnemen van den spasmus vasorum absorbentium, welke thans de daar aanwezige bilis, die belet werd naar het duodenum te vloeijen, vrijer konden opnemen. Het afgetapte bloed was iets minder ontstoken; de afgang thans tamelijk, maar bleef, bij voortduring, nog witachtig; de pols snel en klein; de tong vochtig.
De beroemde vogel (*) vermeldt, ‘dat niet zelden, bij teedere en gevoelige voorwerpen, (zonder dat het juist met de ontsteking in verband staat) de prikkeling, pijn, spanning en kramp in de praecordia buitengewoon groot zijn, en daardoor de onrust en benaauwdheid ongemeen vermeerderd worden; dat alsdan de herhaalde bloedontlastingen het verwachte nut niet aanbrengen, ja de prikkelbare toestand niet alleen voortduurt, maar zelfs trapswijze erger wordt, en de ontsteking daardoor duidelijk schijnt onderhouden te worden: de groote zwakheid der zieken maakt de verdere bloedontlastingen bedenkelijk. Ik weet niet,’ zegt hij, ‘waar olieachtige Emulsiën, met maankoppen, en derzelver extract, dringender aangewezen zijn dan hier, in verbinding met calomel, en het baden tevens der praecordia en regter hypochondrium met de bovengemelde middelen,’ enz. Deze beschrijving kwam met den toestand mijner Lijderesse zoo naauwkeurig overeen, dat ik terstond eene Emulsie uit Sem. pap. alb. met extr. Hyosc. toediende, ten einde de uitwerking te beproeven. Intusschen, voor te veel verkoeling vreezende bij mijne afwezigheid, liet ik het baden achter, en het Empl. op de pijnlijke zijde berusten. De poeders werden, tot den 9 April, voortgebruikt, wanneer de Lijderes over pijn in mond en keel begon te klagen; het tandvleesch en de amandelen waren, bij het onderzoek, reeds aanmerkelijk ge-
{==570==} {>>pagina-aanduiding<<}
zwollen; waarom ik de mercuriale poeders, ten einde de salivatie te voorkomen, ter zijde stelde.
Schoon de Lijderes tot het begin van Junij de toegediende Emulsiones met zigtbaar voordeel gebruikte, durfde ik echter, gedurende de purexie, het bloedontlasten niet verzuimen, daar hetzelve telkens eene aanmerkelijke verligting van pijn te weeg bragt. Gewoonlijk was ik, om den derden of vierden dag, verpligt, de aderlating te herhalen, uit hoofde de pols dan meer gespannen en de pijn sterker was, terwijl de hitte en dorst, gedurende de koorts, telkens verergerden, en het bloed ook altijd nog in een' meerderen of minderen graad ontstoken was. Ik liet haar, bij afwisseling, het ung. Merc. en Linim. volat. op de pijnlijke plaats inwrijven, met oogmerk om oplossende en afleidende te werken. De afgang was nu geregelder en meer natuurlijk; de icterische verschijnselen verminderden ook aanmerkelijk. Nadat de pijnlijkheid en zwelling der amandelen en tandvleesch verdwenen waren, continueerde de Lijderes met de voorschrevene mercuriale poeders, onder welker gebruik zij eene groote hoeveelheid vliezen (pseudo-membranae), door den afgang, met aanmerkelijke verligting, ontlastte. Zoo won zij aanmerkelijk in krachten. De pijn was niet meer dan een drukkend gevoel, zelfs in de koorts bijna onmerkbaar. Alles deed mij derhalve eene spoedige herstelling vooruitzien. Dan, hierin werd ik weldra te leur gesteld.

(Het vervolg en slot in No. XIII.)





Uitstapje naar de Surinaamsche plantaadje Johanna en Margaretha, junij 1823. (*)

Het was mijn voornemen, de ledige uren, welke ik hier

{==571==} {>>pagina-aanduiding<<}
zou doorbrengen, aan mijne vrienden in Holland toe te wijden. Niet, dat ik thans, daar ik op eenige uren afstands van Paramaribo mij bevinde, nog belangrijke bezigheden heb; maar het Plantaadjeleven, hoe eentoonig ook op zich zelf, levert vaak geheele dagen op, op welke men zoo veel met het een en ander te beredderen heeft, dat men tot eene geregelde bezigheid geene gelegenheid kan vinden. Zoo ging het mij deze eerste drie dagen: thans echter wil ik alleen aan en met mijne vrienden denken en spreken, terwijl een gestadige regen, welke, naar het zich laat aanzien, den geheelen dag zal aanhouden, boven mijn hoofd klettert, en de voorwerpen, die op eenen afstand van vijf minuten van mij verwijderd zijn, geheel voor mijn oog verduistert. Laat ik dan nu het verhaal opvatten van hetgeen ik wegens dit uitstapje naar Plantaadje u wilde mededeelen, na gezegd te hebben, dat ge geene belangrijke voorvallen, die niet dan zeldzaam in eene enkele verwisseling van verblijfplaats, en dat wel op eene distantie van slechts drie of vier uren, kunnen plaats grijpen, hebt te verwachten.
Gij weet, uit mijne laatste brieven, dat het ons voornemen was, tegen het midden van deze week naar de Plantaadje Johanna en Margaretha te gaan, om daar eenige dagen door te brengen; eerder dan Donderdag, echter, konden wij niet van Paramaribo vertrekken Bezat ik thans de gavevan Mejufvrouw ***, dan zou ik trachten, evenzeer uwe belangstelling op te wekken, bij het verhaal der menigvuldige drokten, vóór dat wij eindelijk met ons geheele huisgezin in de boot zaten, die ons moest overbrengen. Lieve vrienden! men heeft hier alles zoo spoedig niet bij elkaar, wanneer men een paar dagen de stad wil verlaten, als wanneer men in Holland eenigen tijd buiten wil gaan doorbrengen. Gaat men den eenen of anderen Directeur eener Plantaadje bezoeken, 't geen gemeenlijk met vrouw en kinderen en de voeteboys geschiedt, dan kan men den man toch met zoo een geheel huisgezin niet komen opzetten, zonder wat voor den mond mede te nemen. Er moet dus ook eene ham, of een stuk pekelvleesch, wijn, bier, sweete sopie (hieronder verstaat men allerlei likeuren), tabak, cigaren, en wat van dien aard meer is, ingepakt worden: want men ontmoet onder weg geen Voetangel of Nieuwersluis, waar men eenige versnapering kan bekomen. Voor het linnen en beddegoed heeft men vrij wat pakkaadje noodig. En hoe ligt gebeurt het dan nog niet,

{==572==} {>>pagina-aanduiding<<}
dat men het een en ander vergeet, gelijk wij onze Goudenaars vergaten. Bij ons was de drokte oneindig grooter, dan op den voor mij zoo belangrijken 17 Nov. ll., toen ik u allen verliet Hierbij kwam, dat ik voor mij niet wel besluiten kon, de stad te verlaten, zonder dezen en genen, met wien wij gemeenzaam converseren, te gaan groeten. Immers wij zijn thans in den ongezondsten tijd van het jaar; en hoe menigeen, die in dezen tijd alhier plannen vormde, wier uitvoering hij nog eenige jaren meende te kunnen uitstellen, zag reeds den volgenden dag den bode der eeuwigheid om zijne sponde waren, en hem van zijne uitgebreide plannen afroepen, om nimmer dezelve op dit ondermaansche te hervatten! Ik moest mij echter vergenoegen met alleen bij die genen te gaan, welke onze buurschap uitmaken. Hiertoe dan besteedde ik den avond vóór ons vertrek, en vond bij mijne thuiskomst elk reeds wakker in de weer, om zich ter nachtrust voor te bereiden, wijl men voorgenomen had, den volgenden morgen zeer vroeg op te staan, om vooral toch niet te laat te komen. Ofschoon het juist mijn voornemen niet was, vroeger dan naar gewoonte op te staan, wierp ik mij echter ook in de armen van Morpheus, en genoot weldra een' vrij aangenamen slaap, welken ik zelden mis, wanneer een stortregen boven mij klettert. Reeds ten 4 ure werd ik gewekt, daar elk bereids op was, en men zich verbeeldde, dat ook ik nog zoo veel te beredderen zou hebben, vóór dat het 8 ure sloeg, op welk uur ons vertrek bepaald was; doch de ondervinding had mij geleerd, dat men in dergelijke gevallen nimmer woekert met den tijd, en ik twijfelde niet, of dit zou ook thans het geval zijn met mijn gezelschap. Ik verliet dus ten 6 ure, als naar gewoonte, mijn leger, en nimmer had ik beter voorgevoel gehad; elk vond ik drok in de weer, maar zag niet, dat er nog iets uitgevoerd was; alleen mijn broeder was gereed, en ging nog de eene en andere commissie uitvoeren, waartoe den vorigen dag geen tijd
geweest was; ook ik was binnen het uur klaar, en vond toen niets zoo dienstig, dan de vrouwen aan te zetten, om toch niet te laat te komen. Eindelijk begon ik dan ook te bemerken, dat men met het pakken vorderde; doch het sloeg reeds 8 ure, en noch de vrouwen noch de kinderen waren gekleed. Nu was Holland in last! Mijn broeder kwam zien, waar wij bleven, daar hij met reden vreesde, dat de Heer j***, met wiens pontje wij vertrekken zou-
{==573==} {>>pagina-aanduiding<<}
den, reeds op ons wachtende zou zijn. Hij zond den voeteboy naar den waterkant, om naar het pontje uit te zien; deze kwam niet terug; vol ongedulds vloog mijn broeder daar heen, om hem op te zoeken; in één woord, schoon met den besten wil van onze zijde, werden wij, door het talmen en beredderen van dezen en genen, tot over 9 ure opgehouden, als wanneer wij karavaanswijze de deur uitstapten. Aangenaam was het ons, bij den waterkant komende, te zien, dat de Heer j **, die zoo vriendelijk geweest was, ons de gelegenheid van zijn vaartuig aan te bieden, niet vóór ons gereed geweest was, daar hij te gelijk met ons aankwam. Nu waren wij met alle ons pakkaadje weldra ingescheept; de voeteboys zaten aan den steven; zes Negers namen de riemen op, en weldra waren wij midden in de rivier Suriname tusschen de schepen, die onlangs uit het moederland hier gearriveerd zijn. Het weder was op dat tijdstip bijzonder gunstig; wij konden dus in het afzakken der rivier onbelemmerd het gezigt genieten op de stad Paramaribo, zoo wel als op de onderscheidene Plantaadjen, die aan de rivier liggen. Aldus bereikten wij, door zes gespierde knapen voortgeroeid, weldra de Fortres Nieuw Amsterdam, waar wij pleisteren moesten, tot dat de opkomende vloed ons in de gelegenheid zou stellen, onzen togt te vervolgen, en de Commewyne op te varen. Verscheidene vaartuigen
wachtten daar met ons den vloed af, zoodat wij hier nog al vele onderscheidene gezigten genoten. Aan onze zijde aanschouwden wij de Fortres; rondom ons bosschen, hier en daar alleen door de Plantaadjen, welke de boorden der Suriname en Commewyne bezoomen, vaneengescheiden; midden in de rivier allerlei vaartuigen; eindelijk in het verschiet den mond der Suriname vlak voor ons. Wij troffen het juist, dat er een Hollandsch schip aan de Bramspunt (gelegen aan den mond van de Suriname) binnenzeilde. Twee van ons gezelschap gingen aan de Fortres aan wal; hier ontmoetten zij eenen Serjant, die hun verhaalde, dat hij reeds 23 jaren in de Kolonie geweest was; zijnde hij te voren Plantaadjeman geweest. Wij bewonderden 's mans langmoedigheid; en waarlijk die bewondering is niet onverdiend, wanneer men 1300 mijlen verre gaat reizen, en zich bovendien aan de gevaren der zee blootstelt, om in een onbekend gewest zijne fortuin te maken, en het in 23 jaren niet verder dan tot Serjant heeft kunnen brengen! Wij vertrouwden, dat de man ver-
{==574==} {>>pagina-aanduiding<<}
diende beklaagd te worden; ofschoon men het algemeen eens is, en de aard der zaak brengt het mede, dat iemand, die werken wil en kan, altijd hier te lande op eene fatsoenlijke wijze zijn brood kan vinden. Hierover uit te weiden, zou hier ter plaatse minder voegen; alleen haal ik, tot zoo vele bewijzen, aan, alle zoodanigen, die thans nog alhier in vrij gunstigen toestand zijn, ofschoon zij bij hunne komst niets bezaten. - Onze roeijers, die waarschijnlijk zich des te meer gehaast hadden, om vroeger aan de Fortres te zijn, en aldus langer te toeven, namen de stilte nu ook waar, om hunne bananas en sweete mofo voor den dag te halen. Ook wij, zoodra wij allen weder in de boot bijeen waren, volgden weldra hun voorbeeld; en nu zag men hier een' schotel gekookte rijst voor den dag komen, daar een koud
stuk pekelvleesch; deze ligtte een deksel op, en eene heerlijke gebraden kip deed elk watertanden; gene deed een schapenbout verschijnen. Nu raakten alle monden in de weer, en het breakfast scheen elk bijzonder welkom te zijn. Wij waren nog drok aan het eten, toen een pontje, dat met ons aan de Fortres gelegen had, den vloed begon waar te nemen, en ons vaartuig voorbijkwam. Onze roeijers gaven ons, door het werpen hunner riemen in het water, te kennen, dat zij zich niet gaarne wilden laten voorbijroeijen, en schenen aldus een verzoek in te leveren, om het breakfast af te breken. Het is eene algemeene opmerking, dat de Negers, van welken landaard ook, zelfs de Kreolen, (d.i. dezulken, die in de Kolonie geboren zijn) in geen stuk zoo naijverig zijn, om de overwinning te behalen, als in het roeijen. Hiervoor, en ook hiervoor alleen, betoonen zij, over het algemeen, eene bijzondere lieshebberij; terwijl al hun overig werk met dwang moet geschieden. - Toen eindelijk het ontbijt aan kant was, ging het vaartuig dan ook weêr, door den vloed en de wakkere riemen voortgejaagd, met vogelvlugt door de Commewyne; en onze roeijers hadden zeker elk wel vier armen gewenscht, om het pontje, dat ons nagenoeg een kwartier uurs vooruit was, des te eerder in te halen. Dewijl wij echter met ons vaartuig de rivier moesten overzetten, welke daar ter plaatse zeker een kwartier uurs breed is, terwijl het andere pontje den digtstbij gelegenen oever hield, gelukte zulks niet eerder, vóór dat wij op eenen korten afstand van de Johanna en Margaretha waren, aan wier landingsplaats wij bij 1 ure aan wal stapten.

{==575==} {>>pagina-aanduiding<<}

Onze vriend c***, Directeur dier Plantaadje, die in zijn middagslaapje gestoord was door zijn volk, dat ons had zien aankomen, verliet reeds zijne woonplaats, om ons te gemoet te treden; terwijl het niet aan handen mangelde, om alle onze sannies uit het vaartuig te brengen. Doch nu ontstond er weder geene mindere drokte, daar de Negers alles, wat los en vast was, uit het pontje aan wal bragten, zonder te vernemen, of het bij ons of bij den Heer j*** behoorde; nu moest alles weder nagezien, en het een en ander weder in het vaartuig gebragt worden.
Het scheen, alsof de regen ons slechts even den tijd had willen laten, om de galerij van het woonhuis binnen te treden; immers naauwelijks waren er stoelen voor elk van het gezelschap geplaatst (d.i. voor ons mannen, want de vrouwen verwijderden zich weldra, als naar gewoonte), of een zware stortregen verduisterde weder alles, wat op een geringen afstand van ons was, terwijl wij ons onder de galerij met een kop thee verfrischten. Ook hier vloog de tijd, al pratende, spoedig om; en, daar eindelijk de regen ophield, wilde de Heer j*** den vloed nog waarnemen, om zijne Plantaadje, die hoogerop aan de Commewyne ligt, vóór het vallen van het water te bereiken, en scheidde dus van ons, na ons geheele gezelschap uitgenoodigd te hebben, om den aanstaanden Zondag bij hem op Killestcin te komen doorbrengen.
Daar ik naderhand zal moeten vermelden, hoe de regen ons in het volvoeren van dit plan hinderde, zou dit welligt voor Hollanders vreemd schijnen, die zich geen denkbeeld kunnen vormen van de stortregens, die wij op zekere tijden van het jaar in deze luchtstreek zien vallen. - Gij moet dan weten, dat wij thans in den grooten regentijd zijn, welke dit jaar al bijzonder vroeg begonnen is. Deze tijd wordt voor den ongezondsten van het geheele jaar gehouden; en geen wonder! Immers het gebeurt niet zelden, dat men de opgaande zon reeds door eene sterke regenvlaag beneveld vindt, terwijl zij bij haren ondergang nog mensch en vee voor den regen ziet schuilen, zonder hen, gedurende den geheelen dag, een enkel oogenblik met hare weldadige stralen te hebben kunnen koesteren. Een geheele drooge dag is eene zeldzaamheid; kleine regenbuijen minder om dezen tijd te verwachten; meestal stortregens, op welke te regt past de

{==576==} {>>pagina-aanduiding<<}
manier van spreken, welke men in Holland bezigt: dat het regent, alsof het water met emmers uit den hemel nederstort.
Ofschoon dus de regen Donderdag ophield, voorspelde ons de betrokkene lucht echter voor dien dag weinig mooi en droog weder; wij zagen dus van alle wandelingen af, en, in plaats van zelve naar de digtbij gelegene Plantaadje Frederiksoord te kuijeren, waar vrienden en kennissen van ons uit de stad gelogeerd waren, zonden wij hun ons compliment met den voeteboy, en lieten, gelijk wij bij ons vertrek uit de stad beloofd hadden, vooral aan onzen vriend, Do. m***, die mede aldaar zich bevond, weten, dat zijn gezin in de stad welvarend was. Kort daarna ontvingen wij eene uitnoodiging van hunnen gastheer, den Heer b***, welke die Plantaadje administreert, om bij hem het middagmaal te komen gebruiken; maar het slechte weder, en vooral de bedenking, dat op Johanna en Margaretha reeds het een en ander voor het middagmaal gereed gemaakt zou zijn, deed ons besluiten, voor die invitatie onzen vriendelijken dank terug te zenden, het voornemen behoudende, om den volgenden dag op Frederiksoord eene visite te maken; doch ook hierin werden wij naderhand verhinderd, zoo door den regen in de morgenuren, als wijl het gezelschap, dat zich op die Plantaadje bevond, kort daarop weder naar het Fort terugkeerde. Het overig gedeelte van Donderdag leverde ons dus weinige gelegenheid, om een' voet buiten het woonhuis te zetten; al koutende verdween alzoo die dag, en het gezelschap, door de drokten van den morgen vermoeid, begaf zich vroegtijdig ter ruste, zoodat ten half tien ure 's avonds, in en rondom het woonhuis, het grootste gedeelte, zoo niet allen, eene diepe rust genoten.
Het zou onvergeeslijk zijn, u, terwijl ik een uitstapje naar Plantaadje beschrijf, onkundig te laten van de gewone manier van leven aldaar, die dan ook nog al verschilt met de leefwijze aan het Fort, d.i. in de stad Paramaribo. - Hier (in de stad) staat men meestal, gelijk ook op Plantaadje, vroeg op, zoodat de opkomende zon weinige inwoners meer in den slaap behoeft te storen. Er is hieromtrent echter ook al geen regel zonder uitzondering, en, hoe matineus ook verre het grootste gedeelte moge zijn, vindt men ook hier, gelijk elders, menschen, die kwalijk de vêren verlaten kunnen, tot dat hun arbeid geen langer uitstel lijdt. Deze meenen welligt, dat het goud, dat ook vooral hier de morgenstond in

{==577==} {>>pagina-aanduiding<<}
den mond heeft, zoogenoemd Westindisch goud is en de proef niet kan doorstaan; waarom zij het dan ook niet noodig oordeelen, van denzelven gebruik te maken. Na een kort ontbijt, bestaande eenvoudig uit een stuk brood met een kop thee of koffij, besteedt men de morgenuren tot de afdoening zijner voornaamste bezigheden. Moet men dezen of genen spreken, of eene visite maken, dit dient vóór 8 ure te geschieden, wijl na dien tijd de hitte het loopen te lastig maakt. Tegen 11 of 12 ure wordt de tafel gedekt, en men gebruikt het zoogenaamd breakfast, meestal zonder gasten, ten ware de eene of andere huisvriend zich juist tegen dien tijd aanmeldde, voor wien de breakfast-tafel altijd genoeg oplevert. De meeste inwoners leggen zich nu een paar uren ter ruste; welke gewoonte, hoezeer ik er mij in den beginne tegen verzette, thans ook nu en dan door mij wordt gevolgd, wijl ik mij verbeelde, dat dezelve in dit warme klimaat heilzaam is. Immers gemeenlijk voelt men zich alhier na het vermelde ontbijt geneigd tot rust; en reeds seneca zeide, dat men onder geleide der Natuur niet ligt kan dwalen. Tracht men mij tegenwerpingen te maken, dan haal ik het voorbeeld van boerhaave aan. Ik herinner mij, namelijk, in zeker physiologisch werk gelezen te hebben, dat die groote man, het met zichzelven niet eens zijnde, of het loopen of rusten na den eten het gezondste was, ter proefneming eenige honden zoo veel spijze liet voorzetten, als zij nuttigen wilden; daarna nam hij een gedeelte dier dieren ter wandeling met zich, terwijl hij de overigen liet slapen; te huis komende, deed zijn lust tot onderzoek hem de geneeskundige wreedheid begaan, om allen deze dieren de maag open te snijden, en nu bevond hij, dat het eten in de magen der honden, die geloopen hadden, onverteerd gebleven was, terwijl integendeel in die der overigen de ingenomene spijze tot een'
behoorlijken staat van vertering gebragt was. Doch deze anekdote zal u welligt bekend zijn; vergeeft mij dan, dat ik u op ouden kost onthaalde; ik wilde alleen maar zeggen, dat, indien ik mij soms ook tot een middagslaapje nedervlije, ik alsdan volgens het voorschrift der Natuur handel, die het post coenam stabis van hippocrates eerder schijnt aan te prijzen, dan zijn mille passus meabis! Dit middagslaapje, nu, rekt de een langer uit dan de ander; gewoonlijk maakt men tegen half 3 à 3 ure weder op het kantoor te zijn, om het onafgedane ten einde te brengen, en

{==578==} {>>pagina-aanduiding<<}
te zien, wat de klerken uitvoeren. Allengskens nadert nu de tijd van het middagmaal, dat tegen 5 of 6 ure gehouden wordt, en 't welk men, even als het breakfast, door een' kleinen Appetätmacher laat voorafgaan. Na het middagmaal dient men thee en koffij voor, en brengt den avond voor het overige op dezelfde wijze door als in Europa, behalve dat het souperen hier minder bekend is. Het uur, ter nachtrust bestemd, is gewoonlijk 11 of half 12. Hiervan moet men echter de meeste Surinaamsche vrouwen uitzonderen, die zelden later dan tot 9 ure opblijven. - Vergeeft mij, dat ik u op eens zoo van Johanna en Margaretha naar het Fort heb teruggevoerd; doch mijne beschrijving van onze leefwijze zou niet volledig zijn, indien ik alleen verteld had, hoe men op Plantaadje den dag doorbrengt.

(Het vervolg en slot in No. XIII.)




Een min algemeen bekende geestelijke ambtenaar.

Onder de Spanjaarden, die, na de beslissende nederlaag der Koningsgezinden, van de vaste kust zich op Curaçao kwamen nederzetten, was er een van eene zonderlinge broodwinning. Hij was eigenaar van een Mariabeeld, dat hij, voor een' aanzienlijken prijs, verhuurde, om de zoogenaamde acht dagen mede te houden. Wanneer dit beeld niet in omwandeling was, werd hetzelve, ten nutte van het algemeen, in de kerk bewaard. De man werd, wegens zijne bediening, (want elk begrijpt ligt, dat hij met privilegie en authoriteit voorzien was) Guaan de la Vierga (Jan van de H. Maagd) genoemd. Zijne werkzaamheden bestonden alleen in het mooi en rein houden van het Mariabeeld, hetzelve gedurig van nieuwe en schoone kleedjes, van oorringen en halskettingen te voorzien; en van dezen pligt heeft Guaan de la Vierga zich bestendig met allen ijver gekweten: want nooit zag men het beeld van nuostra Signora del Carmen van deszelfs achtdaagsche visite in de kerk terugkomen, of het had een nieuw kleedje aan. Of Guaan de la Vierga de oudere kleedjes, met eenige opcenten, als zijnde door het beeld van de H. Maagd gedragen, verkocht, en deze speculatie als een tak van zijn inkomen mag worden aangemerkt, heb ik niet kunnen te weten komen; zooveel is zeker, dat hij door het bezit van de Signora del Carmen een ruim bestaan had, voor een aanzien-
{==579==} {>>pagina-aanduiding<<}
lijk man doorging, en te Curaçao in een der grootste huizen woonde.
Doch alles op deze wereld is voorbijgaande en van korten duur; zoo was 't ook hiermede gelegen: slechts twee jaren mogt de R.C. kerk te Curaçao zich verheugen in het bezit van het beeld der H. Maagd Signora del Carmen: op eens krijgt Guaan de la Vierga het in 't hoofd, om Curaçao te verlaten, pakt het beeld der H. Maagd met deszelfs toebehooren in eene kist, en vertrekt in de maand Augustus 1823 naar Cuba. Velerlei waren de gissingen wegens het vertrek van Guaan de la Vierga. Eenigen schreven het daaraan toe, dat hij zag, dat het met hem te Curaçao, op den duur, zóó niet opnam, als op de Spaansche kust; anderen meenden, dat hij de Couranten had hooren lezen, (want of Guaan de la Vierga zelf kon lezen, daaraan twijfelde men ten sterkste) daaruit vernomen had, hoe laat het tegenwoordig in vele landen van Europa is, en daardoor op de gedachte was gekomen, om zijne diensten aan zekere groote, magtige Heeren in Europa aan te bieden, of deze hem misschien ergens toe konden emploijeren, doch weder anderen waren van meening, dat deze belangrijke, nuttige man zich van Cuba, alwaar men tegenwoordig ook al de dwaze woorden Vrijheid en Volkenregt begint uit te spreken, dadelijk naar Europeesch Spanje begeven zou, en deze gedachte is niet ongegrond; want, kort vóór het vertrek dezes kerkelijken Ambtenaars, werd alhier het berigt aangebragt, dat ferdinand VII, door zijne Fransche Broeders verlost, weder te Madrid was teruggekomen, om aldaar in zijne oude regten en magt hersteld te worden.

B.
Curaçao, October 1823.

Eenige bijzonderheden, rakende den Zodiak, of dierenriem, van Denderah.

De ringvormige Dierenriem van Denderah, onlangs naar Europa overgebragt, is voorzeker een buit van geheel bijzonzonderen aard, dien men aan Egypte ontvoerd heeft. Toen de Franschen, onder den Generaal dessaix, langs de boorden van den Nijl voortrogen, om in Opper-Egypte door te dringen, kwamen zij ook aan het dorp Denderah, het oude Tentyra, waar verspreide bouwvallen hun de voormalige lig-
{==580==} {>>pagina-aanduiding<<}
ging eener oude stad aankondigden; maar deze puinhoopen wekten nog op geenerlei wijze het vermoeden, dat deze overblijfselen zouden bewaard gebleven zijn in dien onbeschadigden toestand, waarin zij naderhand werkelijk zijn aangetroffen. Bij het gezigt van den grooten Tempel van Denderah werden zij echter op eenmaal zoo zeer van bewondering getroffen, dat de geheele armee haar levendigst vreugdegejuich deed hooren. Inderdaad eene zeldzame hulde, welke de Franschen destijds aan de beschaafdheid dier oude streken, en aan het vernuft van kunstenaars toebragten, die vóór meer dan 3000 jaren leefden! Het gezigt dezer gebouwen had zoo zeer de bewondering der armee gewekt, dat de soldaat zelf zijnen weg verliet, om deze gedenkstukken met eigene oogen te aanschouwen. Toen de Generaal dessaix de verschillende verblijven des Tempels doorliep, ontdekte hij voor het eerst dien ringvormigen Dierenriem, die zich thans in Frankrijk bevindt. Hij gaf van zijne ontdekking dadelijk kennis aan de Geleerden, welke den togt naar Egypte vergezelden, die dan ook terstond den grootsten ijver deden blijken, om zoo wel dit wonderstuk van Thebaës, als de paleizen van Lougsor en Karnac en eene menigte andere gedenkstukken te doen kennen, die den voormaligen luister dier
gewesten, welke tegenwoordig genoegzaam niets dan woestijnen zijn, ten duidelijkste bewijzen. De Heer denon kwam dus te Denderah, om deze trotsche gebouwen op te nemen, en eene afbeelding van den Dierenriem te maken.
Nadat men het puin had opgeruimd, hetwelk den Tempel omgaf, en niets scheen te beloven, dat den kunstenaar voor zijne lange en moeijelijke reis zou kunnen schadeloos stellen, veranderde de zaak op eenmaal van gedaante. Ziet hier de eigene woorden van den Heer dubois-aymé: ‘Ik naderde langzaam, tot op het oogenblik, dat ik den top des heuvels bereikt had; nu sloeg ik mijne oogen op, en zag in mijne nabijheid zes Vrouwehoofden van eene kolossale grootte geschaard. Mijne verbeelding, hiermede geheel vervuld, liet mij niet toe, iets anders te zien; ik bleef beweegloos van bewondering staan. Eindelijk bemerkte ik dan ook eenen Tempel op die plaats; maar dit is ook alles, wat het geheugen mij daarvan weet voor te houden, want ik vestigde geheel geene aandacht op de gedaanten en vormen van datgene, wat mij zoo zeer trof. Uit mijne bedwelming bekomen en meer naderende, ontdekte ik ook

{==581==} {>>pagina-aanduiding<<}
den grootschen voorgevel van dit gebouw, en de tallooze schoonheden, die hetzelve versieren. Ik weet niet, hoe ik het zal uitdrukken, wat ik destijds ondervond; maar wel, dat ik overluid uitriep: Wat is dat schoon! en dat ik zulks tegen mijne Qaouâs herhaalde, even alsof zij mij verstonden.’
Nadat men eene poort, die den sterksten indruk maakt, is doorgegaan, ziet men den ingang van den grooten Tempel voor zich. Het uitstek is, tot op 60 voeten hoog, ondersteund door zes kolossale standbeelden van Isis. Het schijnt, dat men op eenmaal in eene tooverwereld is verplaatst, zoodanig blijft men steeds, in bewondering opgetogen, deze grootsche overblijfsels aanstaren. Volgens Egyptisch gebruik, zijn alle muren, in- en uitwendig, geheel met beeldhouwwerk versierd, ja zelfs de kolommen zijn daarmede overdekt. Deze afbeeldsels waren weleer met verschillende kleuren gedekt, waarvan nog een groot gedeelte aanwezig is. Het was ongetwijfeld door middel van dit beeldwerk, dat deze volken de geheugenis van merkwaardige gebeurtenissen voor de nakomelingschap bewaarden, die zij dan in hunne heilige taal uitdrukten; zoodat de muren voor hen geschiedboeken waren.
Men is door een paar duistere opschriften verleid geworden, deze gebouwen aan de Grieken of Romeinen toe te schrijven. De bouworde strijdt echter geheelenal daarmede. De Gottische bouwkunst, met hare stoute gewelven, kruisbogen, en dunne, als 't ware in bundels gekoppelde, zuilen, gelijkt zelfs nog meer naar het werk van Grieken en Romeinen, dan deze Egyptische gebouwen. De Grieken kenden deze hieroglyphische schriftteekenen geheel niet; hoe zouden zij dan duizende vierkante ellen muurs, met ongehoorde kosten, met deze teekenen bedekt hebben? Het geheele gebouw is uit een' fijnen, digten zandsteen zamengesteld, die de eeuwen heeft kunnen trotseren.
Verscheidene binnenvertrekken maken het geheel des gebouws uit. Een trap, tot welken echter de toegang verstopt is, geleidt naar het plein des Tempels, op hetwelk eenige uit leem gebouwde hutten van een ellendig Arabisch dorp geplaatst zijn. Daar de trap onbruikbaar is, komt men tot dit plein enkel langs een hobbelig en steil pad buiten den muur van het gebouw, vervaardigd uit opeengestapelde brokken puins. Dit dorp is hier als in eene soort van schuilplaats ge-
{==582==} {>>pagina-aanduiding<<}
legen, dewijl de paarden der rooszieke Bedouïnen hiertegen niet kunnen opklauteren.
Een der zich aldaar bevindende Dierenriemen is aan den ingang geplaatst, en uitgehouwen aan de zoldering tegen de zijdelingsche paneelen.
Op het plein des Tempels vindt men een nevengebouw, uit drie bijzondere stukken bestaande, waarvan het eerste van boven open is, en den toegang bevat tot het tweede, hetwelk door twee vensters licht schept. Vervolgens komt men in het derde, hetwelk geen ander licht dan door de deur ontvangt. Al de muren zijn met beeldhouwwerk bedekt, dat met de uiterste zorg vervaardigd is. De verf, waarmede zij overtogen waren, heeft aan de werking des tijds geenen weêrstand kunnen bieden, of is met eene roetkorst overdekt, afkomstig van den rook der flambouwen van de reizigers, die tot daartoe doordrongen. In het middelgedeelte van dit gebouw, nu, werd de ringvormige Dierenriem gevonden.
De zoldering dezer zaal is in twee gelijke deelen verdeeld door eene figuur, die in eene soort van rolrolde nis is geplaatst, en welker voeten van den besten stijl zijn. Langs elke zijde loopt een zoom van hieroglyphische teekens. In de linker afdeeling dezer zoldering bevond zich het bedoelde stuk. Hetzelve is almede in eene soort van digten zandsteen uitgehouwen. De zoldering van het verblijf, waar dit stuk aangetroffen werd, is gemaakt uit drie groote steenen, zoo kunstig zamengevoegd, dat men, in weerwil van den ouderdom des gebouws, nog niet in staat is, de voegen te ontdekken; men heeft dezelve eerst gevonden, toen men deze steenen wilde wegnemen. Een derzelven bevat het middelstuk des Dierenriems bijna geheel, benevens acht van de twaalf beelden, die hem schijnen te dragen; zoodat het geheel de gedaante heeft van een langwerpig vierkant van omtrent twaalf voeten lengte bij zes voeten breedte. De tweede steen, die het middelste gedeelte der zoldering uitmaakt, bestaat uit een' meer fijnen en meer digten zandsteen. Hij bevat het overig deel des Dierenriems, benevens de vier andere beelden, die hem houden. Daar deze steen fijner van korrei is, zoo is het snijwerk daarin ook zuiverder en beter bewaard. Toen deze steen nog op zijne plaats was, bevatte hij ook de schoone beeldtenis van Isis, die zich in het midden dwars door de zaal uitstrekte, alsmede een gedeelte der beeldsprakige teekenen, welke op den derden steen gevonden

{==583==} {>>pagina-aanduiding<<}
worden, die de zoldering hielp uitmaken. Deze drie steenen zijn genoegzaam van gelijke grootte; en, daar zij eene dikte van drie voeten hebben, moet het gewigt van elk derzelven omstreeks 40,000 ponden beloopen. Men bezit thans in Frankrijk den eerstgenoemden met een gedeelte van den tweeden steen, te zamen den geheelen Dierenriem bevattende, benevens de twaalf groote figuren, die denzelven aan de zoldering schenen vast te houden, en eenige aanhangende beeldsprakige teekenen.
Het is bekend, dat de Heer saulnier aan den Heer le lorrain had opgedragen, dezen ringvormigen Dierenriem uit zijne verblijfplaats weg te nemen, nadat hij hem van zagen, dommekrachten en andere werktuigen voorzien had, die uit Parijs derwaarts gezonden waren. Deze Heer leide zich met ijver op deze zaak toe, nadat men, op gunstige voorschrijving, daartoe eenen firman van den Pacha had erlangd. Hij nam buitenwaarts van de zoldering zoo veel af, dat de steenen nog de dikte van éénen voet behielden; alstoen zaagde hij het stuk rondom los, dat hij wilde wegnemen, hierbij eenige uitwendige sieraden van weinig belangs opofferende. Hij had aanvankelijk het oogmerk, om de zoldering in haar geheel weg te nemen; maar de vrees, dat hij, bij de uitvoering van dit grootsch ontwerp, het voornaamste voorwerp der werkzaamheid mogt verliezen, bewoog hem, zich bij den Zodiak alleen te bepalen. En inderdaad, zonder dezen maatregel van voorzorg ware hem deze buit zeker ontgaan. Men kon er voorts niet aan denken, om deze steenen van het plein des Tempels langs de trappen neder te laten, uit hoofde der verstopping; maar de Heer le lorrain liet dezelve voortslepen tot aan den steilen afhang, die, gelijk te voren aangemerkt is, dient tot eenen weg, om op deze hoogte te komen. De groote steen heeft, bij acht voeten leugte, zes voeten breedte; terwijl de kleine, bij gelijke lengte, slechts de halve breedte heeft. Beider gewigt bedraagt te zamen genoegzaam 16,000 ponden.
De Heer salt, Consul-generaal van Engeland in Egypte, zich beschouwende als den éénigen persoon, die regt had om navorschingen in Denderah te doen, meende van zijn diplomatiek karakter te moeten gebruik maken, om een voorwerp te bemagtigen, welks verkrijging le lorrain bijna het leven had gekost. Immers de gezondheid van dezen Heer had zeer veel geleden, zoo wel door de hitte van het jaar-
{==584==} {>>pagina-aanduiding<<}
getij, als door den vermoeijenden arbeid, die tot het gelukkig slagen dezer onderneming werd vereischt. De Pacha van Egypte, wiens gezag men genoodzaakt werd in te roepen, besliste echter den twist ten voordeele van le lorrain. Deze daad van billijkheid kan hun geenszins bevreemden, die muhammed-ali kennen, en weten, in welke gunst de Franschen bij hem staan. Deze Pacha kon zich echter niet genoeg verwonderen, dat de Europeanen elkander het bezit van eene zaak betwistten, op welke zoo wel hij, als de Egyptenaren in het algemeen, zoo weinig prijs stellen; en hij betuigde lagchende, dat, zoo de steenen van zijn land meermalen zulke levendige twisten mogten veroorzaken, hij genoodzaakt zou zijn, den Grooten Heer te verzoeken, hem eenen helper toe te zenden, om die te beslechten.

De misdadiger.

(Appert, sur les Prisons, les Hospices, &c.)

Hoe vele misdaden straft de maatschappij, welke zij zoude hebben kunnen voorkomen, ja die zij zelve heeft veroorzaakt; gelijk eene slechte moeder, die weigert haar kind te zogen, en het naderhand de wreede kwaal verwijt, welke het met de melk der huurlinge heeft ingezogen!
Een menschenvriend bezocht, op zekeren tijd, eene onzer gevangenissen. Hoe kromp zijn hart zamen, bij het aanschouwen van die barbaarsche vermenging van misdaden met ligte misslagen, dwalingen, ongelukken en jeugdige onbezonnenheden! ‘Groote God!’ riep hij uit, ‘is het mogelijk, dat men, zonder mededoogen met hunne jaren en toekomstig lot, dezen twaalfjarigen knaap, die aardappelen stal, dien anderen, die een hoen ontvreemdde, dezen, die een brood wegnam, dien eindelijk, wiens gansche misdaad is een verlaten kind te zijn, dus in het gezelschap laat van dien struikroover, dien schaamteloozen dief, dien moordenaar, wien het schavot verwacht!’ - Terwijl hij bij deze gedachte huiverde, naderde hem de man, wien het schavot wachtte, en verzocht, als eene gunst, hem zonder getuigen te mogen spreken. Terstond zag nu onze menschenvriend in hem niet dan een' ongelukkige, dien hij moest vertroosten. Hij nam hem alzoo minzaam ter zijde, terwijl zachtmoedigheid om zijne lippen zweefde. ‘Hoezeer beklaag ik u!’ sprak hij hem toe: ‘Hoe toch hebt gij zoo geheel den Godsdienst en

{==585==} {>>pagina-aanduiding<<}
het gevoel der menschelijkheid kunnen vergeten en versmoren, dat gij een' uwer natuurgenooten van het leven kondet berooven? Helaas! in den toesland, waarin gij thans verkeert, wat kan ik voor u doen? Mijn medelijden baat u luttel; van God alleen moet gij alles verwachten; uw berouw vermag veel, en met weemoedige blijdschap wil ik mijne gebeden met de uwe paren.’ - ‘Mijnheer!’ hernam de Misdadiger op een' zachtzinnigen en bedaarden toon, ‘sinds lang verwacht ik niets meer van menschen; mijne hope is op God. Intusschen kunt gij nog iets voor mij doen, en ik heb eene bede aan u. Verleen mij een oogenblik gehoor. Wees van mijne vroege jeugd af, of, om beter te zeggen, een verlaten kind, leefde ik van aalmoezen. Bedelbrood is een harde kost, dien-dikwijls de verachting alleen aan het lastig aanhouden schenkt, of liever toewerpt. Op zekeren dag (de honger drong er mij toe) stal ik eenige appelen; ik werd gevat. Hadde men mij het kwaad, in den diefstal gelegen, onder het oog gebragt, ik zoude er berouw van gehad hebben: maar men zeide mij niets; men behandelde mij hard; men sloot mij, gedurende verscheidene maanden, op met menschen, door losbandigheid bedorven en met misdaden bezoedeld. Hunne raadgevingen verleidden, hunne valsche grondbeginselen verblindden mij, en bij het verlaten der gevangenis was ik een behendige dief geworden. Van nieuws greep men mij, en van nieuws en dieper nog werd ik in dit verblijf der eerloosheid verleid en verward. Na verloop van eenige jaren herkreeg ik mijne vrijheid; ik werd een gewetenlooze moordenaar!... Mijne overdenkingen, en, durf ik zeggen, mijn natuurlijk gezond verstand, hebben mij ten laatste tot inkeer gebragt. Onzinnige! Ik waande mij op de maatschappij te mogen wreken; zij wreekt zich thans op hare beurt.... Mogt ik tot dezen prijs vergiffenis verwerven bij het éénig regtvaardig Wezen, dat weet te onderwijzen en te vergeven!’ Op deze woorden hief de Misdadiger zijne
oogen ten Hemel, en de uitdrukking zijns gelaats was vol van eerbied, vertrouwen en ware vroomheid. Hij vouwde zijne handen; de wijsgeer deed desgelijks, en stoorde zijne godsdienstige aandacht niet. Weldra ging hij met warmte voort: ‘Mijnheer! Mijnheer! aanschouw deze jeugdige knapen, wier onschuld nog niet verloren is, en die alleen behoeven op den goeden weg gebragt te worden; wat kunnen zij, te midden van ons, anders opdoen, dan het besinettend voorbeeld der misdaad en de heilloosste lessen? Mijnheer! Mijnheer! in den naam van God

{==586==} {>>pagina-aanduiding<<}
almagtig, bijaldien gij eenigen invloed bezit, verwijder dan van hier die ongelukkige kinderen! Dat men hen onderwijze, dat men hen opbeure, dat men hunne arme zielen verheffe, in stede van ze te verbeestelijken! o, Welk eenen dienst zoudt gij hun bewijzen! Wat mij betreft, deze is de éénige gunst, die ik van u smeek, gelukkig van alsdan ten minste ééne goede daad verrigt te hebben, alvorens te verschijnen voor den oppersten Regter.’ - Hij zweeg. De wijsgeer bleef van verbazing en bewondering roerloos staan. ‘Wetgevers,’ riep hij uit, ‘en gij allen, die magt bezit, welk eene les voor u!’




Het leven van vrolijke Fransje.


Weg, stroeve Zedigheid! weg, Ernst! met al uw rimpels! 
Wie 's levens zee bezeilt, voer' lustjes in zijn wimpels; 
Op zoete vrijheid tuk, breek' hij door elken band, 
Gedreven door den wind, die zijne zeilen spant! 
Dus dacht ook Fransjen eens, wiens nooit volprezen leven, 
Zoo ver mijn kennis reikt, nog nimmer werd beschreven. 
Zijn vader was een man, die goeds genoeg bezat, 
Voor elke vreugde lust, maar niet tot werken had, 
En, schoon Fortuin hem mild met elke gaaf bedeelde, 
Zich, wars van bezigheid, uit loutren smaak verveelde. 
Mama, die, in haar jeugd, een welgevulde koon 
En rozen had der kunst, ging in haar stad voor schoon, 
Daar, aan haar rijk geslacht bij schepels toegemeten, 
Het schitterend metaal de verfdoos deed vergeten. 
Zij had de poezle hand door arbeid niet bevlekt, 
Noch naar een stroeve naald of huiswerk uitgestrekt; 
Maar bezig, ieder uur, met kwikjes, strikjes, plooijen, 
Was zij een meesteres in 't, naar de Mode, tooijen. 
Uit zuivre liefde alleen werd eens de knoop gelegd; 
Een voorbeeld was hun huis der zaligheên van d'echt. 
Tot aan den middag bleef de glorie van den morgen, 
In der gordijnen schaaûw, voor 't edel paar verborgen; 
En bijna leî de nacht zijn' zwarten sluijer af, 
Eer zich met 't vrome wijf de man ter rust begaf. 
Hij had wel nu en dan zijn' vreemden smaak en grillen; 
Maar 't vrouwtje waagde 't niet, den echtvriend te bedillen, 

{==587==} {>>pagina-aanduiding<<}

Daar zij aan eigen trek den vrijen teugel liet, 
En nimmer door het oog van manlief werd bespied. 
Geen onweêr stak er op, niets mogt hun echtheil storen, 
En (mild is toch Natuur!) ons Fransje werd geboren. 
De luijermand was rijk, als van Baron of Vorst; 
De zoogster reeds besteld, met onbesmette borst; 
En, schoon zij kracht en merg had in den bloel van 't leven, 
Van 't lastig zogen was de moeder dus ontheven: 
Genoeg had zij gedaan, schonk ze aan het knaapje 't licht, 
En op haar schoudren woog, hersteld, geen enkle pligt. 
Vrij moet de sterveling, dat heerlijk schepsel, werken: 
Ook 't waardig oudrenpaar stelde aan zijn' wil geen perken. 
't Vloog alles, als hij schreeuwde; en wie hem tegensprak, 
Die vond, als de avond viel, geen bed meer onder 't dak. 
Het regende banket, kon men zijn' wensch slechts raden; 
Zijn gril gold voor vernuft, al mogt ze ook andren schaden; 
Een oorveeg aan den knecht of de al te trage meid 
Bewees zijn warme zucht voor onafhanklijkheid; 
En, wie hier aanspraak ook op regten mogt beweren, 
Moest, om het lieve brood, van 't knaapje mores leeren. 
Geen Feniks vloog zoo vlug door 't eerste letterveld; 
Verheven boven 't gros was mijn begaafde held: 
Hij kon, naauw half volgroeid, reeds enkle woorden spellen, 
En, schoon nog stotterend, van een tot twintig tellen. 
Zijn schrift was als de naam van menig' man van staat, 
Waarop men uren staart en dien nogtans niet raadt. 
Der Gallen rijke taal moest hij, nog kind, reeds leeren; 
Haar kan geen man van smaak of hoogen rang ontberen: 
Het Neêrduitsch is te stroef; maar de andre glad en rond, 
Voortreffelijk geschikt voor eenen beuzelmond. 
Latijnsche en Grieksche spraak; die kostten luttel zwoegen, 
En, pas student, kon hij verbuigen en vervoegen: 
En nu, vol vuur, gevormd, beschaafd van top tot teen, 
Snelt Fransje, eens ieders lust, naar de Akademie heen. 
Hier doet de vlugge knaap de stoutste reuzenstappen 
In 't onafzienbaar veld der eedle wetenschappen: 
Niet die, wier merg den geest met ijdle wijsheid voedt, 
Hem in het ruim gebied der oudheid wandlen doet, 
Of wijzen op den grond der menschelijke regten, 
Waaraan wij dwazen nog, uit domheid, waarde hechten; 
Niet die, wier hooge vlugt het oog ten hemel leidt, 
Waar 't staart op sterrenglans en zonnenmajesteit, 

{==588==} {>>pagina-aanduiding<<}

Daar nederig de wiek plooit bij de gloênde stralen, 
Om kennis uit den schoot der diepe mijn te halen; 
Niet die, waarvoor de Dood, al is zijn zeis gereed, 
Soms, als hij maaijen wil, uit eerbied, rugwaarts treedt: 
Maar 't moorden van den tijd, te traag voor vlugge knapen, 
Als ware hun de geest des vlinders ingeschapen; 
Het offeren, omkranst met 's wingerds heerlijk blad, 
Aan hem, wiens purpren druif het edelst vocht bevat; 
Van zoeten wellust 't zaad in elke borst te strooijen; 
En, boven alles nog, 't fatsoenlijk rinkelrooijen. 
Zoo leeft ons Fransje daar: hij promoveert met eer, 
En keert, met roem belaân, welhaast als Meester weêr. 
Zal hij nu van zijn stem de pleitzaal doen weêrgalmen, 
En sieren, Cicero! als gij, het hoofd met palmen? 
Of, Boerhaave! op uw spoor, knaagt wreede ziekte en pijn, 
De roem van 't Vaderland, een reddende Engel zijn? 
In 't heerlijk Paradijs der fraaije lettren weiden; 
Wie tuk op geuren is, in d'eedlen lusthof leiden; 
Of puren, altijd noest, gedreven door zijn vuur, 
Uit elken honigschat der lagchende Natuur? 
Neen! schooner is zijn baan; en, wie hem ook moog' laken, 
Hij luistere, en de gloed der schaamte verwt zijn kaken. 
Hij volgt denzelfden weg, dien menig koopman loopt, 
Voor wien der oudren vlijt het goud heeft opgehoopt, 
En, 't geen tot roem verstrekt van groote en wijze heeren, 
Een held in 't zwieren is en 't onbezorgd verteren. 
Hem is de kunstenaar in menig' trek gelijk, 
Die, bij den gloed der jeugd en aan verbeelding rijk, 
Gestaag het nieuwe schept, en kieschheid, smaak en zeden, 
Door dommen hooggeschat, beschouwt als kleinigheden, 
Hij is van 't zelfde ras met u, o Puikpoëet! 
Die wellust in 't gewaad der reine liefde kleedt. 
Hij mikt op 't zelfde wit als die verdienstlijke ouden, 
Die over Venus' dienst een leerrijke oefning houden. 
Niet grooter is de knaap, dan de eedle handwerksman, 
Die lust zoekt voor zijn werk, door 't legen van de kan; 
En, wie om echt genot de warme borst voelt zwoegen, 
Zal gaarne zich bij Fransje en zijn gezellen voegen. 
Voor hem, die nimmer nog de dagtoorts rijzen zag, 
Begint, het is te vroeg, te tien of elf de dag; 
En geeuwend moet hij nu het bed van eiderpluimen, 
Vermoeid en afgemat en loom en vadzig, ruimen. 

{==589==} {>>pagina-aanduiding<<}

Verveling grijpt hem aan, hoe hij verstrooijing zoek'; 
Geen toevlugt in dien nood, dan 't blaadren in een boek. 
Hoe! boeken? Moet hij nog, na zulk een studie, leeren? 
Kan men, bij echten smaak, die vodden niet ontberen? 
Neen: 't ligt hier aan de keuze; en 't vrolijk Fransje koos, 
Geleid door fijn gevoel; geen blad is zouteloos. 
Gij vindt er, wat zijn' lust al aanstonds moet verraden: 
Vertoogen over 't haar en reukwerk en pommaden; 
Het leven van Dameet, wars van der oudren huis, 
Gelijk een hinde schuw voor 't foltrend oefningskruis; 
De reis van vluggen Jan, die door de wereld dwaalde, 
Zich baadde in zingenot, zijn schulden nooit betaalde; 
De kunst, om, bij 't gemis van alles, wat een' man 
Bevoegdheid voor een ambt of eerpost geven kan, 
In vleijerij volleerd, bedreven in het kuipen, 
Al wordt hij ook getrapt, het kussen op te kruipen; 
En, wat hem aanspraak geeft op d' eerbied van 't heelal, 
Hoe men de lieve maagd het best verleiden zal. 
De spiegel, 't heerlijk glas, toegevend voor gebreken, 
Dat deugden toovren kan, al zijn ze 't hart ontweken, 
De zoete vleijer, dien geen hoovling evenaart, 
Waarin zich hoogmoed blind en schoon 't mismaakte staart, 
Lokt nu den jongeling; en, zeker te behagen 
Aan eigen needrig oog, gaat hij hier wierook vragen: 
Die wordt hem toegezwaaid, dien zwelgt hij gretig in, 
En maakt nu met zijn werk, hoe moeilijk, een begin. 
Daar, waar nieuwsgierigheid, als 't bietje op bloem en blaadren, 
Uit elke hemelstreek den honigschat komt gaadren, 
De staatkunde, engelrein, ons op haar vrucht vergast, 
En, als de versche sneeuw, zelfs monsters eerlijk wascht, - 
Daar lacht hij om den twist van Demagoog en Grooten, 
En, wie zijn doel ook miss', hij weet toch raak te stooten; 
Op 't vorstelijk biljart is hij Napoleon, 
En nimmer vond hij nog een' sterker' Wellington; 
Hij stuwt de ballen voort, als Grooten legerbenden, 
Weet hen gestaâg, door kunst, een' andren weg te zenden, 
En stopt die, met een kracht, die davert als een smak, 
Eer iemand het vermoedt, al klotsend in den zak. 
Maar, die gestadig werkt met strakgespannen veren, 
Kan op den langen weg geen lafenis ontberen: 
Hij zoekt haar in het nat, dat geur en gloed vereent, 
En, als een loopend vuur, door merg dringt en gebeent'; 

{==590==} {>>pagina-aanduiding<<}

Schoon ondervinding 't ook, door grijze en duttende ouden 
En menig Esculaap, voor een vergift doet houden: 
Of, als Natuur, jaloersch, dat hij haar hand versmaadt, 
Naar eigen' zinnenlust den jongling datlen laat, 
Dan leent hij, maar te laat, het oor aan hare leering, 
Drinkt waterchocolade en worstelt met de tering. 
Zoo wordt een uur gedood; de tafel is gereed; 
't Is of een stemme roept: ‘Gezonden! proeft en eet.’ 
Zitte aan, wien 't lusten moog': zou hem de disch behagen? 
De lastige arbeid slechts geeft hongerige magen; 
En, wien ook ijver dreef naar bosch of akker heen, 
Hij laat genot en werk aan 't stekeblind gemeen. 
Gelukkig volk, dat woont, waar Romes helden rusten, 
Of, schoon Parthenope! aan uw bebloemde kusten! 
De zwoele middag voert, als door een tooverroê, 
Die al uw leden raakt, het domlig slaapje toe: 
Aan 't fonklend oog vergunt Natuur den lonk niet langer. 
Maar in het Noorden dut slechts de eedle ledigganger. 
Ook Fransje, van dat oud en hoogvereerd geslacht, 
Slaapt op de sofa voort, tot frissche thee hem wacht. 
Nu, waar den geurgen drank albasten handen brouwen, 
Wijdt zich de knaap aan u, o nooit volprezen Vrouwen! 
Hij slurpt hem, door uw zorg al schertsend toebereid, 
En 't kiesch gesprek getuigt van 's jonglings zedigheid. 
Gij moet hem soms een woord, een weinig ruw, vergeven, 
En blozen nu en dan: zoo wèl weet hij te leven. 
Geen zeden tast hij aan; schoon gij in elke punt 
Den vriend van reinheid, deugd en Godsdienst merken kunt. 
Zijn beelden zijn niet naakt; maar alles kunt ge raden, 
En wat hij sluijer noemt, is van de fijnste draden; 
En, als gij rimpels trekt, op eigen waarde fier, 
Hult dubbelzinnigheid straks de adder onder 't wier. 
Tot eindlijk de avond valt, wordt hier de tijd gesleten; 
Nog weinige uren slechts, dan is de dag vergeten: 
Maar ook elk uur hoe traag! Komt, vriendlijk Homberspel, 
Quadrille, Boston, Whisk! verlost hem van die hel: 
Want, erger toch dan al het foltren van haar plagen, 
Het valt ons Fransje zwaar, dat lastig pak te dragen. 
Maar niet de kaart alleen: de toonkunst is gereed, 
En noodt hem op 't akkoord, dat zij te scheppen weet. 
Dan, hoe zij andren ook moog' roeren en bekoren, 
Voor harmonie, welke ook, heeft hij volstrekt geene ooren. 

{==591==} {>>pagina-aanduiding<<}

De trippelende dans? Ja, hier eerst vindt hij pret: 
De bloem der lieve jeugd, bevallig, vriendlijk, net, 
Gezind tot huppelen en tot onschuldig kozen: 
Maar zijt voorzigtig, meid! hij aast op lenterozen, 
Een vlinder uit het heer, dat ras in sluimring wiegt, 
En, na der vleuglen slag, al spottend u ontvliegt. 
Zoo eerlijk is zijn hart als 't lagchend oog des valschen: 
Kom, nader tot die borst, bij het vertrouwlijk walsen; 
En, eer gij 't nog vermoedt, ontleert hij u den blos, 
En maakt den stijven band der stroeve zeden los. 
Nu heeft de doffe klok reeds middernacht geslagen; 
In de armen van de rust ligt, wat wij woelen zagen; 
De stilte heerscht alom; zelfs gloeijende eerzucht slaapt 
Vermoeid bij d' afgrond in, die aan haar voeten gaapt: 
Maar die van Fransjen en zijn wakkere gezellen 
Bestaat in Morpheus zelfs, hoe sterk, de wet te stellen. 
Hij dale ook zijdezacht op pinkende oogen neêr, 
Champagnes tintlend vocht geeft hun de veerkracht weêr. 
Bourgognes gloeijend vuur is in hun hoofd gevaren, 
En 't bloed gonst, als een stroom, door de opgezwollen aâren. 
De flesch wordt nu te koud voor hun verhitte hand; 
Zij kletst haar huivrend neêr, en bloedrood wordt de wand; 
De tafel raakt omver met volgeschonken glazen, 
En 't wordt te naauw in huis voor de opgewonden bazen. 
Nu is de ruime straat, schoon ook als pleinen breed, 
Zelfs te eng voor 't vrolijk volk, dat van geen sturen weet; 
Het vuur vliegt uit den kei, gelokt door bloote klingen, 
Wijl scherven hier en daar uit broze ruiten springen; 
De nachtwacht klept verkeerd, als ware er brand ontstaan; 
Zij vat den woesten hoop met forsche vuisten aan; 
En eerlang, komt Diaan het schoon tooneel beschijnen, 
Zien we in het bed van dons fatsoenelijke zwijnen. 
Was dit, o Maatschappij! dier helden meesterstuk, 
Arm bleeft ge aan fijn genot en gadeloos geluk: 
Gij zaagt de schoonste kunst dan niet ten toppunt voeren, 
Noch 't heerlijk weefsel van haar netten, strikken, snoeren; 
Geen meisje viel er dan, door 't luistren naar een' eed, 
Wijl 't zweren bij die maats slechts boert en spelen heet; 
Gij hadt dan 't schouwspel niet der vaderlijke smarte, 
Noch van den wreeden worm in 't krimpend moederharte; 
Geen traan wierd in uw oog door 't ramlend rif gewekt 
Van 't speelkind, bleek en zwak, met vodden naauw bedekt; 

{==592==} {>>pagina-aanduiding<<}

En, wie verleiding ook, uit wansmaak wis, moog' wraken, 
Tot stelsels zaagt gij nooit hun wetenschap volmaken. 
Juich dan die helden toe: is ons het weenen zoet, 
Zij lokken hem in 't oog, den zilten tranenvloed; 
Liefdadigheid! gij vindt hier, armer dan het meesje, 
't Verlaten schepsel, door der oudren schuld een weesje; 
U streelt, gekuischte smaak! als het in 't wilde wast, 
De vloek, harmonisch schoon, die in onze ooren krast; 
En, 't geen het toppunt is, het lastig pak der zeden, 
De band, die altijd knelt, wordt in het stof vertreden. 
Hun loon, hun heerlijk loon is, naar verdienste, groot: 
De middag is naauw daar, reeds kwijnt hun avondrood; 
Geen oogst ligt in hun schuur, door dwaze vlijt vergaderd, 
En hart en hoofd zijn arm, nu hen de winter nadert. 
Uw zoet, herinn'ring! toch: zij leven van die vrucht: 
Der onschulds droef gekerm, der oudren vloek en zucht. 
De wereld moog' hun ook geene achting waardig keuren: 
Hoe! zou de groote ziel, moet zij haar derven, treuren? 
't Geweten doet haar regt, zoo luid, dat, als het spreekt, 
Ook nog de laatste tint van 't stervend rood verbleekt. 
Alleen toch, 't kan niet zijn: zij zoeken, liefde! uw rozen, 
Onmisbaar voor het hart: een vrouw wordt nu gekozen, 
Zoo zedig als de knaap: zij vangt hem in haar net, 
En zacht, als zijde zelfs, is voor den man haar wet. 
‘Verdiend,’ dus roept zij uit, ‘hebt gij van ons de roffel. 
U, hommel mijner kunne! u straffe mijn pantoffel! 
't Is billijk, dat de knaap, die lust in 't rooven had, 
Een wreekster vind' der bloem, die hij in 't stof vertrad. 
'k Zal uw Megera zijn: en gij, zoo wreed, zoo schuldig, 
Kniel voor mijn' schepter neêr, en draag uw lot geduldig!’ 
Zoo spreekt ze: eerbiedig neemt de held zijn mutsjen af; 
Hij kust haar poezle hand, en zwijgt tot aan het graf. 
 
H. van loghem. 


Maria, of het meisje uit de herberg.

Eene ware Gebeurtenis.

Wie is dat arme meisje, wier wild uitzigt een hart verraadt, te zeer geschokt om zich te kunnen uitstorten? Zij schreit niet, maar dikwijls loost zij een diepen zucht; zij klaagt nooit, maar haar zwijgen duidt de ongeneeslijkheid aan van een ingekankerd hartzeer. Zij zoekt geenerlei me-
{==593==} {>>pagina-aanduiding<<}
delijden tot zich te trekken, noch roept eenige hulp in; koude noch honger baren haar zorg: door hare gescheurde kleederen blaast de gure herfstwind regen en koude tegen haren halfnaakten, verwelkten boezem, en hare wangen zijn bleek en blaauw, als de wanhoop. Ondertusschen is het niet zeer lange, dat dit meisje vrolijk en gelukkig was: de reizigers herinneren zich, dat er geen beminnelijker, opgeruimder meisje was, dan maria. Hare blijmoedige werkzaamheid verrukte de gasten, die zij elk met een' glimlach ontmoette. Haar hart was even rein, als vreemd van kinderachtige bloohartigheid. Maria maakte geene zwarigheid, bij nacht naar de Abdij te gaan, al blies de wind door den somberen zuilengang; gelijk straks nader zal blijken. Zij beminde, en de jeugdige richard had den dag van hun huwelijk reeds bepaald. Zij hoopte voor haar leven gelukkig te zijn; maar richard was lui en loszinnig, en die hem kenden, beklaagden de arme maria, en beweerden, dat zij veel te goed voor hem was. Het was in den herfst; de nacht was donker en stormachtig; deuren en vensters sloegen en kraakten door den vreesselijken wind. Twee gasten, vrolijk bij het vuur gezeten, rookten met stil genoegen hunne pijp, en luisterden naar het gegier van den storm. ‘Het is vermakelijk,’ zeide een van hen, ‘den wind buiten te hooren huilen, terwijl men aan den hoek van een' warmen haard gezeten is.’ - ‘Welk een schoone nacht,’ hernam de ander, ‘voor een togtje naar de Abdij! Mij dunkt, dat men iemands moed niet beter beproeven kon, dan door hem thans deszelfs puinhoopen
te doen doorkruisen.’ - ‘Ik houd u een souper, dat maria er zich op het oogenblik aan waagt!’ riep de ander. - ‘De weddenschap ware verloren: want ik sta er u voor in, dat zij denken zou door spoken vervolgd te worden, en flaauw vallen, zoo het toeval haar slechts eene witte koe voor het gezigt bragt.’ - ‘Wij willen haren moed beproeven,’ riep zijn makker al lagchende; ‘ik wed terstond, wel verzekerd, dat zij het zal ondernemen: eene nieuwe muts zij hare belooning, zoo zij mij een' tak van den vlierboom brengt, die in de ruïne groeit.’ Maria werd geroepen, en de zaak haar voorgesteld. Luchtig en onverschrokken stemt zij het toe, en rigt hare schreden naar de Abdij. De nacht was donker, de wind hevig, en, terwijl hij met hol gebulder de wolken voortzweepte, beefde zij, al loopende, van koude.

{==594==} {>>pagina-aanduiding<<}
Zij nadert, langs de welbekende paden, en onderscheidt, door het duister heen, reeds de Abdij. Zij weet van geene vrees. Ondertusschen waren deze overblijfsels eenzaam en woest, en derzelver schaduw scheen de akeligheid van den nacht nog te vermeerderen. Alles zweeg om haar heen, uitgezonderd de woeste noordewind, die zijn schrikbarend gehuil rondom het oude gebouw deed hooren. Zij treedt over de steenklompen, met mos bedekt, zonder eenigen schrik te gevoelen, en komt eindelijk in het afgelegenste gedeelte der uitgebreide puinhoopen, waar de vlierboom groeit. Blijde van aan het einde haars wegs te zijn, nadert zij, en plukt in haast een' vliertak: op ééns treft het geluid eener menschenstem haar oor; zij staat stil, hoort toe en luistert met inspanning, terwijl haar harte klopt van schrik. De wind blaast met meer gewelds; de wilde heester ruischt boven haar hoofd; zij luistert nogmaals, maar hoort niets. Nu zwijgt de wind, en haar angst vermeerdert op het onderscheidenlijk hooren van voetstappen, die naar haar toe komen. Naauwelijks kunnende ademhalen, sluipt zij achter een' breeden pilaar, en verbergt er zich. Op dit oogenblik komt de maan helder van achter de wolken te voorschijn, en zij ziet bij derzelver schijnsel twee misdadigers een lijk dragen. Onbewegelijk van schrik, verstijft haar het bloed in de aderen. Op ééns rukt eene windvlaag den hoed des eenen van het hoofd, en werpt denzelven voor de voeten der arme maria. Zij beeft, en verwacht den dood. ‘Vervl..... hoed!’ roept de moordenaar uit. - ‘Dat raakt niet; kom, verstoppen wij eerst het lijk,’ hervat zijn medgezel. Nu ziet zij ze voor haar voorbijgaan; de vrees zelve verhoogt haren moed; zij grijpt den hoed, en vlugt met kogelvaart uit de Abdij. Met eene verwilderde houding stort zij in de kamer van de herberg, en staart de voorwerpen, die haar omringen, op eene vreesselijke wijze aan. Nu kunnen hare ledematen
derzelver zwakken last niet meer dragen; uitgeput, ademloos, valt zij op den vloer, zonder een woord te kunnen uiten. Vóór dat hare bleeke lippen kunnen verhalen, wat haar gebeurd was, rigt zich haar blik op den hoed: de oogen wenden zich stuiptrekkend van dit voorwerp af. o God! welke koude schrik deed haar sidderend hart wegkrimpen, toen zij om denzelven het lint gewaar werd, dat zij zelve haren richard schonk!.....
Waar de oude Abdij zich verheft, op de gemeene weide,

{==595==} {>>pagina-aanduiding<<}
ziet men nog de galg van dezen misdadiger. Niet verre van den weg trekt zij de oogen tot zich. De reiziger staart haar aan, en schenkt een' traan aan de arme maria, het meisje uit de herberg.

Hondentrouw.

Een jeugdige doofstomme, aangenomen zoon eens arbeiders te Vitry, een stadje in het Departement van Aisne, had twee vrienden, Cesar en Piramus, die hem ongemeen liefhadden. Vóór eenigen tijd, op eene wandeling met zijne getrouwe medgezellen aan de boorden der rivier, viel hij, spelende, op eene zeer diepe plaats in het water, waar hij zonder eenigen twijfel had moeten omkomen, zonder den bijstand dezer twee honden, die, hem ziende verdwijnen, oogenblikkelijk in den stroom sprongen, hem, de eene bij den arm en de andere bij zijn kleed, pakten, en, na langdurige en onvermoeide pogingen, veilig naar den wal sleepten. - De Municipaliteit van Vitry heeft besloten, eene schilderij, door den bekwaamsten kunstenaar van het Departement, te doen vervaardigen, op welke beiden levensgrootte zuilen worden afgebeeld, en dezelve, ter gedachtenisse van deze hondentrouw, in de raadzaal op te hangen.

Een troep reizende Komedianten, in Engeland, kwam in eene kleine stad. Een van hen, dien eigen avond de rol van een' père-noble moetende vervullen, leende van een' der bewoners eene pruik, waarvoor hij met een entrée-billet betaalde. De eigenaar bleef niet in gebreke, de representatie bij te wonen, verzeld van zijnen getrouwen Fox, haze wind van geboorte en jager van beroep, die zich volkomen rustig gedroeg, tot op het oogenblik, dat de genoemde Acteur optrad; maar naauwelijks verscheen deze ten tooneele, of Fox vloog, midden door en over het Orkest, op de pruik van zijnen meester aan, welke het hem, na eene hardnekkige worsteling, gelukte, van het hoofd en uit de handen des Acteurs, die dezelve dapper verdedigde, te rukken, en leide dezelve aan de voeten van den waren eigenaar neder, onder het schaterend gejuich van al de aanschouwers.


{==596==} {>>pagina-aanduiding<<}

Kinderlijke liefde der Chinezen.

De Chinezen zijn vermaard van wege hunne ongemeene oudermin. Een veertigjarige zoon kreeg van zijne oude, zeer oploopende moeder nog dikwijls harde slagen, welke hij telkens met voorbeeldig geduld verdroeg. Des te grooter was de verwondering eens vriends, wanneer hij hem, op zekeren dag, in tranen en geheel troosteloos voud, nadat hem dergelijk onthaa van nieuws was wedervaren. ‘Hoe zoo bedrukt?’ vroeg hem deze. ‘Ach!’ was het antwoord, ‘het ging heden niet als gewoonlijk: mijne goede moeder sloeg niet half zoo hard als anders; hare krachten verminderen; ik vrees, dat zij niet lang meer leven zal.’

Fontenelle en de vrijgeest.

Een zoogenaamde sterke geest zeide tot den beroemden fontenelle, dat alles, met ons, een einde nam. ‘Dat zou mij leed doen,’ hernam de wijsgeer; ‘want, indien ik hier namaals het geluk moest derven, dat ik in ootmoed verwacht, wilde ik nog liever lijden dan vernietigd zijn, omdat lijden bestaan insluit.’

Titelpraal.

Dr. johnson, gevraagd, wat hem dacht van den weidschen titel van zeker zeer klein en onbeduidend geschrift, antwoordde: ‘Het schijnt mij even zoo, alsof men een 48 ponder voor de deur van een hoenderhok plaatste, om het te beschermen.’

Vernederde schrijverstrots.

Een Schrijver van zeer middelmatige verdienste, maar groote zelfverbeelding, zeide eens, dat hij op een werk zon, welks onderwerp tot dusverre nog door niemand was bearbeid, ja waaraan zelfs niemand had gedacht. ‘Maak dan een lofdicht op uzelven!’ kreeg hij tot bescheid.

Meng. No. XI, bl. 527, reg. 10, moest het jaartal (1627.) achter Julij, in stede van voor de onderteekening, staan.






{==597==} {>>pagina-aanduiding<<}

Mengelwerk.

Redevoering, over de geschiedenis der afwering van de invallen der Perzen in Griekenland.

(Vervolg en slot van bl. 564.)

Athene had door den slag bij Marathon niet alleen roem, maar ook magt verkregen. Het had miltiades in eenen kerker laten sterven; maar dit treurig voorbeeld van het loon, dat groote verdiensten wachtte, schrikte aristides en themistocles, twee mannen, elkander langen tijd even gelijk in invloed, als zij zich ongelijk waren in braafheid en karakter, niet af, om voor dezelfde weldaden misschien hetzelfde loon als miltiades in te oogsten. Aristides, te regt met den naam des Regtvaardigen vereerd, ondervond dit het spoedigst. Door den listigen themistocles verdrongen, werd hij met ballingschap gestraft, dewijl een ligtzinnig volk den glans zijner deugden niet verdragen kon. Themistocles, echter, maakte geen slecht gebruik van de grootere magt, die hij op zulk eene onedele wijze verkregen had. Hij begreep, dat het éénige middel, om den dreigenden Perzischen orkaan te bezweren, bestond in eene sterke en geoefende zeemagt, welke hij dan ook door zijne wijze maatregelen wist te scheppen, en die weldra de redster werd van Griekenland.
Zoodra het gerucht de verzameling des Perzischen legers in Klein-Azië door Hellas verspreid had, vereenigden zich de afgevaardigden der Staten, welke niet gezind waren, om hunne vrijheid zonder slag of stoot op te geven, op de landengte van Corinthe. De Spartanen en Atheners bekleedden daar de eerste plaats. Hier werden de oneenigheden en oorlogen gedempt, die de Grieken reeds weder onderling verdeelden, met name die tusschen

{==598==} {>>pagina-aanduiding<<}
Athene en Egina, en van hier zond men om hulp bij alle volken van Griekschen stam. Argos, in het harte des lands, weigerde dezelve onder nietige voorwendsels, en hield, uit haat tegen Sparta, openlijk de zijde der Perzen. Gelon, de magtige beheerscher van Syrakuse, bood tweehonderd oorlogschepen en eene zeer aanzienlijke landmagt aan, onder beding, dat hij, of ter zee, of te land, het bevel zoude voeren; doch dit werd door de hooghartige afgezanten geweigerd, die zeiden: ‘dat zij geene Veldheeren, maar slechts soldaten noodig hadden, en dat zij hem niet bij zich wilden voegen om te gebieden, maar slechts om te gehoorzamen;’ waarop zij onverrigter zake terugkeerden, na een bewijs gegeven te hebben van eene trotschheid, die zoo slecht voegde in de omstandigheden, en thans ook een karaktertrek hunner naneven uitmaakt. De Corcyraeërs beloofden bijstand, maar lieten hunne oorlogsschepen de hooge zee houden, tot dat zij den uitslag des eersten kamps zouden vernomen hebben; die van Creta weigerden alle hulp ten eenemale; maar de Thessaliërs, ofschoon hunne Vorsten xerxes tot den togt hadden aangespoord, waren gewillig om het algemeene vaderland te verdedigen, mits zij door genoegzame hulpbenden ondersteund werden. Deze werden hun dan ook toegezonden, maar sloegen weldra op de vlugt, op het vernemen der tijding, met welk een vreesselijk leger xerxes den Hellespont overtoog. Zoo algemeen en zoo diep geworteld was de schrik, dat zij, nog door onmetelijke afstanden gescheiden, reeds op den enkelen naam de vlugt kozen, en zich dus van den voor hen zoo gewigtigen bijstand der Thessalische ruiters beroofden, die thans met den meesten ijver tot de zijde der
Perzen overgingen. Waarlijk een slecht voorteeken voor den eindelijken uitslag des oorlogs!
Thans besloot men, de engte der Thermopylen, welke Thessalië van het overige Griekenland scheidt, te verdedigen, en de Perzische vloot af te wachten te Artemisium, dat digt bij deze engte aan zee gelegen is. Deze keuze droeg blijk van eenen helderen blik; maar de strijd-
{==599==} {>>pagina-aanduiding<<}
magt, welke beide plaatsen zoude bezetten, was nog in geenen deele gereed. Lafhartigheid en schrik, op eene onbegrijpelijke wijze met zorgeloosheid en ligtzinnigheid vereenigd, waren daarvan de oorzaken. Lafhartigheid; want bijna alle de Grieken, die boven de landengte van Corinthe woonden, behalve de Thespiënsers, Platéërs en Atheners, en zelfs de Achaeërs binnen de landengte, hadden zich, door het geven van aarde en water, aan den Koning onderworpen. Schrik; want de Godspraken der Delphische priesters, die zelve het ergste vreesden, hadden overal verwarring en moedeloosheid verspreid, en eerst bij eene herhaalde aanvrage kon de list en misschien het goud van themistocles het dubbelzinnig antwoord erlangen: dat de houten muren der Atheners niet zouden worden overwonnen. Zorgeloosheid en ligtzinnigheid; want, terwijl xerxes in Macedonië was, stroomde alles, wat adem had, naar Olympia henen, waar de vijfjarige spelen op handen waren, en maakten de Spartanen toebereidselen, om hun feest, Carnea genaamd, met den grootsten luister te vieren. Door deze zwaarwigtige bezigheden afgetrokken, kon men naauwelijks van zich verkrijgen, om aan de verdediging des vaderlands te denken. Toen eindelijk de tijding kwam, dat de Perzen verder door zouden rukken, zond men in allerijl 300
Spartanen, bij welken zich onderweg eenige hulpbenden voegden, naar de Thermopylen, en de schepen maakten zeil naar Artemisium, waar dan beide ook nog in tijds aankwamen en hunne posten bezetteden.
Weinige dagen had men aldaar vertoefd, of de Perzen daagden op, en eenige hunner vooruitgezeilde schepen overrompelden drie Grieksche oorlogsvaartuigen, welke op eenen voorpost lagen, en veroverden dezelve. Op het berigt van dit weinigbeduidend ongeluk overmeesterde een plotselinge schrik de bij Artemisium liggende vloet, en zij vlugtte op de schandelijkste wijze, vóór dat zij nog een' vijandelijken wimpel gezien had. De Perzische hoofdmagt, onderrigt dat zij geene Grieken, maar slechts de klippen te vreezen had, zeilde voort, en schaarde zich

{==600==} {>>pagina-aanduiding<<}
op de reede van Casthanea; naar werd daar door zulk eenen geweldigen Noorder storm beloopen, dat 400 krijgsvaartuigen en eene nog grootere menigte transportschepen werden verbrijzeld, en ontelbare menschen den dood vonden in de golven. De seinvuren der achtergelatene wachters verkondigden deze blijmaar aan de Grieken; en deze vonden thans hunnen moed in zoo verre terug, dat zij weder naar hunne vorige legplaats stevenden, en te Artemisium de bezetting der Thermopylen dekten.
Inmiddels was thans ook het landleger der Perzen aangerukt, en had zich voor de engte gelegerd, meenende dat de Grieken voor de geweldige overmagt wijken, en hun den doortogt vrij laten zouden. Doch hierin vergiste zich xerxes; want leonidas, de afstammeling van herkules en Koning van Sparta, voerde daar het gebied, en deze nooitvolprezen held zoude een toonbeeld geven, hoe een Griek zijn vaderland moest en kon verdedigen. Klein was zijn leger, en vruchteloos zijne herhaalde aanvraag om versterking: de kern bestond uit 300 Spartanen, waarschijnlijk van een aantal gewapende lijfeigenen of Heloten verzeld, en uit 700 Thespiënsers; terwijl de geheele sterkte der zwaargewapenden ruim 10,000 zal bedragen hebben. Xerxes, het vruchteloos wachten moede, gaf eindelijk bevel tot den aanval, en gebood in zijne woede en trotschheid, dat men leonidas en deszelfs strijders levend voor zijne voeten zoude slepen; maar de natuur der plaats, wier onoverwinnelijke engte nog door de kunst bevestigd was geworden, en de heldenmoed der verdedigers verijdelden de pogingen der elkander steeds vervangende benden; en vijf dagen lang was alles vergeefs, zelfs de anders onweêrstaanbare heldenmoed der tienduizend onsterfelijken. Reeds dacht de Perziaan, van magtelooze woede razend, in deze steile rotswanden den slagboom gevonden te hebben, welke zijnen scharen de intrede in het vurig gewenschte Griekenland zoude sluiten, toen de verrader ephialtes, een Griek uit het naburige Malea, hem

{==601==} {>>pagina-aanduiding<<}
een voetpad aanwees, langs hetwelk hij de dapperen in den rug konde vallen. Door hem geleid, beklom de bloem des legers, de lijfwacht des Konings, den hoogsten top des bergs, te laat eerst bemerkt door de zorgelooze Grieken uit Phocea, aan welken, 1000 in getal, de bewaking van dezen beslissenden toegang door leonidas was aanvertrouwd. Deze weken terug, en de Perzen trokken verder. Weldra verkondigden vlugtelingen aan leonidas het naderend gevaar, of liever het zeker verderf; en, behalve de Spartanen, die den dood verkozen boven de schande, en de Thespiënsers, die door hun voorbeeld tot gelijken heldenmoed ontvlamd werden, sloegen alle de overigen ijlings op de vlugt. Ongehinderd liet leonidas hen trekken, welken hij toch niet konde weêrhouden, en bereidde zich thans, van allen bijstand verlaten en van alle hoop beroofd, met de zijnen ten dood, maar besloot tevens denzelven duur te doen betalen door de slaven des grooten Konings. Als leeuwen door het van alle kanten dreigend en onvermijdelijk gevaar in dolle woede ontstoken, renden zij buiten den muur, die de engte verdedigde, en velden alles in het ronde ter neder. Spoedig waren hunne lansen gebroken, en bleef het zwaard hun eenigste wapen. Daar valt leonidas, en Perzen en Grieken betwisten elkander het dierbare lijk; viermaal dreven de weinige ten dood gewijden de ontelbaren op de vlugt, en verpletterden duizenden, onder welken twee halfbroeders van xerxes. Doch eindelijk komt ephialtes met zijne scharen; hydarnes, de dapperste Generaal der Perzen, is aan derzelver hoofd. Nu, van voren en van achteren besprongen, trekt het klein getal der overgeblevene Grieken terug op eene verhevenheid, midden in
de engte gelegen; en daar, nadat hunne zwaarden aan stukken gevlogen waren, verweren zij zich nog met dolken, handen en tanden, tot dat de laatste der Spartanen zoo wel, als de laatste der Thespiënsers, sneuvelt. Het mogt xerxes slechts gebeuren, op de ziellooze lijken de wraak te koelen, welke hij den levenden gezworen had.

{==602==} {>>pagina-aanduiding<<}
Een regtvaardige, doch spade geweldige dood was de straf van den ellendigen ephialtes; maar eeuwige eer en roem, ja bijna vergoding, de heerlijke belooning dier tot den dood getrouwe Spartanen, wier later verzameld gebeente in die zelfde engte onder eene eenvoudige grafterp rustte, met dit zinrijk opschrift:

Gij, die dees grafterp ziet, o! boodschap den Spartanen, 
Dat wij hier sneuvelden, gehoorzaam aan hun Wet. 

De ondankbare nakomelingschap bemerkte bij den zonneluister, met welken dichters en redenaars hen omtogen, naauwelijks den even helderen, maar door den mist eener onverklaarbare vergetelheid verduisterden glans der Thespiënsers; en zij, die in leven en dood vereenigd waren geweest, werden gescheiden in de geschiedenis.
Ten zelfden tijde werd er ook bij Artemisium ter zee gestreden; en wij vinden hier de treurigste blijken van dien ongelukkigen naijver en die schandelijke omkoopbaarheid, welke Griekenland zoo vaak aan den rand des verderfs, en eindelijk onder het juk van philippus van Macedonië bragten. De Grieksche vloot bestond uit 271 schepen van drie roeibanken, behalve eenig kleiner vaartuig; en, ofschoon de Atheners alleen bijna de helft derzelve geleverd hadden, en de meeste kunde en ondervinding in het zeewezen bezaten, moesten zij echter het opperbevel overlaten aan eenen Spartaan, die misschien nimmer de zee, dan uit de verte, had aanschouwd. Themistocles was de aanvoerder van hun smaldeel, en deze man wist zijne laagste gebreken zelve tot heil zijns lands te doen dienen. Want, toen de verbondenen de zee bedekt zagen met de schepen der Perzen, en de stranden met derzelver tallooze krijgshorden, beving hen de schrik, en wilden zij verder achterwaarts post vatten. De terugtogt was reeds in den krijgsraad besloten; maar de Eubeërs, die daardoor geheel hulpeloos aan de woede der Perzen zouden worden overgelaten, smeekten op de hartroerendste wijze, om daar nog eenige dagen stand te houden, ten einde zij vrouwen, kinderen

{==603==} {>>pagina-aanduiding<<}
en kostbaarste have konden bergen. Onverhoord bleven hunne smeekingen, maar niet vruchteloos de dertig talenten, welke zij themistocles ter hand stelden. Hij deelde dezelve met den Spartaanschen Opperbevelhebber en eenige andere aanvoerders, zoodat hij echter meer dan twee derden voor zichzelven behield, en de Grieken bleven even schandelijk op hunnen post, als zij denzelven lafhartig hadden willen verlaten.
De Perzen, die aan de overzijde van Artemisium, te Aphetae, voor anker lagen, wilden, na zich van den schrik des storms hersteld te hebben, de Grieksche vloot met éénen slag vernietigen, en zonden langs eenen omweg 200 schepen af, welke hun den aftogt uit de zeeengte zouden afsnijden. Doch in den eerstvolgenden nacht vervielen deze, door een' heftigen wind, op de klippen en banken, met welke deze gevaarlijke zee, zoo vreesselijk voor den onkundigen of onbekenden stuurman, bezaaid is, en werden alle verpletterd; terwijl de beide tegen elkander over liggende hoofdvloten, die inmiddels zonder eenigen beslissenden uitslag geschermutseld hadden, op hare veilige ankerplaats geene schade bekwamen. Waarlijk, de stormen waren de beste bondgenooten der Grieken en de redders van Griekenland, en men erkende dit naderhand, door aan dezelve tempels en altaren te wijden! Doch de gemoedelijke herodotus klimt van het gewrocht op tot de oorzaak, en roept uit: ‘Dit alles geschiedde door de Godheid, opdat de Perzische en Grieksche zeemagt meer gelijk werd, en de eene de andere niet zoo verre zoude overtreffen.’ De Grieken spoorde dit ongeval aan tot het hervatten van den strijd, in welken zij zich dan ook de overwinning toeschreven, doch tevens zoo vele schepen en zoo vele manschap verloren, en alle zoo gehavend werden, dat zij tot den terugtogt besloten. Op hetzelfde oogenblik meldt hun een bode het ongeval der Thermopylen, en zonder eenige orde vloden zij, zoo als zij waren en zoo spoedig zij konden, naar Salamis, een eiland, over de haven van Athene gelegen.

{==604==} {>>pagina-aanduiding<<}

Terwijl leonidas met de zijnen den doodsnik gaf, en de golven bij Artemisium rookten van het bloed der verslagenen, had geheel Griekenland te Olympia slechts oogen voor het spel der worstelaars en wagenmenners. Deze ligtzinnigheid mogt den Perzen een hoog denkbeeld inboezemen van het zelfvertrouwen huns vijands, voor ons is zij niets meer dan een bewijs der schandelijkste zorgeloosheid.
Nu waren de beide slagboomen, zoo wel te land als ter zee, ontsloten, en de krijgsscharen van xerxes drongen er door, steeds voortgestuwd door achtervolgende benden. De Thebanen strekten haar tot leidslieden. Op hunnen togt plunderden en verbrandden zij alle steden en vlekken, welke der goede zaak waren toegedaan, en naderden zoo allengskens Athene. Hier was alles in de grootste verwarring. De stad moest verlaten en de geheele weerbare bevolking op de golven verplaatst worden; dan misschien kon Athene in zijne drijvende vestingen den grooten Koning wederstaan. Zoo oordeelde themistocles, en te regt; maar de burgerij was niet gemakkelijk tot dit wanhopig besluit te belezen. Alle kunstgrepen des bijgeloofs werden te baat genomen; de dubbelzinnige Godspraak des Delphischen apollo's, dat de houten muren niet overwonnen zouden worden, kwam thans uitnemend te stade. De wonderdadige slang, de wachter des tempels en der stad, had, volgens de verzekering der priesters, reeds de veege vest verlaten. Zoo stemde men de gemoederen, tot dat cimon, de zoon van miltiades, aan het hoofd der edelste jongelingen, in plegtigen optogt naar den tempel van minerva toog, daar een der heilige schilden greep, zich wapende, en, door velen gevolgd, scheep begaf. Have en goed, grijsaards, vrouwen en kinderen werden naar Salamis overgevoerd, en eene eenzaamheid als die des doods heerschte in de verlatene stad, waar slechts eenige weinigen zich in de vesting opgesloten en dezelve met houten verschansingen voorzien hadden, op deze wijs in de beloste der Godspraak hopende te deelen.

{==605==} {>>pagina-aanduiding<<}

Langs eenen weg, door bloed en vlam wijd en zijd geteekend, rukte xerxes in Athene, en de vesting begroef onder haar gloeijend puin weldra den laatsten van hare verdedigers. Bij Salamis lag de vloot der verbondene Grieken, thans ten getale van 378 schepen van drie roeibanken, van welke de Atheners alleen er 180 geleverd hadden, en eenig kleiner vaartuig. De in hun gezigt geschaarde zeemagt der Perzen overtrof, na alle hare verliezen, de hunne nog zoo verre in aantal en zwaarte van schepen, dat de Spartaansche Zeevoogd, op aandrang der meeste bevelhebbers, het besluit nam, om Salamis te verlaten, en aan de landengte van Corinthe, gezamenlijk met de landmagt, den vijand af te wachten. Met alle kracht van redenen zocht themistocles deze schandelijke vlugt, door welke men zoo vele dierbaren, op Salamis en Egina gevloden, aan de woede der Aziaten opofferde, te voorkomen; maar vergeefs! men durfde het hem en zijnen landgenooten in de vergadering toesnaauwen, dat het den Atheneren niet meer paste te spreken, daar zij geen Vaderland, geene Goden meer bezaten; alleen de bedreiging van themistocles, dat hij met alle zijne landgenooten hen verlaten en in Italië een ander vaderland opzoeken zoude, bragt den Spartaan tot nadenken, en deed de uitvoering van het genomen besluit voor het oogenblik vertragen.
Xerxes had intusschen zijn landleger uit het verlatene Athene naar de landengte van Corinthe, den Isthmus, doen opbreken, en wilde, doof voor de waarschuwingen der verstandige artemisia, Vorstin van Halikarnasse, thans de vroegere twijfelachtige zeeslagen doen vergeten door eene overwinning, die de geheele magt der Grieken moest vernielen. Maar de verbondene Grieken, het voortrukken des Perzischen legers vernemende, waren door redenen noch bedreigingen langer te Salamis te houden. Zij wilden, dat de Atheners en Egineten daar alleen zouden achterblijven, terwijl elk der overigen zijn' eigen grond zoude gaan verdedigen. Themistocles begreep, dat alsdan alles verloren, en alle verdere ver-
{==606==} {>>pagina-aanduiding<<}
eeniging tot een gemeenschappelijk doel onmogelijk was. Hij moest de Grieken noodzaken tot den beslissenden slag, en zond eenen bode aan xerxes, met het berigt: dat hij voornemens was, met zijne onderhebbende magt, tot hem over te gaan; dat er verdeeldheid onder de Grieken heerschte, en dat hij hen geheel konde vernielen, door slechts te zorgen, dat zij niet konden ontsnappen. Deze koene list redde Griekenland; maar al de eer, welke themistocles door dezen vond behaalde, verkeert in schande, in onuitwischbare schande, wanneer wij plutarchus moeten gelooven, die vermeldt, hoe hij, bij het naderen van het beslissend uur, op aandrang van eenen wigchelaar, drie voornam Perzische jongelingen, zusterszonen van xerxes, aan den verschrikkelijken bacchus, den Raauwverslinder, opofferde, ten einde zich van den gelukkigen uitslag des zeestrijds te verzekeren. Doch
om de eer der Grieken te behouden, en om eenen Godsdienst, welke ons door oudere en nieuwere dichters met zulke bevallige kleuren geschilderd wordt, niet met afschuw aan te staren, willen wij blijven twijfelen aan eene daadzaak, die de helden van Salamis tot beneden het peil der Irokezen zouden verlagen. Hoe dit zijn moge, xerxes geloofde het berigt van themistocles, en den volgenden dag, den 23 Sept. 480 v.ch., zagen de Hellenen, op het oogenblik dat zij wilden wegzeilen, alle mogelijkheid daartoe afgesneden door de Perzen. Weldra deden deze met woeste drift den aanval; terwijl de Grieken, door angst en schrik bevangen, ter naauwernood den eersten schok weêrstonden, en achterwaarts roeiden, in plaats van met alle mogelijke kracht hunne scheepsnavels in de zijden der Perzische vaartuigen in te stuwen. Doch de nood dwong hen tot den strijd, en toen deze eenmaal begonnen was, toonden zij Grieken, ja helden te zijn. Voor de oogen van xerxes, die, op eene verhevenheid des Atheenschen oevers ten troon gezeten, door zijnen aanblik de Perzen tot den wanhopigsten kamp aanvuurde, bragten zij de verwarring in de gedrongene rijen der vijandelijke schepen, die zich door hun aantal

{==607==} {>>pagina-aanduiding<<}
en hunne zwaarte niet zoo gemakkelijk in de enge ruimte bewegen konden. De grootere kunde der eene partij maakte hier de strijdmagt gelijk; en, ofschoon de Corinthische Zeevoogd, adimantus, met zijne vijftien schepen trachtte te vlugten, en eerst wendde, toen hij vernam, dat zijne bondgenooten overwonnen, behaalden de Grieken eene volslagene zegepraal. In magtelooze woede zag xerxes het treurig en gehavend overschot der grootste vloot, welke de aarde immer aanschouwd had, binnen de haven van Athene vlugten, en zijn voor wederwaardigheden niet bestand zijnde geest gaf alle hoop, van tot zijn doel te geraken, verloren. Zijn broeder, ariabignes, Opperbevelhebber der Zeemagt, was voor zijne oogen met zoo vele duizenden anderen gesneuveld; en dit treffend blijk, hoe ook de hoogste vorstelijke rang niet onbereikbaar was voor het doodend staal der Grieken, deed allerlei schriktooneelen voor zijnen geest henenzweven. Reeds verbeeldde hij zich, hoe de Grieken, thans heeren en meesters der zee, naar den Hellespont stevenden, en hem den terugtogt afsneden; en de aanblik der honderdduizenden, welke nog voor hem ten kamp bereid stonden, kon zijne vrees niet bedaren: want hij was steeds meer overtuigd geworden van de waarheid, welke hij eenmaal zoo treffend uitsprak: dat hij vele menschen met zich gevoerd had, maar weinige mannen.
Zeer welkom was hem derhalve de voorslag van mardonius, die 300,000 uitgelezene mannen eischte, en met dezelve geheel Griekenland beloofde te zullen onderwerpen; terwijl hij wilde, dat de Koning naar zijne Staten zoude terugkeeren. Deze liet zich gemakkelijk tot datgene overhalen, wat hij reeds stellig besloten had, en gaf dus aan het overschot zijner vloot bevel, om naar den Hellespont te spoeden, en daar alles tot zijnen overtogt gereed te maken. De Grieken, die dit besluit niet verwacht, maar zich tot eenen nieuwen zeeslag voorbereid hadden, volgden dezelve in allerijl tot aan het eiland Andros, zonder ze te kunnen bereiken. Hier hielden zij krijgsraad; maar het stoute plan van themistocles,

{==608==} {>>pagina-aanduiding<<}
om de vrees van xerxes te verwezenlijken, en de bruggen van den Hellespont te vermeesteren, vond geenen ingang bij eurybiades, die oordeelde, dat men voor eenen dergelijken vlugtenden vijand bruggen moest bouwen, indien er geene bestonden. De listige themistocles, dit gevoelen niet kunnen doordrijven, veranderde terstond van staatkunde, en besloot thans uit de omstandigheden voor zichzelven dat voordeel te trekken, hetwelk er zijn vaderland door verloor. Zijne scherpzigtigheid voorspelde hem een dergelijk lot als miltiades; hij voorzag misschien reeds het tijdstip, dat hij, als een strafschuldige, wiens hoofd op prijs gesteld is, van stad tot stad, van haven tot haven zoude moeten vlugten, ten einde de razernij zijner bloedgierige stadgenooten te ontkomen, die tot in het harte van Thracië zouden doordringen, om te vergeefs zijn hoofd van eenen edelmoedigen Barbaar te vorderen; en, daar hij derhalve xerxes niet konde vernielen, wilde hij den schijn verkrijgen van zijn weldoener te zijn, om eenmaal bij hem zijne toevlugt te kunnen vinden. Hij zond hem eenen bode, met het berigt, dat hij, themistocles, de Grieken had teruggehouden, die de bruggen aan den Hellespont wilden vernielen, en dat hij hem borg stond voor zijnen veiligen aftogt.
Deze had dan ook al spoedig plaats. Na Athene verbrand en gesloopt te hebben, welke heldendaad hij thans als de vervulling van het doel des geheelen togts wilde doen voorkomen, trok xerxes, met het door mardonius uitgeschotene overschot des legers, naar den Hellespont, welken hij binnen vijfenveertig dagen bereikte. Ontelbaar was de menigte zijner soldaten, die op dezen snellen marsch door woeste streken, in welke zij slechts dor gras en boomschors tot stilling van hunnen honger vonden, van gebrek en vermoeijenis omkwam. Slechts weinigen mogt het gebeuren, met hunnen Koning dat gezegend Azië weder te zien, dat hij zoo trotsch en roekeloos eenige maanden te voren had verlaten, en thans zoo schaamrood en ellendig weder betrad.

{==609==} {>>pagina-aanduiding<<}

Welk een stroom van gedachten verdringt zich niet in onze borst bij dit tooneel van de onbestendigheid van het ondermaansche, en bij het zien van de kleine middelen, door welke de Voorzienigheid de grootste uitkomsten daarstelt! Doch mijne Redevoering, die reeds de voorgeschrevene perken te buiten gaat, heeft geene ruimte voor dergelijke bespiegelingen; zij dringen zich van zelve op aan uwen geest, en ik wil hier thans alleen de taak des Geschiedschrijvers vervullen.
De aanbrekende lente des volgenden jaars, en mardonius, die, naar het bevriende Thessalië teruggetrokken, zich daar tot den krijg gereedmaakte, wekten de Grieken op uit de werkeloosheid, in welke zij na hunne overwinning waren teruggezonken. Alle hunne verrigtingen hadden zich bepaald tot het toewijden van drie der veroverde schepen aan drie der voornaamste Godheden, en tot het houden van eenen krijgsraad, in welken men, naar Grieksch gebruik, zoude beslissen, wien de belooning voor de dapperste daad toekwam. Elk der Veldoversten wees bij de stemming den eersten prijs aan zichzelven, en den tweeden aan themistocles toe; waarlijk een even treffend bewijs voor de gewigtige diensten van dezen, als voor de laagheid der overigen! De vloot, van de vervolging der Perzen teruggekeerd, lag bij Egina, ten getale van slechts 110 schepen; zij had in Europa geene vijanden meer op haar element te bestrijden, en stevende dus weldra naar Azië, alwaar zij, op denzelfden gedenkwaardigen dag des veldslags van Platéa, bij Mycale eene stoute ontscheping bewerkstelligde, en ook daar de Perzische magt versloeg. Doch alleen de afwering van de invallen der Perzen in Europa, en niet de bestrijding derzelven in Azië, is het onderwerp dezer Verhandeling. Wij wenden ons dus van de vloot af, om ons enkel met de verrigtingen der Grieken te land tegen mardonius bezig te houden.
Mardonius, beseffende van hoe veel belangs het was, de Atheners van het bondgenootschap te doen afvallen, zond alexander, Koning van Macedonië,

{==610==} {>>pagina-aanduiding<<}
een zijner aanhangelingen en een gastvriend van den Atheenschen Staat, naar hen toe met de vleijendste voorslagen. De Spartanen, hiervan de lucht krijgende, vergaten hunne trotschheid, en zonden insgelijks gezanten, ten einde deze poging te verijdelen. Heerlijk was het antwoord der Atheners aan beiden. Tot alexander zeiden zij: ‘Boodschap aan mardonius, dat, zoo lang de zon dezelfde baan zal houden, welke zij thans betreedt, Athene nimmer eenstemmig met xerxes zal handelen.’ Tot de Spartanen: ‘Zoo veel gouds is er niet op aarde, en zulk eene schoone landstreek niet op de wereld, voor welker ongestoord bezit wij Griekenland in slavernij zouden willen helpen dompelen. Weest gerust: zoo lang er een Athener overig is, zal hij een vijand van xerxes zijn. Wij begeeren het niet, dat gij, volgens uw aanbod, onze huisgezinnen onderhoudt, ofschoon wij alles verloren hebben; wij zelve zullen ons helpen; maar verzamelt uwe strijders en zendt ze naar Beotië, want dáár willen wij overwinnen of sterven.’
Doch de Spartanen vergolden hun deze edelmoedigheid, deze onbaatzuchtigheid niet. Mardonius sloeg den heilzamen raad der Thebanen in den wind, die wilden, dat hij in Beotië blijven, en van daar door goud en beloften de voornaamsten uit de verschillende steden in zijn belang zoude overhalen; van welken maatregel (zoo onomkoopbaar waren toen de hoofden van het voor zijne vrijheid strijdende Griekenland!) zij den goeden uitslag wilden verantwoorden. Hij rukte voort naar Athene, en deszelfs ongelukkige bewoners, die geenen enkelen Griek tot hunnen bijstand zagen opdagen, moesten voor de tweede maal, met have en huisgezinnen, hunne haardsteden en altaren verlaten, en eene toevlugt op Salamis zoeken. Ook toen, verraden door hunne landgenooten, bleven zij standvastig. Nogmaals liet hun mardonius dezelfde voorslagen, herbouw hunner stad, vrijheid en aanwinst van gebied, doen; en lycides, een der Atheensche Raadsheeren, achtte dezelve in hunnen hopeloozen toe-
{==611==} {>>pagina-aanduiding<<}
stand zoo voordeelig, dat hij oordeelde, dat de Raad de verantwoordelijkheid van derzelver verwerping aan het volk zelve moest overlaten. Voor deze welmeenende uitspraak van zijn vaderlandlievend gevoelen steenigde het razende volk den ongelukkigen; en de Atheensche vrouwen, niet werkeloos bij deze schanddaad willende blijven, stormden als verwoede tijgers naar zijne woning, en steenigden zijne ongelukkige gade en kinderen, tot dat allen den laatsten adem uitbliezen. Waarlijk een blijk van barbaarschheid, onuitwischbaar in de geschiedenis dier zoo hoog geroemde Atheners!
Terwijl dit plaats greep, vierden de Spartanen, met alle mogelijke vrolijkheid en gerustheid, hunne Hyacinthische spelen, en stelden de Atheensche gezanten, die hen aan hunne beloften herinnerden en met den meesten aandrang om hulp smeekten, van den eenen op den anderen dag uit, in den waan, dat zij zelve, na het voltooijen der vestingwerken op de landengte, geen gevaar te duchten hadden. Een voornaam aanvoerder hunner bondgenooten opende de oogen der Ephoren; deze volgden eindelijk zijnen raad, en zonden in den nacht 5000 Spartanen, met 35,000 ligtgewapende lijfeigenen, onder bevel van pausanias, die naderhand zijn vaderland zoo schandelijk aan xerxes trachtte te verraden, ten einde dezelve tegen de Perzen te voeren. De Atheensche gezanten, dit vernemende, ijlden naar Salamis, en op hunne schreden volgde een boodschapper uit Argos, die aan mardonius ging berigten, dat de Argiven, door den onverhoedschen uittogt der Spartanen, buiten de mogelijkheid waren van aan hunne belofte gestand te doen en derzelver marsch op te houden, en hem waarschuwde voor het naderend gevaar. Zoo huisde en woelde het verraad niet alleen bij enkele burgers, maar bij geheele Staten van het oude Griekenland!
Op dit berigt trok mardonius terug naar den omtrek van het bevriende Theben, rigtte daar, digt bij den oever van den Asopus, eene groote vierkante verschansing

{==612==} {>>pagina-aanduiding<<}
op, en wachtte de Grieken af, die thans vereenigd op hem aanrukten. Aan den voet van den berg Cytheron schaarden zich dezelve, inmiddels aangegroeid tot 38,700 zwaargewapenden, onder welke 5000 Spartanen en 8000 Atheners, benevens 69,500 ligtgewapenden, bij welke zich nog 1800 Thespiënsers voegden, zoodat de geheele sterkte 110,000 man bedroeg. Ook hier leest men van geene enkele ruiterbende, welke tegen de talrijke en geoefende Perzische ruiterscharen konde worden overgesteld. Reeds bij het ordenen des legers dreigde de dwaze eerzucht der strijders van Tegea, die boven de zoo veel magtiger Atheners de eereplaats des linkervleugels eischten, de laatste hoop van het vereenigde Griekenland te verijdelen. Doch de uitspraak der Spartanen, de vrienden der Tegeaten, besliste ten voordeele der gematigde Atheners, die alles wilden opofferen om het Vaderland te redden. Tien dagen lagen de beide legers bijna werkeloos tegenover elkander, slechts door den Asopus gescheiden; de wigchelaars hadden uit de ingewanden der dieren aan beiden dezelfde voorspelling gedaan, dat zij namelijk zouden overwinnen, indien zij den aanval afwachtten. Doch ook thans sloop het verraad in de gelederen der Atheners. Aristides, hun aanvoerder, ontdekte eene zamenzwering, die niets minder ten doel had, dan om Athene aan den vijand over te leveren, en reeds zulke uitgebreide takken geschoten had, dat hij de talrijke deelhebbers niet tot wanhoop durfde brengen. Zonder iemand te noemen, maakte hij openlijk het bestaan en het doel der zamenzwering bekend, en verzekerde den ellendigen, dat hij maatregelen genomen had, om hunne plannen te verijdelen, doch dat hij hunne namen zoude verzwijgen, en hun
weldra de gelegenheid geven, om in den strijd hunne schande uit te wisschen (*). Deze gematigdheid had de heerlijkste uitwerking; berouw of vrees bragt de verdwaalden tot inkeer. Eindelijk boodschapt, in het holle van den nacht, de Macedonische Koning,

{==613==} {>>pagina-aanduiding<<}
alexander, dat mardonius, het marren en de wigchelaars moede, morgen den beslissenden aanval doen zou, en de Grieken maken zich gereed tot den kamp, die over zijn of niet zijn zal beslissen. Doch door nuttelooze manoeuvres verloopt die dag te verre voor eenen algemeenen aanval, welke thans alleen door de vijandelijke ruiterij gedaan wordt, en wel met den uitslag, dat alle aanvoer van water den Grieken wordt afgesneden. In deze verlegenheid, nog vermeerderd doordien de Perzen de passen van den Cytheron, door welke alle leeftogt werd aangebragt, bezet hielden, besluit pausanias van stelling te veranderen, en bepaalt, uit vrees voor de vijandelijke ruiterij, den tijd des vertreks op de tweede nachtwaak. Doch de in het centrum staande Grieken, meer achtslaande op hunnen angst, dan op de bevelen des Veldheers en het heil des Vaderlands, togen niet naar de aangewezene plaats, maar vlugtten, zoo snel zij konden, naar het twee en een half uur verder gelegene Platéa, onder welks muren zij zich nedersloegen, onbekommerd wat er van de overigen worden mogt. Door de schandelijke ongehoorzaamheid eens Hopmans was pausanias tot in den morgen opgehouden, en bij de eerste zonnestralen zagen de Perzen hem met den regtervleugel, uit Spartanen en Tegeaten bestaande, langs den heuveligen voet des bergrugs aftrekken, terwijl ver af in de vlakte de Atheners en Platéërs evenwijdig met hen voorttogen; doch alle verbindtenis en eenheid was tusschen beiden verbroken door de jammerlijke vlugt van den middeltogt, die thans te Platéa gemakkelijk en gerust nederzat. Mardonius kon dezen aftogt niet onverhinderd
gedoogen; hij voerde dus zijne Perzen over den Asopus, en zette in den snelsten loop de wijkende Spartanen na, die spoedig werden ingehaald. Dit was een sein voor de overige Aziaten, die ordeloos en onbesuisd, als tot eene gemakkelijke overwinning, de voorgangers naijlden. Alleen een krijgshoop onder bevel van den tegen mardonius vijandigen artabanus, 40,000 man sterk, bleef terug en werkeloos aanschou-
{==614==} {>>pagina-aanduiding<<}
wer. Ondertusschen hielden de Spartanen stand, maar verdedigden zich niet, dewijl de ingewanden der offerdieren niets goeds voorspelden; zij bedekten zich met hunne schilden, en stonden daar als een ijzeren muur, zich liever latende slagten, dan aan de bedriegelijke magtspreuk hunner priesters ongehoorzaam te zijn. Dit verdroot de Tegeaten; zij stormden op de Perzen in: dit oogenblik achtte de offeraar gunstig; hij gaf het gewenschte teeken, en ook de Spartanen volgden hun voorbeeld. Heftig was de wederstand; doch de krijgskunde en de geslotene rijen der Spartanen doorbraken den ontelbaren, maar verwarden hoop, die met heldenmoed, maar ordeloos streed, en wiens ligtere wapenrusting niet bestand was tegen de geharnaste zwaarte der Grieken. Mardonius ziet zijne voetknechten wijken: met zijne ruiters vliegt hij op den vijand in; maar door zijne drift waagt hij zich te verre: daar stort hij levenloos van zijn paard, door aimnestes getroffen, en zijn val is, als 't ware, het afgesproken sein voor eene algemeene vlugt. Doodschrik vervangt de begeerte naar buit bij de achtervolgende scharen: zonder het zwaard te trekken, zonder eenen Griek aanschouwd te hebben, vlieden deze in de verschansing, langs welke artabanus zijne 40,000 strijders reeds ten terugtogt heeft
heengevoerd. De Spartanen zitten hen op de hielen, en bestormen de verschansing, doch vergeefs. Inmiddels hadden de Atheners eenen hevigen kamp doorgestaan met die Grieken, welke de partij der Perzen hielden, en die zich, 50,000 in getal, tegen hun klein hoopje hadden gewend. Doch gelukkig streden deze niet allen even verwoed als de Thebanen; het grootste gedeelte, slechts door dwang medegevoerd, maakte hun de zege gemakkelijk, en zocht spoedig zijn heil in de vlugt. Toen rukten de Atheners door, en vereenigden zich met de Spartanen, die nog vergeefs de verschansing bestormden; hunne bedrevenheid deed spoedig de houten borstweringen vallen, en thans was het geen strijden meer, maar slechts moorden. Van

{==615==} {>>pagina-aanduiding<<}
de ontelbare menigte, die zich daar had opgehoopt, ontkwamen er naauwelijks 3000 aan het wrekende zwaard.
Dit was dan die wereldberoemde overwinning bij Platéa, op den 25 Sept. 479, niet door de verbondene Grieken, maar alleen door de Spartanen en Tegeaten onder bevel van pausanias, en door de Atheners en Platéërs onder aanvoering van aristides behaald. Van eenen terugtogt, op welken hunne bondgenooten schandelijk ter vlugt togen, wrochtten de onbesuisdheid van mardonius en de wanorde der Perzen, meer dan de kunst en de heldenmoed der Grieken, de heerlijkste overwinning, die voor altijd een einde maakte aan de ondernemingen der Perzen tegen Europa. En hoe weinig kostte dezelve aan de Grieken! 91 Spartanen, 15 Tegeaten en 52 Atheners kochten voor hun bloed de vrijheid van geheel Griekenland. Zoo waar is het, dat de Dood den dapperen schuwt, terwijl hij den lafhartigen opzoekt! De naar Platéa gevlugte Grieken vernamen de mare der overwinning; zij wilden in de eer derzelve deelen, en ijlen ordeloos naar het slagveld; daar overvalt hen eene Thebaansche ruiterbende, houwt er 600 neder, en jaagt de overigen in de bergholen en rotskloven. Treffende waarschuwing voor den ellendeling, die in de ure des gevaars zijne broeders verlaat, om hun in het oogenblik der zege hunnen roem te ontstelen!
Op de plaats zelve, waar zij gestreden hadden, werden de gesneuvelden in gemeenschappelijke graven ter aarde besteld, en de dankbaarheid hunner medeburgers wierp gedenkheuvels boven dezelve op. Daar rusten, in drie verschillende terpen, de Spartanen, Lacedaemoniérs en Heloten, bewoners van één land, gesneuveld voor ééne zaak, maar evenwel nog in den dood gescheiden: twee andere bedekken het overschot der Tegeaten en Atheners, en aan deze alleen moest de eer verbleven zijn van op dezen heiligen grond gedenkteekenen te mogen oprigten. Doch ook die 600 lafhartigen, welke hunne spade komst met den dood bekochten, genoten dit voorregt; terwijl een aantal andere grafterpen, met de namen van steden

{==616==} {>>pagina-aanduiding<<}
voorzien, die in dit roemrijk gevecht geenen enkelen medeburger verloren, ja zelfs, gelijk Egina, slechts dieven en geene strijders gezonden hadden, het nageslacht in den waan moest brengen, dat ook deze hun bloed voor het Vaderland hadden geplengd. Vruchtelooze praalvertooning! alsof de Geschiedenis ons niet had opgeteekend, dat die trotsche grafheuvels geenen enkelen gesneuvelden bevatten, en dat die der Egineten tien jaren later door een' hunner gastvrienden werd opgerigt, die misschien omgekocht was met een handvol van dat goud, dat zij zoo schandelijk uit den gemaakten buit verduisterden, en dat de oorzaak was van hunnen volgenden rijkdom.
Doch niet alleen deze logenachtige grafheuvels verbitteren den aanblik van dit heerlijk slagveld; ook de gedachte, dat alleen de gematigdheid van aristides de Spartanen en Atheners, die zoo broederlijk en heldhaftig met elkander gestreden hadden, beletten konde, om daar, terstond na de overwinning, de wapenen tegen elkander te wenden (*). Hij bezadigde de twistenden, die reeds het zwaard gegrepen hadden, om te beslissen, wien de eer toekwam van daar een gedenkteeken der overwinning op te rigten; en de uitspraak des Corinthischen scheidregters ontzeide dezelve aan beiden, maar kende die toe aan de Platéërs. Deze middelweg behield vooreerst de rust in Griekenland, welke weldra door den Peloponnesischen oorlog onherstelbaar zoude worden vernietigd.

Thans geloof ik mijne belofte, schoon misschien eenigzins langwijlig, vervuld, en U de Grieken van Marathon, Salamis en Platéa naar het leven geschilderd te hebben. Schijnt U thans de klove nog zoo ontzettend wijd tusschen hen en hunne tegenwoordige naneven? Heerschten bij die vroegeren, thans meestal als halve Goden beschouwd, ook geen verraad en lafhartigheid, geene lage hebzucht en schandelijke verdeeldheid, geene zorgeloosheid, praalzucht en vaak onbegrijpelijke kortzig-
{==617==} {>>pagina-aanduiding<<}
tigheid? En toch keerden er van zoo vele millioenen, als tegen hen in Europa gevoerd werden, zoo weinigen behouden in Azië terug! Laten wij dan niet moedeloos worden, als wij die zelfde tooneelen, in veranderde kostumen, thans in dat zelfde Griekenland zien opgevoerd; neen! behouden wij ons vertrouwen op de Voorzienigheid en op de zegepraal der goede zaak, de zaak van Vrijheid en Regt, ook dan, wanneer wij de gebreken der Vaderen in grootere mate bij de afstammelingen wedervinden: deze zijn door eene slavernij van eeuwen verbasterd; hunne Vaderen waren vrij en beschaafd; en verdient hij niet den naam eens dweepers, die van den aan zijne boeijen ontsprongen slaaf hetzelfde durft vergen als van den man, dien de dubbele zon der vrijheid en geestverlichting van zijne geboorte afbestraalde? Welaan dan, vol moed en vol hoop gestaard op den uitslag eens kampstrijds, die, voor hetzelfde doel en in hetzelfde land, tegen andere Aziaten gevoerd wordt door die zelfde Hellenen! Mogen zij niet gelijk zijn aan hunne Vaderen, de Sultan der Ongeloovigen is ook slechts het schaduwbeeld des grooten Perzischen Monarchs: wat is zijne krijgsmagt, wat zijn zijne hulpbronnen, vergeleken bij die van xerxes? De ongelijkheid van het tegenwoordige met het verledene is even groot aan beide zijden; en
door deze wederzijdsche ongelijkheid zijn de omstandigheden bijna dezelfde als toenmaals. Geve God, dat de uitslag even schoon en even heerlijk zij als vóór drieëntwintig eeuwen!




Waarneming, omtrent de genezing eener hardnekkige ontsteking der lever.

(Vervolg en slot van bl. 570.)

Den 12den Junij werd ik verzocht, haar spoedig te bezoeken. Ik vond haar in eene hevige koortskoude. De gansche legerstede schudde door de beweging des lig-
{==618==} {>>pagina-aanduiding<<}
chaams; zij klappertandde van koude, zoodat ik voor haar einde, gedurende deze periode, vreesde. Dezelve zal ongeveer een uur geduurd hebben; de hierop volgende hitte en zweet hielden drie uren aan. De pols was zeer klein en snel; de pijn bijna ondragelijk; op nieuw ontstond er walging en neiging tot braken; de smaak was bitter; de tong witachtig; de sedes waren gering; de kleur des geheelen ligchaams was wederom geel geworden. Daar men op den toestand van den pols in ontstekingen van den onderbuik zich niet altijd zeker kan verlaten, vermoedde ik, dat de inflammatie óp nieuw verergerd was; waarom ik weder vier oncen bloeds, als te voren, uit den arm ontlastte: doch ik bevond, bij deszelfs bekoeling, dat het niet meer ontstoken was.
Daar nu de algemeene ontstekingachtige toestand des bloeds was weggenomen, schreef ik de nog onaangename gewaarwording, pijn en zwaarte der praecordia, waarover de Lijderes klaagde, toe aan eene nog plaatselijke, schoon ligte ontsteking en obstructio hepatis, waartegen ik het volgende toediende:
R, Sem. Cannab. unc. I.

Emulg. in sq. aq. colat. ℥XIV.

adde Pulv. Ipecac. gr. XII.

md.
S. omgeschud, om de 2 uren een half kopje.

Intusschen gaf ik, bij gebrek aan afgang, een poeder uit pulv. rad. jalapp. scr. 1, en murias hydr. oxydul. gr. ¼; hierdoor ontlastte de Lijderes nog, bij tusschenpoozen, pseudo-membranae. Om de plaatselijke inflammatie nu ook te verwijderen, liet ik hirudines op de pijnlijke zijde appliceren, en gaf de emulsie, gedurende 14 dagen, inwendig voort, waardoor de icterische verschijnselen langzaam verdwenen en de vlugheid terugkeerde. De zwakheid vermeerderde intusschen, dewijl de koorts volhield, en geregeld, om den vierden dag, op hetzelfde uur, met de gewone verschijnselen van febris quartana, haar begin nam en eindigde. Gedurende de purexie was de Lijderes

{==619==} {>>pagina-aanduiding<<}
zeer pijnlijk; schoon niet zoo hevig, als op den 12 Junij. De koorts intermitteerde volkomen; zij bevond zich buiten den koortstijd vrij wel, doch werd, na den aanval, nog altijd meer of min icterisch. - Na dat zij vijf zulke aanvallen van koorts had doorgestaan, verzette zich dezelve geregeld om den zesden dag, en hield, in drie aanvallen, eenen geregelden typus. Eindelijk keerde dezelve om den tienden dag terug; doch verscheen nu twee reizen, en verdween, zonder dat dezelve eenen vasten typus hield, maar thans ongeregeld terugkeerde, en eindelijk geheel verdween. - De Lijderes verzwakte, na den derden aanval dezer febr. intermittens, zoodanig, dat ik mijne toevlugt tot amara resolventia moest nemen, ten einde de krachten op te beuren, en de nog aanwezige obstructio hepatis op te lossen, op deze wijze:
R, HB. Trif. aq.

- card. bened. 
{== afbeelding 	==} {>>afbeelding<<}
    
 unc. β.

coq. in sq. aq. ad rem. colat. ℥XII.

adde Extr. Chelid. scr. II.

Tart. Emet. gr. I.

md.
S. om de 2 uren een lepel, met wat suiker.

In plaats van het serum lactis vinosum gaf ik haar thans Selterswater, met witten wijn vereenigd, te drinken.
Ruim 14 dagen lang waren der Lijderesse deze geneesmiddelen, zonder aanmerkelijk voordeel, toegediend; en, dewijl de koorts, schoon zij geen' geregelden typus meer hield, voor gemelde middelen niet wilde wijken, besloot ik den cort. peruv. aan te wenden, ten einde de koorts krachtdadig te beteugelen, alhoewel dezelve, om de nog aanwezige obstructio hepatis, niet geïndiceerd was. Door de veelvuldige aderlatingen, en het langdurig gebruik der antiphlogistica, waren de vaste deelen zoodanig verzwakt, dat er tevens amara adstringentia vereischt werden, om den defectus toni te herstellen; terwijl ik, door aan de vezels meer veerkracht bij te zetten, de obstructie der lever hoopte te verwijderen. Ik voegde, om die re-
{==620==} {>>pagina-aanduiding<<}
denen, één once cort. peruv. flavus bij het dec. amar. resolv., om verder als voren te gebruiken.
Onder het gebruik van den tweeden drank was de Lijderes op ééns zeer benaauwd geworden; waarop braking en stoelgang gevolgd waren, met aanmerkelijke verligting. De zwaarte en drukking der praecordia waren hierdoor verdwenen. Bij het zien der sedes was er een galsteen in aanwezig, ter grootte van ¼ duim, rolrond, langwerpig en glad, en aan beide einden eenigzins ingedrukt; hij verspreidt den reuk van moschus, en laat zich zeer gemakkelijk tot poeder wrijven. Na het ontlasten van dezen steen was de Lijderes terstond van koorts bevrijd; zij herstelde, onder deze behandeling, binnen weinige weken volkomen, en geniet, sedert dien tijd, eene gezondheid, als vóór hare ziekte.

Wanneer wij de lever, in haren omvang, naar evenredigheid, met de overige ingewanden van den onderbuik, beschouwen, ontwaren wij, dat dit ingewand veel minder zenuwen, dan de meeste ingewanden van het menschelijk ligchaam, ontvangt. Indien wij de werking van gevoel en prikkelbaarheid naar het getal van zenuwen afmeten, zoo volgt hieruit, dat de ontsteking van dit ingewand reeds eenen hoogen graad kan bereikt hebben, alvorens door de lijders groote pijn bespeurd wordt. Vandaar de reden, dat men niet zelden, bij het openen van lijken, aanmerkelijke etterzakken vindt, zonder dat de pijn, gedurende de ziekte, hieraan evenredig scheen te zijn. Indien wij nu de behandelde ziekte hiermede vergelijken, en de langdurigheid van tijd, voordat de noodige middelen werden toegediend, dan kunnen deze als zoo vele gelegenheidgevende oorzaken beschouwd worden, welke de inflammatie, in plaats van dezelve te verminderen, dagelijks moesten doen verergeren. Hierbij kwam het ophouden der menses. Alhoewel zulks hier wel niet als oorzaak, maar eerder als gevolg der ziekte konde beschouwd worden, vorderde dit echter in zoo ver mijne aandacht, dat het de normale verrigtingen der lever verstoorde, en, door eene grootere hoeveelheid bloeds

{==621==} {>>pagina-aanduiding<<}
naar dit ingewand te voeren, de reeds verhoogde reactie nog vermeerderde, en in dit opzigt tot veelvuldiger bloedontlastingen aanleiding gaf; terwijl eindelijk de galsteen, het zij dezelve vóór of onder de ziekte ontstaan zij, als een hardnekkige en duurzame prikkel voor de lever konde beschouwd worden, waardoor de inflammatie onderhouden werd, en, in dit opzigt, in aanmerking genomen het prikkelbaar gestel der Lijderes, de algemeene zoo wel als de plaatselijke ontstekingachtige bloedsgesteldheid en het herhaalde ontlasten des bloeds onvermijdelijk maakte.
Hoe meer de levenskracht in een deel des dierlijken ligchaams verhoogd en de prikkelbaarheid vermeerderd is, des te sterker zal men de neiging der vis plastica, vis organisationis, ontwaren, inzonderheid wanneer er eene plaatselijke ontsteking tevens aanwezig is. Het ontlasten der pseudo-membranae moge, als in zoo vele andere gevallen, hier ten voorbeelde strekken. Aanmerkelijk was de hoeveelheid, die door de sedes ontlast werd, waarvan eenige duidelijk met vaten voorzien waren.
Indien de ontsteking in het concave deel der lever huisvest, dan wordt de darmbuis dikwijls of idiopatisch of consensueel tevens geïnslammeerd. Dit schijnt ook in ons geval beide plaats gehad te hebben; dat namelijk de ontsteking in het concave deel der lever gevestigd was, en dat door de consensueele aandoening der darmbuis de pseudo-membranae aldaar gevormd zijn, door het uitstorten van lympha coagulabilis, zoo als men niet zelden, na peripneumonia en pleuritis, tusschen de longen en pleura ziet ontstaan.
Wat, eindelijk, de in deze ziekte toegediende geneesmiddelen betreft, daaromtrent heb ik dit aan te merken: De murias hydr. oxydul. beantwoordde hier niet aan mijne verwachting als antiphlogisticum, maar werkte meer als resolvens, dewijl de Lijderes, gedurende derzelver gebruik, eene groote hoeveelheid pseudo-membranae ontlastte, zonder eenige vermindering der ontsteking zelve te bespeuren. Schoon ik, door eigene ondervinding, van de uitmuntende werking van dit middel, in dergelijke gevallen, overtuigd ben, volgden hier te spoedig verschijnselen eener op handen zijnde salivatie, om het te doen voortgebruiken; terwijl de calculus hepaticus, als een gevestigde prikkel der lever, de ontsteking gedurig konde opwekken en onderhouden; en dus was

{==622==} {>>pagina-aanduiding<<}
de ontsteking, vóór de verwijdering van den steen, bijna onoverwinnelijk.
Met oogenschijnlijk voordeel, daarentegen, heb ik emulsiones toegediend, daar dezelve, door hare olieachtige zelfstandigheid, de scherpten inwikkelen, de prikkels wegnemen of verminderen, welke eene versnelde beweging in den omloop te weeg bragten, en derhalve in deze ziekte, ten zij gastrische stoffen zulks mogten verhinderen, tevens eenigzins antiphogistice en antispasmodice heilzaam werken.
Opiaten, echter, durfde ik, om de nog aanwezige ontsteking, er niet bijvoegen: ik vereenigde dezelve dus liever met Extr. Hyosciami, hetwelk, zonder de inflammatie te verergeren, eene antispasmodische werking uitoefent, en dus veiliger kon worden toegediend. Intusschen was ik verpligt, nu en dan nog eene aderlating te doen, wilde ik de Lijderes niet dikwijls aan duldelooze pijn prijs geven; hierdoor verzachtten terstond de hevigste toevallen, en de toegediende geneesmiddelen beantwoordden beter aan het oogmerk.





Uitstapje naar de surinaamsche plantaadje johanna en margaretha, junij 1823.

(Vervolg en slot van bl. 578.)

Thans vat ik weder den draad van mijn verhaal op, en meld u, wat men al zoo op Plantaadje doet. Op Johanna en Margaretha staat men vroeg op; en ik hoor, dat dit op alle Plantaadjen zoo is. Het gezelschap plaatst zich dan gezamenlijk in de galerij aan de ontbijttafel. Vervolgens verzamelen alle de jonge slaven en slavinnen, door één', die wat ouder is, aangevoerd, en moeten dus in hunnen natuurstaat door dezen geïnspecteerd worden, of zij hun ligchaam behoorlijk gereinigd hebben; daarna spreken zij hunnen morgengroet uit, en marcheren in orde, voorgegaan door hunnen geleider, langs het woonhuis heen. Het uitzigt is hier verrukkelijk, vooral indien wij het oog wenden naar de Commewyne, die op een paar honderd voetstappen afstands van de Plantaadje heenstroomt. Voor den ingang van het woonhuis groeijen aan wederzijden twee prachtige palmboomen, die der Plantaadje een geheel Oostersch voorkomen geven. Vlak van voren wordt ons gezigt bepaald door digte bosschen, die de grensscheiding uitmaken tusschen deze en de naastgelegene Plantaadje ter regter zijde. - Van de ontbijttafel opstaande,

{==623==} {>>pagina-aanduiding<<}
gaat de Directeur, van eenen jongen verzeld, die zijn geweer draagt, naar de koflijgronden, om de werkzaamheden der slaven gade te slaan; op Plantaadjen, waar de Directeur eenen Blanköfficier onder zich heeft, gaat deze in zijne plaats derwaarts. Door het slordig weder verhinderd hem te volgen, houden wij ons digter bij huis bezig, 't zij met het bezigtigen der koffijloods, 't zij met eene wandeling in den tuin; meermalen ook gaan wij met vischgereedschap naar den waterkant, schoon wij doorgaans niet veel opdoen, en ook den meesten tijd genoodzaakt worden voor opkomende regenbuijen te gaan schuilen. Nu nadert de tijd, tot het breakfast bestemd, en elk van ons zet zich dagelijks met eene grage maag aan tafel. Na het middagslaapje wordt ons thee voorgediend, en, aldus verfrischt, gaan wij hier en daar nog eens rond, zoo het weder zulks toelaat, of winnen bijzonderheden in omtrent eene en andere werkzaamheid der slaven. Het middagmaal wordt op Plantaadje zeer laat gebruikt, meestal tegen 7 à half 8 ure, nadat de beide Negers-bastiaans, die het opzigt over de overige slaven hebben en als 't ware de meesterknechts zijn, hun rapport omtrent het werk van den dag aan den Directeur zijn komen brengen. Deze informeert dan naar alles, wat hij te zijner verantwoording voor zijnen Administrateur noodig heeft te weten: hoe veel koffij er geplukt is, hoe vele nieuwe boomen er geplant zijn, enz. Ik moet hier aanmerken, dat de Negers, daar zij gewoonlijk niet meer dan tot 10 kunnen tellen, in dergelijk geval zeer verlegen zouden zijn, indien zij geen hulpmiddel gevonden hadden, om een grooter getal uit te drukken. Zij snijden, namelijk, dunne, platte stokjes, waarop zij elk tiental met een kruisje merken; en heeft het overschietend getal nog geen tien bereikt, dan vullen zij hunne tientallen met zoo vele streepjes aan, als nog aan het geheele getal, dat zij willen uitdrukken,
ontbreekt. Van wege hunne gehechtheid aan den ouden slender, zou het zeer bezwaarlijk zijn, hen beter te onderrigten. Twee- of driemaal in de week verzamelen alle de man-Negers voor het woonhuis van den Directeur, en ontvangen alsdan, uit handen van den oudsten voetebey, elk een soopje, dram; maar de beide Bastiaans ontvangen zulks elken avond, na het inbrengen van hun rapport. - Onze avonden zijn op Plautaadje meestal zeer kort. Gewoonlijk rooken wij nog eene pijp onder de galerij, terwijl de koffij voorgediend wordt, en begeven ons

{==624==} {>>pagina-aanduiding<<}
kort daarop ter ruste. Ik heb reeds gezegd, dat visschen een gedeelte van onze amusementen uitmaakt, indien ten minste het weder eenigzins droog is; dit was Zaturdag-middag het geval, en, nadat wij, in eene zoogenaamde Sluis-trens (*), eenige Circa's (†) en andere kleine visschen hadden opgedaan, begaven wij ons, tegen het ondergaan der zon, naar de Commewyne, en wierpen onze hoeken digt bij de landingsplaats in de rivier. Het vallen van het water scheen ons daar alle buit te ontvoeren; doch wij werden wederom schadeloos gesteld door het overheerlijk gezigt, dat zich hier voor ons opdeed. U, mijne vrienden S** of T**! had ik thans bij ons gewenscht, om, met uwe vaardige teekenpen, ons in staat te stellen, om, schoon afwezig, dit gezigt duurzaam te genieten. Eene koude beschrijving kan niet opwegen tegen het genot, dat uw penseel ons zou kunnen verschaffen. Verbeeldt u echter eene rivier, daar, waar wij ons bevinden, zeker tweemaal uwen Amstel-stroom, waar zij op het wijdste is, in breedte overtreffende; aan beide boorden met allerlei boschgewas en groenende heesters bezoomd, waaruit rijkbeladene kokosboomen hunne fiere kruinen verheffen; in de nabijheid slechts van de hier en daar verspreide Plantaadjen blijken dragende, dat menschelijke handen de Kunst aan de alles omringende Natuur zochten te paren, wijl slechts dáár in orde geplante palm-, tamarinde- en andere boomen zich aan het oog vertoonen. Verbeeldt u dat uitgestrekte water zoo vlak en effen als het zuiverst spiegelglas, nu en dan slechts door een dartelend vischje bewogen. Laat uwe verbeelding u bovendien de Plantaadjen voor oogen stellen, waarvan de eene eene al meer
pittoresque ligging heeft dan de andere; eindelijk aan uwe regterhand de zon, die vol majesteit achter het digte struikgewas gaat duiken, terwijl reeds aan de andere zijde de volle maan, zich boven gindsche palmboomen verheffende, hare zachte stralen in de rivier terugkaatst. Verbeeldt u .... Maar neen! zonder zelf gezien te hebben, moet hier de levendigste verbeeldingskracht te kort schieten. Alles zwijgt nog eene poos om mij heen, en schijnt in stille bewondering dit prachtig tooneel te aanschouwen; maar nu klinkt op eens het vrolijk avondgezang uit zoo vele zuivere

{==625==} {>>pagina-aanduiding<<}
kelen der kleine boschbewoners, die, zoo wel als de mensch, het schoone, het verrukkelijke der hun omringende Natuur gevoelen. - Langzamerhand nadert het uur, dat ons ter maaltijd roept, en, begeleid door het gezang der ons omringende vogelen en het geloei van het grazend hoornvee, bereiken wij, nog in het vol genot der hier zoo bekoorlijke Natuur, het woonhuis van onzen gastheer, die op onze terugkomst wacht, om op de reeds gedekte tafel de spijzen te doen opdragen.
De volgende dag leverde ons weinig belangrijks op, daar weder een aanhoudende regen ons aan het woonhuis kluisterde, en ons verpligtte, van ons voorgesteld togtje naar Killestein af te zien; te meer, daar wij te vergeefs naar een bedekt vaartuig in de nabuurschap lieten omzien. Het uitdeelen van bakkeljaauw, tabak, pijpen enz. aan de Negers, hetgeen om de 3 of 4 maanden plaats heeft, geschiedde juist dien dag; zoodat wij toen gelegenheid hadden, de geheele massa slaven, uitgezonderd degenen, die wegens ongesteldheid in het Hospitaal zich bevonden, bijeen te zien. Ik heb mij, gedurende mijn verblijf op Johanna en Margaretha, overtuigd, dat de slaven op Plantaadje op verre na zulk een ellendig leven niet leiden, als men zich over het algemeen in Europa verbeeldt. Zij moeten werken, ja, en wel gedwongen werken; maar dit is ook het eenigste, dat hunnen slavenstand kenmerkt: de taak, die zij elken dag hebben af te doen, gaat hunne krachten geenszins te boven. Daarentegen hebben zij in ruimte den kost, en geene prangende zorg, hoe zij het dagelijksch brood voor vrouw en kroost zullen verdienen, behoeft ooit hun voorhoofd te rimpelen, gelijk vaak het geval is van den Europeschen arbeidsman. De vrouwen, die zuigelingen hebben, zijn, wel is waar, niet van allen arbeid verschoond, maar behoeven niet meer dan de helft van de taak der overigen te verrigten; terwijl zij hare kinderen zoo behendig op den rug weten te binden, dat die last haar niet zwaar valt.
Ik geloof, dat een opmerkzaam beschouwer hier menige belangrijke waarneming omtrent den aard der Negers zou kunnen doen, en er de geschiedenis der menschheid mede verrijken. Een voorbeeld van ouderliefde in eenen Neger, dat ik onder mijne oogen zag, en mij een' traan van weemoed afperste, zal aan elk gevoelig hart welkom zijn. Er bevindt zich op Johanna en Margaretha zekere Neger, content genaamd, die, een der sterkste mannen zijnde, meest altijd

{==626==} {>>pagina-aanduiding<<}
tot roeijer gebruikt wordt, wanneer de pont der Plantaadje produkten aan het Fort komt brengen, en ons dan tevens den groet van zijnen Directeur komt aanbieden. Nooit zag ik een kerel, wiens forsche spieren meer mannelijke kracht aanduidden. Reeds een paar dagen waren wij op de Plantaadje geweest, zonder dat ik content gezien had; doch Zaturdag, terwijl wij ons tot onze vischpartij voorbereidden, kwam hij ons tegen, met een jong kind op zijnen rug gebonden. O! die last, zoo zorgvuldig door hem ondersteund, scheen den man zoo waard te zijn! Zijn bedrukt oog noopte elk tot deelneming, terwijl hij ons het verhaal deed, dat zijne vrouw reeds sedert ettelijke weken ziek lag, en daarom, ter betere verzorging, naar het Fort getransporteerd was; dat ook zijn kindje zich thans ongesteld bevond, en hij, om het geen enkel oogenblik zijne zorgen te doen ontberen, besloten had, het op die manier bij zich te houden. Getrouwe content! dacht ik, hoe beschaamt gij onwetend menige Europesche vrouw! ..... Onwillekeurig kwamen mij de volgende regels voor den geest, die ik eenmaal, bij het lezen van eene schoone daad van een paar Wilden, vervaardigde, en, content met bewondering aanstarende, herhaalde ik bij mijzelven:

Gij, die op uwe deugden roemt, 
Beschaafde Europeanen! 
En tot verlichting vaak den weg 
Aan anderen wilt banen; 
Ziet, wat een Heiden hier bestond, 
Wiens brave daad u leerde, 
Dat hij, schoon onbeschaafd van geest, 
Uw deugden niet ontbeerde! 

Om de orde van mijn verhaal niet te storen, heb ik tot hiertoe niets gemeld van hetgeen wij van de koffijgronden der Plantaadje gezien hadden. Gedurig hoopten wij, dat de volgende morgen ons helder weder zou aanbrengen, en ons in de gelegenheid stellen, om onzen gastheer op zijne gewone morgenwandeling te verzellen: daar echter onze terugtogt naar de stad op Woensdag bepaald was, en Dingsdagmorgen het regenachtig en buijig weder ons weinig goeds liet hopen van de gesteldheid der wegen, besloten wij gehoor te verleenen aan de uitnoodiging van onzen vriend c**, om ons in een vaartuig derwaarts te begeven. Wij waren dan ook

{==627==} {>>pagina-aanduiding<<}
weldra gereed, en bevonden ons ras midden op het modderig pad, dat ons naar de vaart moest geleiden, waar wij in de boot zouden gaan, verzeld van vijf Neger-jongens, om het vaartuig voort te trekken, waarin wij met ons vijven zaten. De jongens hadden er regt pret in, de boot voort te trekken; dit moest geschieden, want riemen konden in die vaart, wegens hare smalte, niet gebruikt worden. Nu zagen wij eindelijk, hoe de koffijboomen geplant staan. De beschrijving van dezen door de weelde zoo onontbeerlijk geworden' struik zult gij elders naauwkeuriger vinden, dan ik in staat zou zijn u te geven. Genoeg, wij voeren uitgestrekte velden voorbij, met koffijboomen, bananen en taaijers beplant: de meeste boomen droegen nog vruchten voor den voorpluk, die bijkans tot rijpheid gekomen waren, terwijl reeds groene beziën in menigte zich voor den napluk vertoonden. Aldus hadden wij oijkans een uur gevaren, toen wij, een dwars loopend voetpad genaderd zijnde, de boot aan wal deden halen, om meer binnenwaarts in te dringen, zoo de weg zulks toeliet: dit was echter, gelijk wij gevreesd hadden, het geval niet; wij vergenoegden ons dus met tot aan een wachthuisje der Negers te gaan, bezijden het pad over eene sloot gelegen, waar wij vuur hoopten te vinden, om eene versche pijp aan te steken. Schoon nu de oude profijt (dus heet de Neger, die aldaar bestendig de wacht heeft) dieper in de achtergronden was, vonden wij toch vuur in de hut; en, terwijl onze vriend c** het geweer opnam, om dieper in het houtgewas nog eenig wild te zoeken, stopten mijn broeder en ik onze pijpen. Daar zaten wij nu, door eene wilde natuur omgeven, met den rug leunende tegen de pina-hut van baas profijt, vol ongedulds wachtende naar de terugkomst van een' der jongens, dien wij uitgezonden hadden, om eene ananas te snijden, die in menigte tusschen het houtgewas, in
het wild groeijende, gevonden worden. Hij bragt ons ook weldra eene groote vrucht mede; doch vruchteloos zochten wij in de residentie van profijt naar een mes, om dezelve behoorlijk klein te krijgen; een houwer was alles, wat wij vonden, en zoo wel de Dames als wij moesten zich met een afgehakt stukje ananas vergenoegen. Een onzer voeteboys bragt ons ook een' jongen awarie, dien hij in het bosch gevangen had. De awarie is het dier, waarvan gij ongetwijfeld wel eens de afbeelding gezien hebt, dat zich met den staart zoo vast aan de moeder

{==628==} {>>pagina-aanduiding<<}
weet te houden. Wij namen hetzelve mede, en vervolgens in eene kooi naar het Fort, en nog op dit oogenblik is het springlevend. - Wij waren nog drok met onze ananas bezig, toen de wachter profijt, met eene bijl op den schouder, midden uit het bosch naar ons toekwam. Al had men uit alle de Negers der Kolonie mogen kiezen, dan nog, geloof ik, zou men geenen hebben kunnen vinden, wiens uiterlijk voorkomen zoo geschikt scheen, om op eene eenzame plaats boschwachter te zijn. Voorkomen, houding, stem, in één woord alles in profijt droeg bij, om anderen, die hem niet kenden, schrik aan te jagen. - Wij bleven nog eenigen tijd hem naar het een en ander vragen, en maakten ons vervolgens reisvaardig, om langs het modderig pad naar ons vaartuig terug te keeren, dat ons op dezelfde wijze weêr naar huis voerde, nadat onze gastheer zich onderweg ook bij ons in de boot vervoegd had.
Ik heb u reeds gezegd, dat het ons voornemen was, den volgenden dag weder naar het Fort terug te keeren. Vergeefs hadden wij moeite gedaan, om een ligter bedekt vaartuig te krijgen; wij moesten ons dus vergenoegen, in de groote pont van Johanna en Margaretha met onze pakkaadje te vertrekken. Een aanhoudende regen hield ons den meesten tijd van onze terugvaart binnen; nu en dan slechts namen wij eene drooge bui waar, om het hoofd eens buiten te steken. Wij allen waren dus regt in onzen schik, toen wij tegen half 7 ure 's avonds in de stad aankwamen, waar het voornaamste nieuws, dat wij vernamen, niet zeer gunstig was; dat, namelijk, verre het grootste gedeelte der stad aan koortsen laboreert, die echter vooralsnog niet zeer gevaarlijk schijnen. Men houdt deze besmetting voor eene soort van griep. Tot heden toe (den derden dag na onze terugkomst in de stad) was ons huis het eenigste in de geheele straat, waar zich geene zieken bevonden; nu echter hebben wij ook reeds twee patiënten. Ik besluit dezen langen brief met den hartelijken wensch, dat gij allen eene goede gezondheid moogt genieten, en, mag ik ook voor mijzelv' iets wenschen, dat geene ongesteldheid mij beletten moge, u van tijd tot tijd de verzekering toe te zenden, dat ik altijd ben en blijven zal, enz.


{==629==} {>>pagina-aanduiding<<}

De improvisator Sgricci.

Wij lezen tegenwoordig meermalen in de Parijsche dagbladen van dezen inderdaad merkwaardigen man. Mij is daarbij eene zekere verbazing, als had men vroeger niets van hem geweten, vreemd voorgekomen. Daar ik bij mijn verblijf te Rome, in 1818, gelegenheid had, den zeldzamen jongeling te leeren kennen en mij voor hem te interesseren, wil ik hier iets op mijne later uit te gevene reisaanteekeningen anticiperen, waardoor men, naar ik vertrouwe, met het karakteristieke des mans en zijne improvisatiën nader bekend zal worden, dan door de onvoldoende opgave der dagpapieren.
Ik had, gedurende een verblijf van eenige maanden in Italië, verscheidene beroemde en onberoemde Improvisators gehoord, en met tamelijke onverschilligheid dit werk aangezien. Zelfs een jong, schoon meisje, Signora rosa taddei, die zich den 23 Januarij 1818 in het Theatro Tordinone hooren liet, en toenmaals veel van zich deed spreken, boezemde mij siechts eene vlugtige belangstelling in. In een' kouden schouwburg, voor een klein publiek, gevoelde ik groote deernis met den bijna stuiptrekkenden angst, waarmede zij begon, en met deze treurige mimiek de langdradige en door haren nood zich heenslepende muzikale inleiding vergezelde. Van dit schouwspel geef ik den indruk weder, dien ik toen zeer levendig daarvan ontving, wanneer ik zeg, dat ik mij verbeeldde, de Pythia op den Delphischen drievoet te aanschouwen, met uitzondering van hare leelijkheid. Met het eerste woord brak het ijs. Het eerste stuk, (zij improvifeerde slechts lyrische verzen) door het lierachtig gevedel armelijk ondersteund, sleepte zich echter pijnlijk ten einde; ik luisterde met medelijden, vreezende dat zij ieder oogenblik zou verstommen; ook wat zij zeide, was naauwelijks hoorenswaardig. Nadat zij een weinig gerust en het tweede briefje uit de zilveren vaas getrokken had, bespaarde zij ons iets van het jammervolle voorspel; zij kwam vroeger ter zake, en men hoorde zonder bekommering het einde. Zoo ging het met ieder stuk beter. Bij het vierde keerde op hare doodsbleeke wangen het rood terug, en de toestand der geestverrukking was bereikt. Men kon hare voordragt schitterend noemen, gelijk de Gordel van Venus, (een van de onderscheidene thema's, waarvan sommige, gelijk, bij voorbeeld, de Dood

{==630==} {>>pagina-aanduiding<<}
van Egeus en Coriolanns, naauwelijks voor eene vrouwelijke lier geschikt schijnen) die haar op zwellende toonen daarheen deed zweven, en dien zij zelve in dit oogenblik scheen te hebben ontvangen. Zelfs de muzijk ontwaakte, om levendiger te accompagneren.
Eenige grondstellingen leide ik al spoedig van deze improvisatiën af. Zij worden door muzijk geaccompagneerd en eenigermate gezongen, en dit gezang willekeurig gerekt en bespoedigd, om den Improvisator tijd en rustpunten te geven. In het oog loopend is het, hoe snel het gaat, wanneer hem gedachten en woorden ten dienste staan; maar, waar zij ontbreken, wordt de klank- en harmonielooze stem op het onverdragelijkst gerekt. De thema's zijn meest uit de oude geschiedenis, of bijzonder uit de klassieke oudheid, de mythologie, of de Italiaansche middeleeuwen. In deze vakken zijn de lieden het meest bedreven. Komt hun een vreemd thema voor, dan zeggen zij het ronduit, en het wordt verworpen, of zij doen als sgricci, hetgeen echter zelden gebeurt. Hem werd, namelijk, de Graaf van essex als treurspel opgegeven; maar hij wist niets van hem, of van Koningin elizabeth: hij verzocht derhalve, dat men hem de geschiedenis wilde verhalen. Dit gebeurde, en hij improviseerde een treurspel tot algemeene verbazing. Daar de vormen van alle improvisatiën als 't ware typisch zijn, is dit niet zoo moeijelijk als het schijnt; ook het treurspel neemt zoodanig een' vorm aan, die de minstmogelijke personaadjen bij de meestmogelijke duidelijkheid toelaat. Het koor wordt van de Ouden ontleend, om hetzelve de gevoelens, die men de handelende personen niet kan laten uitspreken, in den mond te leggen. De karakterteekening moet ondergeschikt blijven, en ligt ook geheel buiten het bereik der Italianen. Men zal slechts den dramatischen toon, de gedachten, gevoelens en de taal, afgescheiden van het wonderbare des ontstaans, kritisch kunnen schatten; maar dit kan men bij sgricci onvoorwaardelijk. Eindelijk stelde ik alle achterdocht tegen de eerlijkheid bij de behandeling der opgaven dadelijk ter zijde. Deze behoort tot het openbare leven der
Italianen, en een bedrog ware, zoo als ik hen ken, onmogelijk; ja het van buiten leeren, hetwelk velen beweren, van zulke uitgebreide onderwerpen misschien een nog grooter wonder, dan de vinding op het oogenblik. Ik zal straks eene openbare zitting der Academia Tiberina be-
{==631==} {>>pagina-aanduiding<<}
schrijven; bij deze kreeg ik de volkomene overtuiging, dat zelfs het geringste voordeel ter gunste des Improvisators bij de keus van een thema geene plaats vinden kan.
Thomaso sgricci is, ten minste in onzen tijd, de eerste, die treurspelen improviseerde. Hij was mij bekend, eer ik naar Italië ging, en, als ik mij niet vergis, was het omstreeks het jaar 1810, toen hij optrad. Later hebben verscheidene zijn voorbeeld gevolgd; reeds in Venetië verhaalde men mij van eenen, die hem overtrof; maar geen heeft, buiten hem, tot hiertoe een' duurzamen naam gemaakt. Hij is uit Arrezza geboortig, en zal, toen ik hem leerde kennen, misschien 21 of 22 jaren oud geweest zijn; een klein, zonderling mensch, toenmaals een bijkans willoos werktuig in de handen zijner bloedverwanten, die hem in acht namen als hunnen oogappel, zonder in het geringste eenig ander belang in zijn aanzijn te nemen, dan dat het geld opbragt. Hij had in de regten moeten studeren, en zeer tegen het oogmerk en den wil zijner ouderen was hij tot dit ... woeste leven overgegaan, hetwelk zij niet beter dan het beroep van tooneelspeler achtten. Slechts na den dood zijns vaders was zulks mogelijk geworden; moeder en broeders trokken met hem, en hielden hem als 't ware gevangen. Voor hemzelven was zijn talent als voor de beek haar schitterend droppelen in den zonneschijn; hem onbewust ontstroomde het zijner ziele; maar zijn zwak ligchaam was voor de inspanning, hoe gering zij scheen te zijn, niet bestand. Zoo ontstond bij hem een krankheidstoestand, waaraan ziel en ligchaam een gemengd deel namen. Hij gedroeg zich als een droomende, ja de geest scheen eerst over hem te komen met het eerste woord, dat hij improviserend sprak; zijn gewoon gesprek was niets; als een kind, wist hij allerlei liefkozingen te bewijzen; en voegde men den indruk, dien zijne kleeding maakte, daarbij, die op het eerste gezigt mij, naar de wijze der zwervende tooneelspelers, vreemd en verwaarloosd voorkwam, maar die later, als iets aangenomens, van zijn wezen niet scheidbaar bleek te zijn, dan konde men zich werkelijk
een tijdlang verbeelden, dat men eenig zeldzaam begaafd, vroegrijp of overgeleerd kind voorhad. Hij heeft zich ook als dichter beproefd; dat is, treurspelen, gelijk hij die dagelijks improviseerde, opgeschreven; maar - want kritiek had hij in het geheel niet - zijne bloedverwanten hadden ze slecht gevonden en, bedriegt mijn geheugen mij niet,

{==632==} {>>pagina-aanduiding<<}
dadelijk vernietigd, en zij veroorloosden hem ook geene verdere proefnemingen van dien aard, opdat zijn roem als Improvisator niet door het bekend worden zijner gebrekkige dichtpogingen benadeeld wierd. Voor mij is deze omstandigheid van gewigt; en ik beken opregt, dat ik deze daadzaak niet alleen geloof, maar mij ook verbeeld dezelve psychisch te begrijpen. Thans heeft men te Parijs zijne treurspelen door snelschrijvers laten naschrijven en zeer te prijzen gevonden; hetgeen mijn gevoelen bevestigt.
Het was den 26 Maart 1818, toen ik, met mijn' vriend wilhelm muller, tegen den avond door de straten van Rome kuijerde, waar ons de aankondiging eener Akademie (zoo noemt men in Italië alle dergelijke voorstellingen) van sgricci in het oog viel. Wij hadden besloten, den volgenden morgen eenen uitstap van eenige dagen naar Tivoli en Palestrina te doen. Maar sgricci en een geïmproviseerd treurspel hadden bij mij de overhand. Ik beftormde mijn vriend; met weêrzin gaf hij toe, en de reis werd uitgesteld. Muller's reisgenoot spotte met mijnen enthusiastischen ijver, maar liet zich overhalen, om, in plaats van zich te vervelen, sgricci met ons te hooren.
Maar die ijver werd een werkelijk enthusiasmus, toen wij hem hoorden. Hier was geen gezang, geen gevedel, geen krampachtig angstig gesteen, om de hoogte der geestverrukking te bereiken. (Naderhand verzekerde hij mij, dat hij het eerst het zingen nagelaten en de muzijk afgeschaft heeft, waarin echter eenigen hem weldra gevolgd waren.) Slechts een hem vreemd vuur is het blijkbaar, wat hem aangrijpt; met een' onzigtbaren geest te vergelijken, die op den eersten aanroep gewillig verschijnt. In zijne gelaatstrekken heeft geene merkbare verandering plaats, behalve dat derzelver uitdrukking levendiger wordt; maar de zachte gloed, dien men bemerkt, verdwijnt met het laatste woord. Een klein publiek bevond zich in eene zaal van het Venetiaansche paleis; eenigen van de eersten uit hetzelve namen het loten der thema's op zich, die door allen konden opgegeven worden; een voornaam Romein bleef bij de zilveren vaas, en liet bij het begin, hetwelk door het verschijnen van sgricci op eene kleine verhevenheid werd aangeduid, eene der dames in de voorste rij trekken. Het lot werd den Improvisator gegeven; hij las, en begon, na een zeer kort nadenken, onmiddellijk zijne rede in de edelste, duidelijkste, welluidendste

{==633==} {>>pagina-aanduiding<<}
voordragt van rhythmische recitatie, gelijk men die niet op Italiaansche tooneelen hoort, op welke meest Fransch pathos in het treurspel heerscht. Drie groote onderwerpen vervullen den tijd van drie uren, van welke den Italiaan niets afgekort mag worden; hij wil volop verzadigd zijn. Behalve het treurspel, of liever vóór hetzelve, worden nu nog twee lyrische stukken van onderscheiden aard geïmproviseerd, waartoe men bijzondere thema's opgeeft. In eene groote Canzone werd de Dood van sappho heden betreurd; terwijl, zeer verkeerdelijk, de Dood van socrates aan het treurspel verbleef. Toen wij dit hoorden, gaven wij alle hoop op, dat daarmede iets te beginnen was; maar wij werden anders onderrigt. De Improvisator vergunt zich eene korte poozing, in een zijvertrek, tusschen de onderscheidene stukken, terwijl het publiek de thema's in orde brengt. Dan verschijnt hij weder zoo frisch en moedig, als hij afgemat de kamer verliet. Is hem het onderwerp des treurspels bekend, dan bedenkt hij zich ook niet langer dan bij de andere opgaven. Peinzend zegt hij nu: ‘Ik kies die en die personen tot de handeling; deze speelt daar of daar,’ en nu noemt hij de personaadjen des eersten tooneels. Dit zegt hij op een' zachten, onzekeren toon, waarmede naauwelijks eenige minuten verloopen, als hij de rede ook reeds begint. Zelden laat hij meer dan drie, nooit meer dan vier personen zamen optreden, omdat de hoorders anders de voordragt niet zouden kunnen volgen; drie onderscheidt hij, sprekende, zeer goed en duidelijk; dikwijls dient hem staan of zitten tot betere verzinnelijking der rede. Het koor vult de tusschenbedrijven aan, of veeleer worden deze door hetzelve aangeduid, daar sgricci gedurende het gansche treurspel zelfs geene seconde ophoudt. De stroom stort
zich zwellend en onafgebroken uit. Somwijlen, echter, schijnt het, dat de Improvisator vermoeid wordt, ja alsof hem een woord ontbreekt; maar hij ontvlamt op staanden voet als in edelen toorn, en gelijk de stroom, die rasscher en bruisende om eene stuitende klip stort, blijft een nieuw vuur voor eene lange reeks van verzen borg. De verssoort, in welke deze treurspelen uitgesproken worden, zijn versi sciolti, naar mij sgricci verzekerde de ongemakkelijkste voor het improviseren; zij kiezen daarom andere, lyrische vormen voor het koor, om zich te verligten. Naast het verso sciolto vallen de terzien hen zwaar, maar toch ligter dan het rijm geheel

{==634==} {>>pagina-aanduiding<<}
te vermijden, dat zich telkens aan hen opdringt. Dit zich hun opdringend rijm, verbonden met vele telkens wederkeerende beelden, die met hetzelve door het denkbeeld naauw verbonden zijn, maar die bij de versi sciolti van het rijm gescheiden moeten worden, om op zichzelve staande aangewend te worden, maakt het begrijpelijk, dat de rijmelooze verzen voor den Italiaan zwarigheden hebben; ook moet hij bij dezelve zich streng aan de rhythmica houden, terwijl het rijm hem van zelf leidt. Van niemand klonk mij de schoone welluidendheid van het vers zoo vol in het oor, als van sgricci. De Italianen hebben, gelijk men weet, geen metrum in onzen zin, daar zij slechts de syllaben tellen, en ook daarmede zeer willekeurig te werk gaan; maar bij onzen Improvisator was het anders, en zoo, alsof hij iedere syllabe en iedere letter muzikaal juist haren eisch gaf en niets meer. Doch een verbazingwekkend werk ontstond in het treurspel, de Dood van socrates, voor onze ooren en oogen. Alcibiades en plato waren handelende personaadjen, en Platonische lessen waren zoo gepast in het geheel geweven, dat zij evenzeer verrasten als roerden en wegsleepten.
In volle verrukking verliet ik de zaal, en belden besloten wij eenparig, den verwonderlijken jongeling op te zoeken en nader te leeren kennen. Doch, naardien te Rome de eene groote indruk den anderen verdringt, had onze reis naar Tivoli ons in vijf dagen op andere gedachten gebragt. Bij onze terugkomst was veel in te halen, en bijna hadden wij onzen Improvisator vergeten; maar dit gebeurde niet; wij overwonnen verscheidene zwarigheden, tot wij zijne woning uitvonden en hemzelven aantroffen.
Dit was eindelijk den 10 April. Wij zagen eene woelige beweging in het huis, en weldra werd ons berigt, dat het heden de plegtige dag was, dat de jonge man in eene openbare zitting als honorair lid der Academia Tiberina aangenomen zou worden. Op de beleefdste wijze werden wij genoodigd in het rijtuig des hoogvereerden mede te gaan, dewijl er anders bij den toevloed geene hoop zou zijn om binnen te komen; ons bleef ook geen tijd overig om tegen te spreken of te danken, want, eer wij er om dachten, zaten wij in het rijtuig, met den beroemden man in ons midden, en tegenover ons de honoraire leden der deputatie. In eenige an-
{==635==} {>>pagina-aanduiding<<}
dere rijtuigen, door de Akademie gezonden, volgden de familie en vrienden van den te bekroonen Improvisator.
Het was alsof wij mede geëerd en onderscheiden werden, en toch waren wij, om zoo te spreken, uit de lucht komen vallen. Wij kwamen aan. Verscheidene kamers waren feestelijk versierd en met toehoorders opgevuld. De zaal, waarin de plegtigheid zou plaats hebben, bevatte inzonderheid de dames en aanzienlijkste personen. Hier zaten de leden der Akademie op eene verhevenheid. Onze binnenleiding had iets zonderlings, dat door mijn Duitsch kostuum, dat ik toen somwijlen en toevallig dezen dag droeg, vermeerderd werd; want dadelijk doorliep een nieuwsgierig vragen de vergadering, wie deze vreemdelingen waren, die de Improvisator inleidde.
Weldra begon nu eene lange voordragt in proza, met betrekking tot de aanneming van sgricci; vervolgens eene lange reeks sonnetten der leden van beiderlei sekse te zijner eere, deels geïmproviseerd, deels gelezen, in het Latijn en Italiaansch. Eindelijk werden hem de gouden medalje en een lauwerkrans overhandigd. Hij verliet de zaal, en de thema's werden nu als eene gewigtige aangelegenheid behandeld. Allen werden door den voorzitter opgelezen, en bij elk de opgever met al zijne titels genoemd. Nadat zulks een' geruimen tijd in de onverdragelijkste hitte geduurd, maar daarom toch niet bespoedigd werd, overhandigde men den aanwezigen Prins, thans regerenden Hertog van Gotha, de urn. Waarschijnlijk dewijl er zoo veel tijds verloopen was, vergenoegde men zich met twee stukken, eene heroïde, waartoe coriolanus de stof leverde, en een treurspel, waarin wij den Zelfmoord van lucretia zouden vernemen.
Nu trad sgricci binnen. Hem werd het briefje met het lyrische thema gegeven. Hij begon den coriolanus, en eindigde onder eene algemeene toejuiching. Men gunde den uitgeputten naauwelijks eenige minuten ter verademing, toen men hem het tweede briefje gaf. Hij las ‘lucretia,’ en eene wolk trok over zijn gezigt; gemelijk leide hij het papier neder, en begon op zijne wijze de personen en het tooneel aan te duiden, toen ik iemand naast mij vroeg, wat hem deerde. Nu vernam ik, dat het ongelukkigerwijze getroffen had, dat hij ditzelfde thema, vóór weinige dagen, van en voor een gedeelte van dit aanzienlijk gezelschap be-
{==636==} {>>pagina-aanduiding<<}
komen en geïmproviseerd had. Zigtbaar geraakte de vergadering in groote spanning, toen hij begon.
Ik kon van de zaak niet oordeelen, daar ik de eerste improvisatie van de ongelukkige lucretia niet gehoord had; maar als bij vlagen onder het opzeggen, en inzonderheid toen hij geëindigd had, ontstond er een wild, alles verdoovend gejuich; men was uitgelaten. Alles riep: ‘Ongehoord!’ Hij had de beweegoorzaak en de gansche handeling zoo veranderd, dat niets gebleven was, dan natuurlijk de hoofddaad en de hoofdpersoon.
Sgricci werd bijna weggedragen, zoo was hij half levenloos in elkander gezonken; hij hoorde weinig van het ontzettend gedruisch. Vijf uren had het in de grootste hitte geduurd; hij alleen had over de drie uren, bijna onafgebroken, gesproken: zijn toestand was niet te verwonderen. Thans stoof alles uiteen. Wij zochten dankbaar onzen leidsman en Improvisator op, dien wij, nagenoeg alleen, in het zijvertrek nog half dood vonden; enkel zijne moeder en broeder waren gebleven, om hem bij te staan. Eindelijk kon hij weder spreken; hij zeide ons, hoe hinderlijk hem het onderwerp van lucretia geweest was, en dat hij zich nu gedurig voor den geest had moeten houden, wat hij de eerste maal gezegd had, om geen der reeds gebezigde motiven aan te wenden, hetgeen met de plegtige gelegenheid niet overeenkomstig geweest zou zijn; zijne inspanning was alzoo verdubbeld geworden. Allengs gaf men hem nu verkwikkingen; want gedurende de zitting was hij de éénige geweest, wien men geene ververschingen had aangeboden, daar de Akademie zich niets ontbreken liet, hetgeen ons zeer tot ergernis verstrekte, tot dat wij vernamen, dat hij gedurende de improvisatie volstrekt niets gebruikte. Het was 's nachts een ure, toen de gekwelde Muzenzoon wèl ingepakt naar de koets geleid werd en ook wij ons naar huis begaven.
Ik zag den jongen man naderhand meermalen, en vond hem, gelijk ik hem boven beschreven heb. Vóór mijn vertrek, den 21 April, hoorde ik hem voor de derde maal den 19 April, wanneer hij achilles in eene Heroïde, den Roof van ganimedes in terzinen, en pronia in een treurspel bezong. Ik haalde de bekende tooneelspeelster maasz, die zich juist te Rome bevond, door mijn enthusiasmus over, om deze Akademie bij te wonen, en overwon haar ongeloof, dat bij de keus der onderwerpen geen bedrog

{==637==} {>>pagina-aanduiding<<}
in het spel ware. Ik vertrok daarop, met de hoop en belofte van mijne zijde, den belangrijken jongen man in Italië weder te zien.
Wij lezen thans, dat een Franschman (*) zich op dergelijke begaafdheden beroemt, maar de proef niet heeft doorgestaan. Van een' Hollander berigt men hetzelfde, maar met den grootsten lof (†). Ik ben toenmaals zoo zeer van de hoo-
{==638==} {>>pagina-aanduiding<<}
gere ingeving bij deze improvisatiën overtuigd geworden, dat ik van gevoelen ben, dat aan geen volk deze gave bij uitsluiting verleend kan zijn; en, hoewel dan ook den Italiaan zijne grootere levendigheid der verbeelding, gloeijender gevoel, heftiger hartstogten en muzikale taal ten dienste staan, moet de improvisatie, op zichzelve beschouwd, naar klimaat en nationaal karakter gewijzigd, op Duitschen trant evenzeer mogelijk zijn, (waarvan ook reeds voorbeelden, ofschoon ruwe, voorhanden zijn) wanneer men den aanleg slechts telkens ontwikkelde. Maar welligt ware deze gave Gods ligter bij ons te vinden, dan de belangstelling der hoorderen!
Wel is waar, willen wij kritisch te werk gaan, dan zullen wij veel van het enthusiasmus wegens Italiaansche improvisatie, zelfs van eenen sgricci, moeten daarlaten, en zouden, bij de hypothetisch als mogelijk aangenomene improvisatie des kouderen vaderlands, misschien geheel niet in enthusiasmus geraken. Maar een gezang, dat zoo onmiddellijk uit de hoogste ingeving des oogenbliks voortkomt, is iets, waaraan geene kritiek zich moet wagen. Gelijk het lied des nachtegaals, is ook dit een hymnus op de eeuwige liefde tot lof der Godheid, waar men slechts vroom mede instemmen kan.

Frederik, Graaf kalkreuth.




Spanje onder de Mooren in de tiende, en onder den katholijken koning in de negentiende eeuw.

Een der beste middelen, waardoor men de voordeelen van eenen toestand kan leeren kennen, is deszelfs vergelijking met vroegere toestanden. Om dus alle de zegeningen te waarderen, die de legitime Regering, getrouwelijk bijgestaan door de H. Inquisitie en de Monniken; over Spanje heeft uitgestort, zal het niet ongepast zijn, Spanje in de tiende en Spanje in de negentiende Eeuw onderling te vergelijken.
Grooter contrast, dan de tiende en de negentiende Eeuwen, kan men zich naauwelijks voorftellen. In geheel Europa bijkans heerschte, gedurende de eerstgenoemde, de diepste onkunde, de dikste nacht van bijgeloof; men kende schier geene gemakken en genoegens des levens. Er had algemeene Regeringloosheid plaats bij de Edelen, die zich voor hoogere wezens hielden; terwijl de andere standen genoegzaam allen hunne slaven waren, die zelfs niet trouwen

{==639==} {>>pagina-aanduiding<<}
durfden zonder de toestemming van hunnen Heer, welke zij ten duurste moesten betalen. Deze Heeren woonden in roofnesten, kasteelen genoemd, van waar zij ongestraft den reiziger aanvielen, uitplunderden of vermoordden, of elkander beoorloogden. Moord en roof waren dus algemeen; geen mensch was van zijn eigendom zeker. Hoeren beschikten openlijk over den heiligen stoel van den Paus. (Men kent marozia en haars gelijken.) De Priesters waren nog de éénigen, die lezen of schrijven konden, en ook bij dezen waren die kundigheden zeer verre van algemeen. Het Latijn, de éénige taal, waarin men schreef, verviel tot eene barbaarsche brabbeltaal. Met de levende spraken was het nog erger gesteld; in geene derzelven kon men zich behoorlijk op schrift uitdrukken. Boeken waren ontzettend duur. Voor een exemplaar preken van zekeren Bisschop moest men, zegt robertson, (charles V, I. p. 221.) tweehonderd schapen en eene groote hoeveelheid tarwe, rogge en gierst betalen. Men reisde genoegzaam niet, uit hoofde der onveiligheid, en kende dus naauwelijks de naastbijgelegene landen. De menschen waren uit de barbaarschheid tot eene jammerlijke, diep bedorvene halfbeschaving overgegaan, en noch de woeste Edelen, noch het verdrukte Volk kenden de edele gevoelens, door eene goede opvoeding ingeboezemd, en door gelijkheid van Regten gekoesterd. Wreedheid en geweld heerschten overal, met zedeloosheid gepaard. De koophandel was bijna te niet.
Hoe geheel anders is dit in onze negentiende Eeuw! De Volken hebben Regten verkregen, die de Regeringloosheid beteugelen. De Adel heeft in de meeste landen zijne drukkende voorregten moeten opgeven, en zich met den Burger gelijkstellen. De roofnesten zijn gesloopt of in puin gevallen. Kan de Edelman zijne schulden niet betalen, zoo wordt zijn kasteel, zoo goed als het huis van den Burger, verkocht. Wijze Wetten waken voor ieders leven en eigendom, en ontzag voor het Protestantismus heeft ten minste de uiterlijke zedigheid bij de Roomsche Geestelijkheid ten gevolge gehad. De nijverheid, kunsten en wetenschappen, en de gemeenschap der Volken, worden door alle Regeringen (althans tot op zekeren trap) aangemoedigd; doch eigenlijk staan zij reeds op eene hoogte, dat zij die aanmoediging niet meer behoeven: want kunsten, middelen tot gemeenschap, tot verbetering der fabrijken, tot bevordering der

{==640==} {>>pagina-aanduiding<<}
wetenschappen vermenigvuldigen zich dagelijks in den boezem des Volks. Men bezoekt de afgelegenste deelen der Aarde, in eenen tijd, die zelfs onze Vaderen verbaasd zou hebben. De boeken zijn, door de uitgevondene Drukkunst, voor weinig gelds te bekomen; het dierbaarste van allen, de Bijbel, wordt tot aan de afgelegenste Volken verspreid, en bij onze behoeftigen om niet uitgedeeld. Talrijke Maatschappijen zorgen overal voor de zedelijke en natuurlijke behoeften der Volken. Beschaving, zedelijkheid en menschlievendheid worden overal aangekweekt.
Het is echter zeer opmerkelijk, dat van deze twee beelden de tiende Eeuw juist ook twee tegenbeelden vertoont, en wel in Spanje. Dit land, althans het voornaamste, rijkste en vruchtbaarste gedeelte van hetzelve, was destijds onder de heerschappij der Mooren, of Afrikaansche Mohammedanen, vervallen, die echter, verre van de domheid, dweeperij en traagheid der Turken verwijderd, niet alleen volle verdraagzaamheid aan hunne Christelijke onderdanen verleenden, maar ook den landbouw, den koophandel, de wetenschappen en kunsten aankweekten. Hun schoonste tijdperk valt juist in het midden der tiende Eeuw, toen de Christenvolken zoo diep gezonken waren. Men staat verbaasd over de bevolking, de welvaart en de pracht, die in het Rijk van den Khalif abdoulrahman III heerschten, hetwelk niet meer dan twee derden van Spanje, benevens Portugal, omvatte. (Het onvruchtbare Noorden, de barre vlakten van Oud-Kastilië en de Asturische bergen behoorden aan de Christenen.) Men rekende in de stad Cordova alleen tweemaal honderdduizend huizen (gedeeltelijk kleine, voor een of twee menschen geschikt), zeshonderd Moskeën en negenhonderd openbare badplaatsen. Het Mohammedaansche Spanje bezat tachtig groote steden en driehonderd kleinere. Dorpen en vlekken waren ontelbaar. Langs de Rivier Guadalquivir alleen telde men twaalfduizend dorpen. Een reiziger vond, op éénen dag, drie of vier steden, en kon geen vierendeel uurs gaan, zonder een dorp te ontmoeten. De goud-en zilvermijnen, reeds zoo beroemd bij de Pheniciërs, Karthagers en Romeinen, werden nog ijverig bewerkt. Men had robijngroeven, paarl- en koraal-visscherijen. De handel bloeide. Men voerde ruwe
zijde, olie, suiker, kwikzilver, stafijzer, grijzen amber, zijden en wollen stoffen uit Granada, Murcia en Almeria, katoenpapier van Solibah, antimonium, rotskristal, zwavel,

{==641==} {>>pagina-aanduiding<<}
saffraan, gember, mirre, vooral wapenen, zoo als sabels, schilden, harnassen, maliënkolders en helmen, naar Afrika, Egypte en het geheele Oosten uit. De Mooren voeren op alle havens van het Grieksche Keizerrijk, en dreven er activen handel. Doch vooral werd de landbouw aangemoedigd en beschermd. Men bouwde suiker, katoen, rijst, behalve de meeste andere graansoorten, en de uitvoer was altijd vrij. Het beroemde Corduaan- en Marokijn-leder werd te Cordova vervaardigd en door geheel Europa verzonden. Vandaar de welvaart des lands, die ongemeen groote inkomsten aan den Vorst verschafte. De reeds genoemde Khalif abdoulrahman III, die bijna gedurende zijne geheele vijftigjarige Regering tegen de Christenen in het Noorden des Rijks moest oorlogvoeren, behield, zonder zijne onderdanen te drukken, nog gelds genoeg van zijne inkomsten over, om eene nieuwe stad (Zehra) met een paleis en tuinen aan te leggen, waarmede hij vijfentwintig jaren bezig was; elk jaar kostten hem deze weken door elkander driemaal honderdduizend dinârs of dukaten, hetwelk in 't geheel meer dan 37 millioenen guldens bedraagt (*). Voegt men hier nu bij, wat zijne hofhouding of Serail, uit 6,300 personen bestaande, wat zijne talrijke paarden en de 12,000 man zijner ruiterwacht, wat zijne vloot, waarmede hij Ceuta en Tanger in Afrika innam, en eindelijk wat zijne groote legers, vestingwerken en talrijke ambtenaars hem kosten moesten, zoo kan men zich een denkbeeld maken van Spanjes
inwendigen rijkdom, hetwelk zonder leeningen of kredieten zulke groote uitgaven vermogt te bestrijden (†).
Maar de Mooren deden meer, dan voor de physieke welvaart des lands; zij beminden en bevorderden ook kunsten en wetenschappen. Onder alle de Mohammedaansche Hoogescholen was die van Cordova de meest beroemde. Zij werd in die zelfde tiende Eeuw (980) onder den Khalif alhakan gesticht. Er bestond toen reeds eene boekerij van 250,000 deelen, waarvan de Catalogus 44 deelen besloeg. In de twaalfde

{==642==} {>>pagina-aanduiding<<}
Eeuw bezat het Sarraceensche Spanje 70 openbare boekerijen, en Cordova had reeds 150, Almeria 52, Murcia 62 Schrijvers voortgebragt. Daarenboven heerschte er smaak en wellevendheid aan het Hof der Spaansche Khalifen. De groote Moskee van Cordova, de Alhambra en het Generalif te Granada zijn meesterstukken der Arabische bouwkunst (waarschijnlijk de moeder der Gottische), die nog de verbazing des reizigers wekken. In het kostbare paleis te Zehra prijkten 1400 kolommen van Spaansch en Afrikaansch marmer, en 140 nog fraaijere, door den Griekschen Keizer gezonden. In de voornaamste zalen sprongen fonteinen in prachtige marmeren bekkens, die te Konstantinopel door Grieken waren bewerkt. Alle vertrekken van dit paleis droegen blijken van den smaak en de liefde tot het schoone van den Khalif abdoulrahman. Deze Vorst was geen bijgeloovig aanhanger van mohammed's leer. Zijn standbeeld (eene doodzonde volgens den Koran) prijkte boven de hoofdpoort van Zehra. De vrouwen genoten ook in Spanje eene vrijheid, die haar in de overige Mohammedaansche landen ontzegd was; en vandaar die Ridderlijke Galanterie, welke ons in hunne zeden zoo behaagt, en die zij met hunne vijanden, de Christenen, gemeen hadden. De Europeërs zelve der tiende Eeuw gevoelden de meerderheid der Mooren in beschaving en kunde. De Edelen zonden hunne kinderen als pagies aan de Hoven der Sarraceensche Vorsten, en de Monnik gerbert, naderhand Paus sylvester II,
studeerde te Cordova. Hij bragt van daar de kennis der Arabische (eigenlijk Indische) cijfers mede, die thans alom bij ons in gebruik zijn.
Zoo groot was Spanje in de tiende Eeuw; zoo zeer stak het uit bij Europa, niettegenstaande hier de Christelijke Godsdienst vereerd werd, die uit zijnen aard de beschaving in de hand werkt, en niettegenstaande de Mooren het Islamismus beleden, hetwelk strijdig is met den voortgang der Natiën in verlichting en kunde. Wat was dus de reden van het genoemde contrast? Eene goede Regering, groote en verlichte Regenten, en eerbied van den Vorst voor de Wet. Men kent het geval van den Khalif alhakam, abdoulrahman's Zoon, die door het eenvoudige zinnebeeldige voorstel van eenen Regter tot berouw gebragt werd over eene onregtvaardigheid, eener arme vrouwe aangedaan (*).

{==643==} {>>pagina-aanduiding<<}

En hoe is nu Spanje in de negentiende Eeuw gesteld, terwijl alle andere Natiën van Europa zulke reuzenschreden hebben gedaan in beschaving, verlichting en kunde? Het is overgegeven aan het armste, baldadigste en onkundigste graauw. De verlichte, brave, fatsoenlijke en welgestelde inwoners worden vermoord, verbannen, uitgeplunderd, of in den kerker geworpen. De Koning, in wiens naam men voorgeeft te handelen, is zoo goed als gevangen, althans ontoegankelijk, in zijn paleis van St. Ildefonse, waar Fransche en Spaansche hellebaardiers iedereen den toegang weren, als tot den persoon van eenen Oosterschen Despoot. Handel, fabrijken, landbouw zijn genoegzaam te niet. Geld is er naauwelijks, om den Koning van eten te voorzien; en niemand heeft krediet voor eene Regering, die eerloos hare verpligtingen loochent. Het land is vol struikroovers. De kerkers zijn volgepropt. Letterkunde kan er niet meer bestaan in een land, alwaar de Koning zich het regt heeft aangematigd, om over alle inkomende boeken te oordeelen. Veiligheid voor personen en bezittingen is eene hersenschim in een Rijk, alwaar men op nieuw het onderzoek over gevoelens heeft ingesteld. Niemand vaart er wèl, dan de Geestelijkheid, die zich nu weder ongestoord vetmesten kan van het zweet des burgers. De hoogste mate van bijgeloof, door deze waardige Priesters verkondigd, hoont de verlichting der negentiende Eeuw, zoo wel als Bijbel en Christendom, in het aangezigt. De Staat, tot de tiende Eeuw teruggekeerd, boven welke hij zich eenmaal zoo luisterrijk verhief, is zijner ontbindinge nabij. - Vanwaar dit contrast bij Europa? - Door de werking der inquisitie, der monniken, der boekencensuur en van het despotismus op het volkskarakter.





Bemoediging voor jonge en aankomende dichters.


Zijn 't dan alleen Apollo's Zonen, 
Wier naam in Febus Tempel praalt, 
En voegen hooge dichtkunsttoonen 
Slechts hem, die d' eerkrans heeft behaald? 
Moet roem den schedel eerst omsling'ren, 
Vóór dat men waag', met stoute ving'ren, 

{==644==} {>>pagina-aanduiding<<}

De lier der Goden aan te slaan? 
De vrees steeds onze zangen boeijen? 
En 't vuur, dat we in ons voelen gloeijen, 
Al smeulende onder de asch vergaan? 
 
Mag hij alleen, die, aangeschreven 
In 't Dicht'rental, daar glansrijk prijkt, 
Op arendsvleug'len opwaarts streven, 
Tot daar hij 't starend oog ontwijkt? 
Neen! niet de naam in Febus Koren, 
Maar 't dichtvuur, in de borst aan 't gloren, 
Die, stout, van eigen vlammen blaakt, - 
Neen! geen Genootschaps Ordesbanden, 
Maar 't vuur, in de eigen borst aan 't branden, 
Ziet daar hetgeen den Dichter maakt! 
 
Geen vrees houdt in zijn borst gevangen, 
Wat in zijn binnenst bruist en woelt: 
Hij stort het uit in zijne zangen, 
Wat hij in 't brandend hart gevoelt. 
Door eigen krachtgevoel gedreven, 
Durft hij op eigen wieken zweven, 
Langs de eigen uitgekozen baan; 
Hij leent van and'ren moed noch krachten, 
Durft stormen en gevaar verachten, 
En lagchen val en afgrond aan. 
 
Natuur, geen Kunst, doet d' Arend zweven 
Tot in den dampkring van de Zon. 
Geen Kunst vermag hem na te streven. 
Natuur, geen Kunst, schiep Lord Biron. 
De Kunst ontsteek' haar flonkervuren; 
Zij schitt'ren slechts bij nachtlijke uren: 
Aurora komt, hun glans verkwijnt; 
De Dagtoorts vlamt, en al hun luister, 
Slechts zigtbaar in het somberst duister, 
Wordt bleek, verliest zich, en verdwijnt. 
 
Terug! terug! ziet gij, bij 't rijzen 
Des Zangbergs, angstig om u heen 
Naar hem, die u den weg zou wijzen; 
Terug! of volgt uw pad alleen: 
Hier kan geen vreemde hulp u baten; 
Hier moet ge u op uzelv' verlaten; 

{==645==} {>>pagina-aanduiding<<}

Hier steunen op uwe eigen kracht: 
Nooit zult ge een' vasten tred verkrijgen, 
Wanneer gij, bij het opwaarts stijgen, 
Van and'ren ondersteuning wacht. 
 
Drukt hier uw voet slechts oude sporen, 
Geen heerbaan leidt u tot het doel. 
Terug! uw schreden zijn verloren. 
Kiest eigen weg - volgt uw gevoel. 
Op eigen weg het doel te falen, 
Kan u geen schande doen behalen; 
Een stoute stap onteert u niet; 
Maar achter and'ren aan te kruipen, 
In hunne schaduw opwaarts sluipen, 
Is schand'lijk in dit hoog gebied. 
 
Voelt gij dan de aandrift in u gloeijen, 
Weêrhoudt, weêrhoudt die aandrift niet; 
Bescheidenheid moge and'ren boeijen, 
Zij is de deugd der Dicht'ren niet. 
Voelt gij de vlam in 't harte blaken, 
O! wilt uw roeping niet verzaken, 
Maar gordt u tot den ed'len strijd: 
Ja, volgt die stem; zij komt van boven: 
Vertrouwen moet gij, vast gelooven 
Gevoelen, dat gij Dichters zijt! 
 
Ja, zelfgevoel voegt stoute zielen, 
Bij 't streven naar een edel doel; 
Sloeg ooit een Zeeheld 's vijands kielen, 
Bij 't missen van dit zelfgevoel? - 
Gevoelt gij dan den lust tot zingen 
Door bloed, door hart en ad'ren dringen, 
Verheft u stout op eigen kracht, 
En vraagt niet, of, bij 't moedig stijgen, 
U stormen en gevaren dreigen, 
Of spot u of vereering wacht. 
 
Vermetel zij uw grootsch bedoelen, 
Vermetel zij uw moed genoemd, 
En uw verheven zelfgevoelen 
Zij, als verwaandheid, streng gedoemd: 
Dit oordeel kan geen' Dichter deren; 
Dit oordeel durft hij ook braveren; 
Hij weet, dat, wat men laakt of prijst, 
Of men een daad als groot zal roemen, 
Of roek'loos en belagch'lijk noemen, 
Het de uitslag is, die 't vonnis wijst. 

{==646==} {>>pagina-aanduiding<<}

Welaan dan, jonge kunstgenooten, 
Die met mij in de loopbaan treedt! 
De vleug'len moedig aangeschoten. 
Wat vragen wij om lief of leed? 
Geen vrees kan onzen moed doen bukken; 
Wij volgen, stout, het zoet verrukken 
Van 't in ons binnenst brandend vuur. 
Moge oef'ning onzen zang verhoogen; 
Het echt en eigen dichtvermogen, 
Dit danken wij alleen natuur. 
 
h. bloemen. 
Ootmarssum, 
28 Julij, 1824. 


Het grafteeken. Iets voor schilders.


Zij leefde om mij te beminnen; 
ik leef om haar te betreuren. 

Dit opschrift las ik op een grafteeken van wit marmer, wanneer ik een' man zag naderen van ongeveer 30 jaren, een kind bij de hand houdende, welks bevalligheid het penseel van correggio of raphaël waardig was. Zonder acht op mij te slaan, zette zich de jonge man bij het graf neder, haalde een medaljon uit zijnen boezem, beschouwde het met verteedering, en besproeide het met tranen; het kind droogde dezelve met aanvalligheid, ik mogt zeggen met gevoel; vervolgens een' vlinder ontdekkende, sprong het eensklaps op, om dien te midden van het verblijf des doods te vervolgen. De vlinder raakte beurtelings de bloemen aan, die het graf versierden, en zette zich eindelijk op eene roos neder. Het kind glimlachte de hope tegen van hem te betrappen. Met ingehouden adem, het eene been voorwaarts zettende, daarna het andere, en met gerekten hals en starend oog, strekt hij den eenen arm uit naar het vlugtig voorwerp zijner levendige begeerte; zijn mollig handje opent zich, en - eensklaps grijpen zijne kleine vingeren het insekt bij de geplooide wieken. De knaap triomfeert, en huppelt van blijdschap; het vermaak schittert in zijne oogen; hij kan zijne vreugd niet in zijn hart besluiten; hij juicht luidkeels; hij..... hij heeft een' vlinder gevangen op het graf zijner moeder!
Dit onderwerp schijnt mij het penseel niet onwaardig van een bekwaam schilder, die, het zedelijk doel zijner kunst bestudeerd hebbende, beseft, dat eene schilderij eene welsprekende bladzijde eens grooten schrijvers moet gelijken, en het denkvermogen, den geest en het hart tevens vermeesteren. Maar, hoe zal hij het kind voorstellen? vóór of na het vangen van den vlinder? De schilder kan slechts over een oogenblik beschikken; het is dus van belang, hetzelve wèl

{==647==} {>>pagina-aanduiding<<}
te kiezen. Het dramatisch punt, dat hij moet vasthouden, is (ik weet mijn gevoel niet beter uit de drukken) gelijk het middelpunt van het ei, op het oogenblik dat de bezieling het doordringt en beweegt: hetgeen dit oogenblik voorgaat, is te stoffelijk; hetgeen het volgt, kan het verrassend effekt niet meer te weeg brengen. In 't kort: de gedachte des beschouwers moet, naar het door den kunstenaar gegeven middelpunt, de schilderij als 't ware beginnen en voltooijen; en alle schildering, die aan deze proef niet kan onderworpen worden, of dezelve niet kan doorstaan, is gebrekkig.
Ik vermeen dan, dat het kind moet worden voorgesteld in het oogenblik van het grijpen des vlinders. De uitdrukking van zijn gelaat, zijne houding, zijne begeerte, moet al de ijdelzinnigheid der uitgelatene blijdschap doen gevoelen, aan welke hij zich zal overgeven; en, te midden van het peinzend en smartelijk voorkomen des vaders, moet zekere aanduiding van beweegbaarheid of onbestendigheid der ziele doorstralen, die tot den beschouwer schijnt te zeggen: ‘Jeugdige echtgenoot, die zoo diep bedroefd zijt en u ontroostbaar waant, weldra zult gij u overgeven aan al de beuzelarijen van het leven, en uw kind navolgen, dat zich vermaakt met een' vlinder te vangen op het graf zijner moeder!’

Het getal der schilders enz. op de tegenwoordige tentoonstelling te Parijs.

Men telt dit jaar op de Parijsche Tentoonstelling 782 kunstenaars van beiderlei sekse; te weten, 602 schilders, waarvan 81 vrouwen of meisjes, 54 beeldhouwers, 92 graveurs, 23 lithographisten en 11 bouwkundigen. Genoemde kunstenaars hebben gezamenlijk geleverd 2,180 schilderstukken, teekeningen, gravures, lithographiën en beeldhouwwerken.

Nog een woord over het kleinste dwergje. (zie no. XI, bl. 539.)

De kleine crachami, te Londen gemeten, is 19½ duim lang, de lengte van haren voet 3⅛ en van haren middelvinger ⅞, de omvang van het hoofd 10⅜, van den middel 11¼, van den hals 5⅜, van den enkel 3¼, en van het gewricht der hand 2 7/10 duim.

De leeuw in den kruidtuin te Parijs.

- Al de wilde dieren in den Jardin des Plantes bewogen zich met een' onrustigen wrevelmoed in hunne en-
{==648==} {>>pagina-aanduiding<<}
ge traliekooijen, en wierpen op de aanschouwers zijdelingsche blikken, waarin zich de zucht naar wraak en de dorst naar bloed teekenden. De Leeuw alleen, kalm en in zijn lot berustende, staarde mij aan; geene gramschap trok de spieren van zijn gelaat zamen; hij scheen, terwijl hij mij bedaard beschouwde, tot zichzelven te zeggen: ‘Hoe heeft een zoo nietig dier, als de Mensch, zich van mij, den Koning der Dieren, kunnen meester maken?’ En inderdaad, er heerschte ik weet niet welk eene uitdrukking van grootheid in den blik en de houding van den Leeuw, die als verzwolgen scheen in innerlijk nadenken, welks weêrglans zich honderdmaal nadrukkelijker schilderde in zijn imposant wezen, dan in dat van het meerendeel der Menschen. Ik meende in hem een' bajazet in zijne kooi te zien, een onttroond Monarch, die, na veelvuldige zegepralen op zijne vijanden, zijne glorie stelt in te worstelen met de grillige fortuin, en zich grooter nog vertoont in den tegen- dan in den voorspoed. - Ik verliet hem met een gevoel van eerbied voor zijn ongeluk.

Vaderlandsliefde als ingeschapen.

Een Wilde, door de bougainville naar Parijs overgebragt, zag niet zoodra, in den Kruidtuin aldaar, den banaanboom prijken, of hij omvatte dien met zijne armen, en riep, in eene uitboezeming van verteedering, uit: ‘Geef mij mijn Vaderland weder!’

De arme blindeman en de vioolspeler boucher.

Eene echte Anekdote.

Op eene reize naar Lyon, wandelde de vermaarde boucher, een der eerste Violisten van Europa, aldaar op de kaai van de Rhône. Van een honderdtal voorbijgangers omringd, kraste hier een arme Blindeman op zijne viool, zonder dat iemand hem een cent toewierp. De kunstenaar naderde, en zeide tot hem: ‘Mijn vriend, gij schijnt vandaag niet gelukkig; geef mij uw instrument eens; misschien is de fortuin mij gunstiger.’ De bedelaar ruimde viool en plaats hem in, die nu, op dit pover instrument, een treffelijk muzijkstuk met het hem eigen talent uitvoerde. De menigte groeide met elk oogenblik aan; men bewonderde, men juichte den kunstenaar toe; maar geen mensch wierp iets in des armen mans hoed. Verontwaardigd, dat het publiek zijn goed werk niet ondersteunde, gaf boucher den bedelaar zijne viool terug, trok zijne beurs, en ledigde die geheel in diens handen, zich vervolgens haastig verwijderende, na den ongevoeligen volkshoop een' blik van verachting te hebben toegeworpen.





{==649==} {>>pagina-aanduiding<<}

Mengelwerk.

Over de inblazing van ademlucht in de longen van verstikten, bijzonder bijschijndood geborenen of verdronkenen. Door (wijlen) J.B. Crol, Med. Doctor te Dordrecht.

Het is den mensch als eigen, om zijnen lijdenden natuurgenoot hulp aan te bieden en toe te brengen. Deze aandrift wordt sterker, naar mate het gevaar grooter en dringender is; maar ook dan, helaas! ziet men niet zelden, met het beste oogmerk, de meest verkeerde en schadelijkste middelen aanwenden. De behandeling, in vroegere dagen bij drenkelingen veelal gebruikt, kan hiervan tot een genoegzaam bewijs verstrekken; en het is alleen aan de onvermoeide pogingen der loffelijke Maatschappij tot redding van Drenkelingen, dat wij verschuldigd zijn, dat zoo vele oude, ongerijmde en hoogstschadelijke manieren, tot redding dier ongelukkigen zoo vaak gebezigd, afgeschaft, en in derzelver plaats nuttige en doeltreffende handelwijzen aan de hand gegeven en algemeen bekend gemaakt zijn geworden.
Zoo veel wij weten, wordt het door niemand betwist noch in twijfel getrokken, dat de invoering van lucht in de longen van schijndooden een der eerste en meestvermogende middelen is, om de afgebrokene ademhaling in werking te brengen, en alzoo het bijna uitgedoofde leven weder op te wekken. Daar echter de inblazing van ademlucht tot behoud van schijndooden, ofschoon door beroemde mannen aangeraden en met vrucht werkstellig gemaakt, door sommige kunstoefenaren en natuurkundigen niet alleen uit een zeer ongunstig oogpunt beschouwd, maar ook zelfs als geheel ondoelmatig, ja voor hoogstverderfelijk gehouden wordt, en, gelijk bekend is, in die dringende oogenblikken, waarin geen tijd te verliezen valt, de noodige werktuigen, om de dampkringslucht in de

{==650==} {>>pagina-aanduiding<<}
longen in te voeren, niet altijd zoo gereedelijk bij de hand zijn, kwam het mij niet geheel ongepast voor, om dit gewigtig onderwerp eens wat meer van nabij te beschouwen, en te onderzoeken, wat men van de zaak te houden hebbe, ten einde de mondelijke inblazing, in geval het blijken mogt, dat zij, wel verre van nuttig te zijn, integendeel als hoogstschadelijk in hare gevolgen moet aangemerkt worden, geheel uit de praktijk te verbannen, en, even als zoo vele andere verkeerde manieren, om schijndooden tot het leven terug te brengen, op de lijst der afgekeurde middelen te stellen; of, indien integendeel bevonden wordt, dat die manier tot redding, inzonderheid bij mangel van andere meer geschikte middelen, op ondervinding en natuurkundige gronden rust, dezelve als veilig, nuttig en heilzaam te kunnen aanprijzen. Wij zullen dan eerst met de ondervinding raadplegen, en daarna de natuurkundige gronden, waarop deze bewerking rust, nagaan en ontwikkelen; waaruit het dan, naar ons inzien, niet moeijelijk vallen zal, de slotsom of het besluit op te maken.
Gezag van beroemde mannen is, wij erkennen het, niet altijd voldoend of beslissend; maar wanneer hetzelve toch onderschraagd en bevestigd wordt door eene veeljarige gelukkige ondervinding, dan is het ook zeker, dat men hun voetspoor met eenige gerustheid volgen en betreden mag.
De Hollandsche Maatschappij tot redding van Drenkelingen, in 1767 te Amsterdam opgerigt; eene Maatschappij, die het vaderland en het menschdom tot eer verstrekt, den eersten grond gelegd, het loffelijk voorbeeld ter navolging aan de meeste andere rijken van Europa gegeven, en niets onbeproefd gelaten heeft, om alles op te sporen en algemeen bekend te maken, wat voor- of nadeel toebrengen kan aan de pogingen tot opwekking van het leven van drenkelingen, - deze Maatschappij dan geeft, als eenen algemeenen en vasten regel, op: ‘Men moet bij drenkelingen trachten, op eene kunstmatige wijze, onmiddellijk de ademhaling op te wekken. Tot

{==651==} {>>pagina-aanduiding<<}
dat einde zuivert men den mond, den neus en de keel, zoo veel mogelijk, van de slijmstof, waarmede dezelve bezet mogten zijn, en welke de inblazing der lucht in den weg staan en belemmeren kunnen. Vervolgens blaast men met den mond in een der neusgaten, terwijl men het andere neusgat en den mond digt houdt,’ enz. Dit voorschrift, deze wijze van handelen, is door de Maatschappij nimmer ingetrokken, veranderd of beperkt geworden, maar steeds in volle kracht gebleven.
De beroemde Rotterdamsche Geneesheer l. bikker (tissot's en bikker's Raadgeving, 3de druk, Rotterdam 1772, bl. 401) zegt: ‘Een gezond en sterk persoon moet eene warme lucht, door middel van eene tabakspijp of eenige andere buis, die men in den mond steekt, in des drenkelings longen blazen. Deze lucht, met kracht ingeblazen, en indien men ten zelfden tijde de neusgaten toehoudt, dringt in de long, en verdunt door hare warmte de lucht, die, gemengd met het water, het (boven gemelde) schuim maakt; zij ontwikkelt zich in het water, neemt hare veerkracht weder aan, verwijdert de long, en, zoo er nog eenig beginsel van leven overig is, begint de omloop des bloeds op nieuw in dit oogenblik. Men heeft tegenwoordig verscheidene gevallen van drenkelingen, die gered zijn, door hen, met den mond zelfs, sterk in hunnen mond te blazen, en te gelijk den neus te sluiten, hetwelk inderdaad veel gereeder is, meer lucht invoert, en wel eene lucht, die warmer is, dan wanneer men zich van buizen bedient, en dus moet dit middel voor een der vermogendste gehouden worden.’
In de Séance publique de l'Académie Royale de Chirurgie, gehouden 27 April 1775, vindt men een treffend geval van een schijndood geboren kind, hetwelk, door de lang aangehoudene pogingen van den Heer andrieu, met sterke inblazingen van ademlucht in het leven is teruggeroepen.
De door zijne veelvuldige schriften alom vermaarde grijsaard ant. portal gaf, in den jare 1811, op Keizerlijk

{==652==} {>>pagina-aanduiding<<}
bevel, eene tweede uitgave in het licht van zijne Instruction sur le traitement des Asphyxiés &c., alwaar hij, met betrekking tot de hulp, om schijndood geborene kinderen tot het leven op te wekken, onder andere krachtdadige middelen, die onverwijld in het werk behooren gesteld te worden, op bl. 48 zegt: ‘In het eene geval zoo wel, als in het andere, moet men lucht in de longen drijven, het zij door dezelve onmiddellijk met den mond in dien van het pas geboren kind, of door tusschenkomst eener buis, in te blazen.’
De vermaarde pinel, in zijne Nosographie philosophique, (bl. 252 van het 3de deel der 3de uitgave) beijvert zich niet minder, om deze handelwijze ten sterkste aan te bevelen; terwijl de geleerde foderé (in het 36ste deel van het Dictionnaire des Sciences médicales, bl. 414) verklaart, dat meest allen, die sedert 1740 over de redding van drenkelingen schreven, niet nagelaten hebben gewag te maken van de inblazing van ademlucht in de longen van drenkelingen, en dat deze handelwijze daarenboven zoo natuurlijk is, dat men van onheugelijke tijden niet heeft nagelaten, den mond op den mond des schijndooden te plaatsen, om hem, door invoering van ademlucht, tot het leven terug te brengen. En zoude men de opwekking van het kind der Sunamitische vrouwe, 2 Kon. IV, door den Profeet elisa, op deze bewerking niet mogen toepasselijk maken? (*)
Meer gezag hier aan te voeren van mannen, in de hedendaagsche Chemie niet minder dan in de praktijk der Geneeskunst door en door ervaren, en niet onkundig van de toepassing der eerste op de laatste, dat is op het ziekelijk ligchaam, zal nu, vertrouwen wij, welligt als overtollig mogen aangemerkt worden; wij gaan dus nu over, om den staat des schijndooden, en den invloed der ademlucht op deszelfs longen, kortelijk van nabij te beschouwen.

{==653==} {>>pagina-aanduiding<<}

Bij den schijndooden staan ademhaling en omloop des bloeds stil; met andere woorden, er heeft een' status asphycticus, eene vita minima plaats; deze op te wekken, die flammula vitae, namelijk de ademhaling en den omloop des bloeds, zoo naauw aan elkander verbonden, weder in werking te brengen, is en moet het éénige en groote doel zijn van alle beredeneerde pogingen, tot dat einde aan te wenden, en behooren zij zich hiertoe, als tot één middelpunt, zamen te vereenigen. Dit wordt door niemand betwijfeld of tegengesproken. Het is alleen de invoering, de inblazing van ademlucht in de longen van schijndooden, die hier betwist, en door sommige kunstoefenaren als schadelijk, ja zelfs als hoogstverderfelijk beschouwd en afgekeurd wordt, en tot wier onderzoek wij ons nu, in de tweede plaats, zullen bepalen.
Uit de veelvuldige proefnemingen, zoo van natuur- als scheikundigen, schijnt het thans overtuigend bewezen en vrij algemeen aangenomen te zijn, dat de dampkringslucht, in hare grootste zuiverheid, bestaat uit 0,21 gaz oxygène, of levenslucht, uit 0,78 gaz azote, of stiklucht, en uit nagenoeg 0,01 gaz acidum carbonicum, of koolstoflucht. De veranderingen, welke de lucht bij iedere ademhaling ondergaat, bestaan voornamelijk, 1o. in de verdwijning van een gedeelte van het oxygène; 2o. in de loslating van het acidum carbonicum, of koolstofzuur; 3o. in de veranderingen, welke het azote in zijne evenredigheden ondergaat, en 4o, in het losraken of loslaten van eene zekere hoeveelheid waterdamp, die de lucht bij elke uitademing vergezelt. De hoeveelheid van oxygène, welke de lucht bij iedere ademhaling verliest, wordt nagenoeg gelijk gesteld aan de hoeveelheid van acidum carbonicum, welke bij die zelfde omstandigheid losgelaten wordt. Nu is de hoeveelheid van acidum carbonicum, bij elke ademhaling losgelaten, op het laatst der voorgaande eeuw, door goodwin wel berekend op 0,13, maar sedert dien tijd door allen en pepys op 0,08 en op 0,085, a later, door andere geleerden, op eene nog veel geringere hoeveelheid gebragt geworden. Maar la-
{==654==} {>>pagina-aanduiding<<}
ten wij, zonder die proefondervindelijke berekeningen van zoo vele uitmuntende scheikundigen naauwkeurig in acht te nemen, vooronderstellen, hetwelk ons welligt niemand betwisten zal, dat bij iedere ademhaling een vijfde gedeelte levenslucht verloren gaat, dan is het toch buiten kijf, dat er bij elke ademhaling nog vier vijfde gedeelten oxygène overblijven. De lucht, met ⅘ gedeelten
van dit levendmakend beginsel voorzien, heeft, boven alle bedenking, krachts genoeg, om, zonder toebrenging van het geringste nadeel, de werking der longen op te wekken; zij behelst niets schadelijks, is en blijft bestendig respirabel, omdat de dampkringslucht na elke uitblazing weder door eene nieuwe inademing in de longen des inblazers hersteld en in dezelfde evenredigheid gehouden wordt, en men dus, naar ons inzien, er zoo lang mede aanhouden kan als men noodig oordeelt, zonder de minste vrees, niet alleen van den schijndooden te benadeelen, maar zelfs met de levendigste hoop, om hem, door de invoering van warme ademlucht in zijne geheel werkelooze longen, eindelijk tot het leven terug te brengen.
Uit dit oogpunt beschouwd, is het geenszins te verwonderen, dat zoo vele beroemde mannen op deze inblazing, in honderden gevallen met eene gelukkige uitkomst bekroond, steeds prijs gesteld en aan dezelve de voorkeur hebben blijven geven, inzonderheid omdat de op deze manier ingevoerde lucht, behalve dat zij geene verderfelijke of het leven vernielende eigenschappen bezit, door hare temperatuur ook meer in overeenstemming is met den trap van warmte van schijndood geborenen. Ten overvloede voegen wij hier nog bij de zoo schoone als eenvoudige, en in het onderhavige geval niet geheel onbeduidende, proefneming van den met regt beroemden fontana, waaruit blijkt, dat de lucht bij iedere ademhaling, ja, onzuiverder en minder geschikt wordt tot onderhoud van het leven, maar dat dit echter niet zoo snel geschiedt, of dezelfde lucht kan, zelfs buiten vernieuwing van dampkringslucht, wel ettelijke malen in- en uitgeädemd worden, zonder eenig wezenlijk nadeel toe te

{==655==} {>>pagina-aanduiding<<}
brengen aan het leven van eenen gezonden mensch, laat staan van eenen schijndooden, wiens longen zich in eenen gansch werkeloozen staat bevinden. De verdienstelijke fontana, dan, nam de proef op zichzelven; hij vulde eene blaas met 350 kubiekduimen dampkringslucht, ademde dezelve onafgebroken in en uit, en het was eerst met de veertigste in- en uitademing, dat hij het werk moest laten steken. (Philosophical Transactions, 69ste deel, No. 24.) Na rijpe overweging van het aangevoerde, hetgeen wij, zoo het noodzakelijk ware, nog verder hadden kunnen uitbreiden, komt het ons voor, dat wij, zoo lang wij geene andere, meer zekere, gemakkelijke en steeds bij de hand zijnde hulpmiddelen bezitten, geen oogenblik twijfelen kunnen, of wij mogen van de inblazing van ademlucht bij schijndooden met gerustheid en veiligheid gebruik maken en dezelve blijven aanwenden.
Inmiddels mogen wij niet ontveinzen, dat dit middel, de mondelijke inblazing, op zichzelve beschouwd, niet aangenaam, ja zeer vies is voor hen, die het ten uitvoer brengen; dat er sterke longen toe gevorderd worden; dat de sterkste longen zelfs niet in staat zijn, om met dat werk zoo lang aan te houden, als in sommige gevallen wel eens noodzakelijk is; dat dus afwisseling van helpers nu en dan onvermijdelijk wordt; dat deze niet altijd zoo gereedelijk bij de hand, even geschikt of bereidwillig zijn, om die menschlievende pligten te bewerkstelligen, voort te zetten, en daarmede zoo lang aan te houden, als de omstandigheden, in voorkomende gevallen, zouden vereischen en tot redding noodzakelijk maken. Daar nu aan deze manier van redding, de mondelijke inblazing, ofschoon zij vrij gereed bij de hand is en veilig aangewend kan worden, ook soms eenige zwarigheden en bedenkingen in den weg staan, en het in zulke dringende en gevaarlijke omstandigheden wenschelijk is, om meer middelen bij de hand te hebben, ten einde daaruit, naar gelange der omstaudigheden, eene geschikte keuze te kunnen doen, is het niet te verwonderen, dat men ook naar andere middelen omgezien, en al vroegtijdig getracht heeft,

{==656==} {>>pagina-aanduiding<<}
de ontdekkingen der Chemia pneumatica op de redding van schijndooden toepasselijk te maken. Zoodra het dan ook uitgemaakt was, dat er bij de ademhaling eene wezenlijke combustio plaats greep, beschouwde men de eenmaal ingeädemde lucht, zoo al niet geheel onbekwaam, ten minste als niet zeer berekend meer, om deze functio op te wekken; men stelde in derzelver plaats de lucht per excellentiam, de levenslucht, het oxygène, voor; men trachtte dezelve in de longen te voeren, en, om dat zeker en veilig te verrigten, dacht de Heer chaussier, van Dyon, al vroegtijdig een werktuig uit, hetwelk door hem uitvoerig beschreven en met platen afgebeeld is in de Mémoires de la Société Royale de Médecine voor de jaren 1780 en 1781, maar waarvan de beroemde foderé zegt, dat men hetzelve verlaten heeft, omdat het onmogelijk is, het zoo telkens dadelijk bij de hand te hebben. Of er nu met het zuurstof-gaz en van den toestel van den Heer chaussier in ons land of elders op menschelijke schijndooden immer gebruik gemaakt zij en proeven mede genomen zijn, en, zoo ja, welke de uitslag daarvan geweest zij, betuigen wij niet te weten, en vinden wij ook van dien toestel en proeven geen het minste gewag gemaakt bij onzen met regt zoo beroemden landgenoot m. van marum, die, in den jare 1793, dus dertien jaren later, zijne Bedenkingen en Proefnemingen enz. in het licht gaf, waarin hij ons de voordeelen der invoering van zuivere lucht bij drenkelingen boven die van dampkringslucht omstandig voordraagt, met proeven, op dieren genomen, tracht te bevestigen, en ons de beschrijving en afbeelding mededeelt van eenen vrij zamengestelden ontvanger, waarin die lucht bewaard wordt, enz. Met reikhalzend verlangen
zien wij alzoo de bekrooning te gemoet van een antwoord op de vraag, door de Hollandsche Maatschappij der Wetenschappen te Haarlem wegens dit belangrijk onderwerp gedaan, en nu ten tweeden male verlengd tot op 1 Januarij 1824.





{==657==} {>>pagina-aanduiding<<}

Waarneming van eenen aanval van ziekte, zeer overeenkomende met de cholera morbus der Indiën, gedaan door J. van Dissel, Jz.

Lid van het Genootschap ter bevordering der Heelkunde te Amsterdam, Med. et Chir. Doctor te Hillegom.

Op den 12 Mei dezes jaars, des morgens ten 9 ure, werd ik ijlings geroepen bij de huisvrouw van den landman c. brouwer, die in het duin omstreeks Hillegom woont. Deze vrouw, welke ik bij de vroegere behandeling van eenige harer huisgenooten had leeren kennen, als van een sanguinisch temperament en zeer gezond zijnde, is ongeveer 30 jaren oud. Terwijl ik mij gereed maakte, om met haren man, die mij haalde, mede te rijden, verhaalde hij mij in den grootsten angst den toestand zijner huisvrouwe, in zoodanige bewoordingen, dat ik onwillekeurig dacht: dat is Cholera Morbus. Ik stelde het naauwkeurigst onderzoek in het werk naar de voorafgegane omstandigheden, welke deze waren: de vrouw was den vorigen middag bij haren broeder, te Noordwijkerhout (meen ik), geweest, en had daar, schoon zich niet eigenlijk gezegd ziek bevindende, toch minder gegeten dan gewoonlijk. Tegen den nacht was zij met haren man naar huis gereden, door eene koude en vochtige lucht, op een open rijtuigje, hetwelk een' geruimen tijd geduurd had. Te huis gekomen en ter ruste gegaan zijnde, waren tegen 4 ure des morgens de eerste buikpijnen begonnen. Dezelve waren, met vele andere ontrustende verschijnselen, als koude handen en voeten, aanhoudende poging tot braken, enz. zoodanig hand over hand toegenomen, dat men tegen half 9 ure, meenende dat zij stierf, mij was komen halen. (Niemand verwondere zich, dat dit niet eerder geschied was: het is, over het algemeen, onder die klasse van menschen geene gewoonte, eenen Geneesheer te roepen, vóór dat de toestand des lijders zeer dreigend begint te worden.)

{==658==} {>>pagina-aanduiding<<}

Bij mijne komst vond ik de vrouw onder de navolgende toevallen: gezwollen hoofd, uitpuilende oogen, blaauw en zelfs op sommige plaatsen, vooral onder de oogen, zwartachtig in het aangezigt, drooge vuile tong, koude ledematen, hevige krampen der onderste, meestal ontbrekende pols, allermoeijelijkste ademhaling, neiging tot braken, nu en dan persing tot stoelgang zonder iets te evacuéren, brandende buikpijnen, vooral bij de aanraking. Spreken kon de lijderesse niet, maar somwijlen gilde zij eenige onverstaanbare woorden uit. Deze toevallen namen, gedurende mijn bijzijn, zoodanig toe, dat de omstanders, tot twee herhaalde reizen, meenden, dat zij reeds gestorven was. Ik had juist niet veel tijd of overweging noodig, om dezen aanval van ziekte te herkennen, zoo al niet voor de wezenlijke Cholera Morbus, ten minste voor zeer naauw aan dezelve verwant, waarnaar ik dan ook terstond mijne behandeling inrigtte, echter onder de uitspraak van eene hoogst twijfelachtige prognosis, daar ik niet kon weten, hoedanig het verloop van dezen vreesselijk beginnenden aanval zijn zoude.
Ik deed oogenblikkelijk kruiken, met zeer warm water gevuld, over de geheele oppervlakte des ligchaams aanleggen, opende eene ader, waaruit zich een dik zwart bloed ontlastte, hetgeen ik tot de hoeveelheid van twintig oncen liet afloopen, en gelastte het aanwenden van herhaalde warme voetbaden en zachte wrijvingen; terwijl ik terugreed, om eene potio vomitoria te halen, hetgeen ik in drie keeren deed gebruiken. Na de tweede gifte volgde eene ruime braking, welke aanhield, en waarbij zich eene overmatige hoeveelheid bedorven eten, slijm en gal ontlastte. De toevallen werden iets zachter; de congestie naar het hoofd was na de aderlating en braking veel verminderd, de buikpijnen veel dragelijker, de pols meer doorgaande en eenigzins ruimer, de warmte echter niet aanmerkelijk bijgekomen; er waren ook geene sedes gevolgd, waarbij iets van aanbelang was ontlast. Twee uren na de braking schreef ik haar het volgende voor:

{==659==} {>>pagina-aanduiding<<}

R, Flor. Samb. et Chamom. m. ij.

Fol. Sennae parat. dr. iij.

Sem. Anisi cont. p. ij.

Inf. l.a.c.s.q. aq. ad col. libr. I.

adde col.

Tinct. Cort. Aur. dr. vj.

Sp. Carm. Sylv.

Sp. N. dulcis ā dr. ij.

Syr. Pap. Rhacad unc. j.

M.f. dr. s. Om 't uur een groote kop, even laauw.
Na den middag tegen 3 ure vond ik het geraden, de aderlating te herhalen, daar de congesties naar boven weder eenigzins vermeerderd schenen: ik nam toen twaalf oncen bloed af. Weinig tijds nadat ik deze aderlating in het werk gesteld had, veranderde de toestand der lijderesse allergunstigst. Tegen 8 ure des avonds, toen ik haar voor de zevende reis bezocht, waren alle toevallen zoodanig afgenomen, dat ik aan haar spoedig herstel niet meer twijfelde: de huiduitwaseming en de dierlijke warmte waren natuurlijk, en vier goede sedes waren gevolgd op het gebruik van het voorgeschrevene aftreksel. Tegen half 10 ure, toen ik haar nog eens bezocht had, werd ik terstond teruggehaald, daar de Heer b......, van Haarlem, (met wien de man der lijderesse, door eenige den landbouw betreffende zaken, bekend scheen) zijnen Geneesheer, Doctor k...., gezonden had, op het gerucht, dat de zieke door mij als hopeloos was opgegeven, om met mij te consuleren. Volgaarne erkende ik het menschlievend oogmerk van den Heer b. zoo wel, als de bekwaamheid van zijnen Geneesheer; maar nam echter de vrijheid, volstandig een consult met zijn Ed. te weigeren, daar ik hetzelve niet gevraagd had en ook meende niet te behoeven (*). Ik behandelde dus de lijderesse, nadat het ge-
{==660==} {>>pagina-aanduiding<<}
vaar geweken was, op dezelfde wijze, als ik heb aangestipt in het stukje over de Cholera Morbus, geplaatst in het Mengelwerk van dit Tijdschrift voor Julij en Aug.; waarmede ik het genoegen had, haar binnen weinige dagen haar werk te zien hervatten.
Ik heb in de behandeling na de braking gemeend eenigzins meer van de stimulerende methode gebruik te mogen maken (na vooraf de antiphlogistische te hebben aangewend) dan ik in de Indiën gedaan heb, daar de luchtstreek en het eigendommelijk gestel van onzen landaard over 't algemeen mij dit niet zoo dringend en angstvallig schenen af te raden.
Wil men nu dezen aanval van ziekte niet met den naam van Cholera Morbus doopen, 't is mij wèl. Alleen dacht mij de waarneming belangrijk genoeg, om, zonder verdere aanmerkingen of uitweidingen, medegedeeld te worden. (*)





{==661==} {>>pagina-aanduiding<<}

Een bezoek op Aruba en Bonaire, twee tot Curaçao behoorende eilanden, in het jaar 1823, door een' in laatstgenoemde gewest gevestigd' Nederlander.

Van deze twee tot Curaçao behoorende eilanden is zelden met meer dan eenige weinige regelen melding ge-
{==662==} {>>pagina-aanduiding<<}
maakt. Dezelve hebben ook bijna geene andere waarde, dan dat ze aan het Gouvernement van Curaçao eenige voordeelen aanbrengen, en door de zeelieden moeten gekend worden, die deze wateren bevaren. Een kort bezoek op deze beide plaatsen gaf mij gelegenheid, er iets meer van te melden, dan tot hiertoe gedaan is.
Benedenswinds, dus ten westen van Curaçao, ligt Aruba, een land nog drooger en onvruchtbaarder dan Bonaire; het is door een kanaal, zes mijlen breed, van de landengte Paraguana gescheiden, waarvan het in vorige eeuwen waarschijnlijk is afgescheurd, hetgeen de ligging des lands en dezelfde grond en voortbrengselen niet onduidelijk aantoonen; ook is het kanaal tusschen deze twee landen ondiep; in het midden van hetzelve kan men op 14 vademen ankeren.
De westelijke helft van Aruba is eene uitgestrekte vlakte, waar het oog op geen' boom rust, en waar zelfs de cactus (zóó droog en zandig is de grond) niet schijnt te willen tieren. Hier ligt aan den zuidkant de Paardenbaai, waar men thans, naar gissing, een paar honderd huizen vindt. In de vorige eeuw mogt hier geen koophandel gedreven worden, en toen stonden er aan deze baai slechts eenige hutten; zelfs de Kommandeur had zijn huis een half uur van het strand op eene kleine hoogte; maar zoodra men vrijheid kreeg, om met de naburige Spaansche kust te handelen, bouwde men hier jaarlijks een aantal huizen, en verscheidene Joden, die overal moeten wezen, waar maar gehandeld wordt, zetteden zich hier neder. Twintig kleine vaartuigen hebben hier derzelver eigenaars, varen meest op de Indiaansche kust en Paraguana, en voorzien de kleine dorpen van deze hoogst onvruchtbare en armoedige streken van eenige Europesche voortbrengselen, welke van Curaçao moeten gehaald worden. Deze handel in het klein zal hier wel blijven voortduren, al wordt de onafhankelijkheid der Republiek Columbia erkend; want op de kleine plaatsen van Paraguana kunnen de vaartuigen van Europa en Noord-Amerika

{==663==} {>>pagina-aanduiding<<}
niet komen; hier is geld noch produkten van eenig belang, en de behoeften zijn zeer gering.
Door den omgang met vreemdelingen in het bezit van eene school en kerk, worden thans de inwoners van Aruba beschaafder en omgankelijker. De oude lieden, echter, klagen, en zeker niet zonder grond, over toenemenden hoogmoed en pracht in kleeding. Te voren waren zij ten uiterste eenvoudig. Het lezen werd voor iets gehouden, waar men gek van werd. Die op Curaçao geweest was, waar men alle huizen met pannetjes bedekt ziet(!), was zoo verwonderd en had zoo veel te verhalen als een boer, die voor het eerst in zijn leven Amsterdam gezien heeft. De Kommandeur was het orakel. Men vroeg eens aan een' grijsaard, hoe oud hij was. ‘Ik weet het niet,’ was zijn antwoord; ‘maar de Kommandeur moet het weten.’ Vóór dat er een Vredegeregt bestond, was deze laatste de man, in wien alle burgerlijke en militaire ambten vereenigd waren, en die zelfs in huisselijke oneenigheden een groot gezag had. Ik heb, gedurende mijn verblijf op Aruba, verscheidene regtsgedingen bijgewoond, die mij hartelijk deden lagchen, en mij van de tegenwoordige eenvoudigheid der menschen overtuigden. Eene vrouw klaagde bij den Kommandeur eenige harer buren aan, die haar huis met steenen gegooid hadden; zij bragt het corpus delicti met zich, bestaande uit eene mand vol groote steenen, zoo als er in de ommestreken van de baai vele duizenden gevonden worden. - Een groote hoop volks kwam voor het huis van den Kommandeur. Een man droeg een' 12 of 13 jarigen jongen, leide dien in het huis neder, en zeide, dat die jongen door vrouw N.N. geslagen was. De Kommandeur vroeg den jongen, of hem wat scheelde. ‘Neen,’ antwoordde deze. ‘Wel nu, sta dan op!’ De jongen stond op, en ging weltevreden heen. De omstanders, echter, hielden staande, dat vrouw N.N. dien jongen toch geslagen had. Om hun genoegen te geven, werd de vrouw ontboden. Zij kwam ook terstond, en
bragt met zich een' grooten steen, waarmede die jongen (dit begrepen wij reeds, toen wij haar

{==664==} {>>pagina-aanduiding<<}
zagen aankomen) haar het eerst gegooid had. - Eens hoorde ik den Kommandeur tegen iemand knorren, en zeggen, dat er in de Geboden stond, dat een kind zijne ouders eeren moet. Ik begreep het niet regt, en dacht, dat deze man de vader was, want hij was ruim 50 jaren oud; maar er werd iemand anders gehaald, een man van 70 jaren of daar boven, maar vlug en sterk; deze was eigenlijk de vader, en had zijnen 52 of 53 jarigen zoon, die nog wel Kapitein van een vaartuig was, bij den Kommandeur aangeklaagd van slechte woorden tegen zijnen vader gesproken te hebben. Nadat partijen over en weêr gehoord waren, werden ze beide met eene vermaning weggezonden; want de vader had ook schuld; hij was bij die gelegenheid, hetgeen wel eens meer bij hem plaats had, dronken geweest.
Dewijl dit alles in weinige dagen voorviel, kan men hieruit afnemen, hoe vele dergelijke historiën er in een grooter tijdvak plaats grijpen. Nu zou men zeggen, dat, bij zoo veel gehoorzaamheid en eenvoudigheid der menschen, zoo wel onder blanken en Indianen als derzelver tusschensoorten, en bij zoo veel gezag van den Kommandeur, alle eigene regtsoefeningen (waaraan john bull door zijn boksen en de krijgslieden door hunne nog schandelijker duëllen zich dikwijls schuldig maken) in onbruik zouden wezen; maar er was hier eene heerschende, welke van een' kluchtigen aard, en op het eerste hooren erger schijnt dan zij inderdaad is. Wanneer, namelijk, de eene buurman den anderen beleedigd of benadeeld heeft, dan steekt deze het dak van des anderen huis in brand. Indien men daarom niet in de verpligting wil komen, om eenige dagen in een open huis te wonen, tot dat er weder een ander dak van maizstroo op gemaakt is, dan vermijde men alle twist en geschillen met zijne geburen. Toen ik op Aruba was, deed een Jood de groote onkosten, om pannen op zijn huis te zetten; hij zeide mij, dat men hem al drie malen deze pots gespeeld had, en dat hij ook wel wist, wie het gedaan had, maar zulks niet bewijzen kon. De Arubianen zijn vanhier zeer bevreesd voor

{==665==} {>>pagina-aanduiding<<}
brand, (iets, waar men te Curaçao geheel onbezorgd voor is, en waar de luchtsgesteldheid alle behoedmiddelen schijnt nutteloos te maken) en beweren, dat het gevaar daarvoor bij hen grooter is dan te Curaçao, hetgeen echter, wegens de nabijheid dezer plaatsen, wel ongegrond zal wezen.
Gedurende dat de Engelschen, in den oorlog, die kort op den vrede van Amiens volgde, Curaçao geblokkeerd hielden, namen zij bezit van Aruba, en verlieten het weder, na alvorens de Engelsche vlag aan de baai geplant en den Kommandeur in hunnen dienst genomen te hebben. Deze, echter, stelde terstond weder de Hollandsche in de plaats, en bragt daardoor zichzelven en het eiland in het grootste gevaar. Kort daarop kwam ook een Engelsch fregat van Jamaica, om dezen hoon te wreken. De veertienjarige Kapitein, die de zoon was van een' Lord of zoo iets, vergenoegde zich met het huis van den Gouverneur, die, zoo als wel te denken is, te zoeken was, in brand te willen steken; van welk denkbeeld hem echter de andere inwoners door hun bidden en smeeken afbragten, hem het groot gevaar voorstellende, dat hieruit voor hunne huizen zou kunnen voortspruiten. De Kapitein liet daarom het Gouvernementshuis met een touw omvertrekken, en vertrok, na deze wraakoefening, weder naar Jamaica.
Door de komst der Spanjaarden, die van de kust van Paraguana, wegens den oorlog en den in deze drooge landen daarmede vergezeld gaanden hongersnood, herwaarts geëmigreerd zijn, heeft men hier eene andere soort van daken leeren maken, welke vuurproef zijn, bestaande uit gedroogde schel van den cilindervormigen cactus, welke, als riemen gesneden, op het huis gelegd wordt; hierop doet men klei, aarde en kalk, waardoor het de vertooning krijgt, alsof het des nachts sterk op die huizen gesneeuwd heeft. Deze soort van daken kan ook maar enkel op plaatsen gebruikt worden, waar het regenen onder de zeldzaamheden behoort.
Even als voor Curaçao, is de emigratie der Spanjaarden voor Aruba voordeelig geweest; want zij bragten geld

{==666==} {>>pagina-aanduiding<<}
op het land, en verteerden hetgeen zij van de kust met zich gebragt hadden. Ik trof Spanjaarden op Aruba aan, die reeds vier malen geëmigreerd waren. Eene dezer emigraties getuigt van de heldhaftigheid der menschen uit deze streken. Dezelve geschiedde namelijk, zoo als men mij verhaalde, op het zien van den muilezel des Spaanschen Generaals morales, die op dien tijd te Coro was, waar hem deze ezel, die eene kleine volksverhuizing veroorzaakte, schijnt ontloopen te zijn.
Aruba rondrijdende, vond ik schier geene andere voorwerpen, die de opmerkzaamheid schenen waardig te zijn, dan eenige grotten, waarvan sommige zeer ver onder den grond loopen en het einde tot heden niet gevonden is. Deze grotten schijnen te voren tot woningen voor de Indianen gediend te hebben. Aan de ingangen van dezelve, en aan de gewelven, vindt men een aantal regelmatig in elkander loopende krullen en figuren, welke voor letters gehouden worden van de oude Indianen. Toen de Hollanders op Aruba kwamen, hetgeen waarschijnlijk anderhalve eeuw geleden is, vond men er reeds deze figuren, welke dezelfde donkerbruine kleur hadden als thans. Er liep onder de afstammelingen der oude Indianen, die op Aruba gebleven zijn, een verhaal, dat in eene dezer grotten, vóór de komst der Hollanders, een aantal Indianen door zeeroovers vermoord werd. De tegenwoordige opzigter, Kapitein der Indianen genoemd, vond inderdaad, 25 jaren geleden, deze grot, waar een hoop menschenbeenderen de waarheid van het verhaalde schijnt te staven. De groote moeijelijkheid om in deze grot te komen, als zijnde zij van onderen uitgehoold, zoodat men eerst eene ladder tegen de scherpe punten der rots zetten en daarna hooger klauteren moet, doet zien, dat deze grot niet tot eene begraafplaats gediend heeft, en dat de Indianen, gelijk het verhaal zegt, hier voor hunne vervolgers meenden veilig te zijn, maar ontdekt en vermoord werden. Ik had gehoopt, hier nog een' ongeschonden schedel van een' oorspronkelijken Caraïb te vinden, hetgeen zeker zou gebeurd zijn, indien de beende-
{==667==} {>>pagina-aanduiding<<}
ren onaangeroerd op een' hoop waren blijven liggen; maar een Roomsch Geestelijke was, kort na de ontdekking van deze grot, daar gekomen, en had alle de tanden en kiezen der vermoorde
Indianen verzameld en in een' zak met zich genomen, (tot welk einde, wist niemand) waardoor alle de beenderen, door elkander geworpen en verstrooid, aan de lucht blootgesteld geworden en reeds voor een gedeelte vermolmd waren.
Een ander voorwerp, dat mijne aandacht trok, waren de groepen kolossale stukken van steenrotsen, welke bij elkander midden in de uitgestrekte vlakte van de westelijke helft des eilands liggen. Toen ik des morgens, na den eersten nacht aan de baai doorgebragt te hebben, het venster van mijn slaapvertrek opendeed, was ik niet weinig verwonderd, dat deze steenen, welke de grootte van een meer dan middelmatig huis hebben, zich als eene uitgestrekte stad vertoonden. Toen ik dezelve van naderbij zag, geleken ze veel op de Hunnebedden, zoo als ik deze wel eens afgebeeld gezien heb. Hoe komen deze vervaarlijke steenklompen op een' zandgrond in eene uitgestrekte vlakte, waar men binnen eenige uren in den omtrek geen' berg ziet, dus bij elkander te liggen? Zulks zal waarschijnlijk aan eene geduchte aardbeving toe te schrijven zijn, waardoor deze steenklompen van de meer oostelijk gelegene bergen afgescheurd, en door de golvende aarde in deze vlakte in onderscheidene rigtingen door elkander geworpen zijn. Hetgeen mij in deze gedachte bevestigde, was, dat ik aan de bergen, of liever heuvels, waaruit het oostelijk gedeelte des eilands bestaat, denzelfden steen ontdekte, waaruit deze klompen bestaan, en nog duidelijk de kenteekens aan de bergen meende te bespeuren, waar dezelve eenmaal moeten zijn afgescheurd.
Hoe nabij ook Aruba aan Curaçao gelegen is, de grondsgesteldheid is niet alleen geheel anders, maar men vindt hier ook verscheidene voorwerpen uit de natuurlijke historie, welke op Curaçao niet gevonden worden. Onder de dieren behoort vooral de ratelslang, welke, zoo ver

{==668==} {>>pagina-aanduiding<<}
men weet, nooit aldaar bestaan heeft, en in grooten getale op Aruba gevonden wordt. Zelden gebeuren er ongelukken mede, omdat zij de menschen nooit aanvallen, dan wanneer zij jongen hebben. Er is een Indiaan op Aruba, die het ongeluk had van, op de jagt zijnde, op een nest te trappen, en verscheidene malen zoo hevig gebeten werd, dat, ondanks spoedige uitsnijdingen en aangewende middelen, hij er echter zijn geheele leven ziekelijk van schijnt te blijven. De Indianen zullen, wanneer zij eene ratelslang op het spoor hebben, dezelve niet laten leven; zij weten ze zelfs, met behulp van houten klemmen, levend te vangen; en ik heb er twee malen een paar van naar Nederland gezonden, welke wèl zijn overgekomen, en eenigen tijd in het leven gebleven zijn.
Ook zijn op Aruba kikvorschen, welke zich nooit laten zien of hooren, dan wanneer het geregend heeft. Ik was niet weinig verwonderd, daar ik van derzelver aanwezen aldaar niets wist, van op een' avond, nadat het des daags zwaar geregend had, onverwachts derzelver gekwaak over de gansche uitgestrektheid des eilands te hooren. Des anderen daags zag ik ze boven de waterplassen uitkijken, en bevond, dat ze van eene veel kleinere soort waren, dan men doorgaans in Nederland ziet. Na zich nog 3 of 4 avonden te hebben doen hooren, verdwenen ze weder met het opdroogen der plassen, en blijven dus dikwijls 8 of 10 maanden in de drooge aarde verborgen, tot dat het weder begint te regenen, wanneer zij zich nog denzelfden dag doen hooren. Een Heer heeft een aantal van deze kikvorschen op Curaçao overgebragt, en dezelve op eene vochtige plaats gezet, om, door derzelver eentoonig gezang, zich aan het lieve Vaderland te herinneren; maar ze hebben zich nooit doen hooren, en zijn waarschijnlijk gestorven.
Daar men op Aruba vruchten noch groenten heeft, en er slechts nu en dan een schaap of kabriet geslagt wordt, is het voorregt des te grooter, dat men voor weinig gelds eene groote hoeveelheid oesters koopen kan, welke gevonden worden in een lang en smal, doch bevaarbaar

{==669==} {>>pagina-aanduiding<<}
binnenwater, hetwelk door een rif, dat bijna langs den geheelen zuidkant van het eiland loopt, en zich op eenige plaatsen, als aan de Paardenbaai, Kommandeursbaai, enz. opent, gevormd wordt. Deze oesters groeijen hier, even als op Curaçao, aan de in het water hangende takken van den mangelboom, doch zijn van eene veel grootere soort dan daar, en men behoeft slechts de takken dier boomen af te mijden, om eene groote hoeveelheid van dezelve te erlangen.
De inwoners van Aruba zijn, ondanks den schralen, onvruchtbaren grond, dien zij bewonen, en de dorre, woeste en eentoonige gezigten, die zij voor zich hebben, boven mate aan hun land gehecht, worden zeer verstoord, als men iets ongunstigs van hetzelve zegt, en verlangen, op eene andere plaats zijnde, weder naar Aruba terug; maar de vreemdeling vertoeft hier niet gaarne langer dan noodig is, en is echter verpligt, somtijds verscheidene weken hier te blijven, als reeds alles tot zijn vertrek gereed is, ja dikwijls, op reis zijnde, herhaalde malen terug te keeren. Het is de stroom, welke reeds met veel hevigheid in de bogt van Coro valt, van hier langs kaap St. Roman gedrongen wordt, en door dezen tegenstand met zoo veel te meer kracht zich in het kanaal tusschen Aruba en de landengte Paraguana stort, die eene reis naar Aruba zoo onaangenaam maakt, en de terugreis wel eens zoo vele dagen doet duren, als men uren noodig gehad heeft om er te komen. Niemand, dan die het zelf ondervonden heeft, weet, hoe verdrietig het is, en geschikt om ons alle geduld te doen verliezen, verscheidene dagen te zeilen, hard te zeilen, met een' sterken wind, en echter op dezelfde plaats te blijven, of wel nog achteruit te gaan. Een dag en nacht waren wij, bij een' stijven wind, met eene middelmatig bezeilde Schooner op weg geweest naar Curaçao, toen ik des morgens aan den Kapitein vroeg, (want ik was te zeer zeeziek, om het zelf te gaan zien) waar wij waren. ‘Op de hoogte van den Hooiberg,’ was het antwoord. De Hooiberg is nagenoeg de hoogste berg van Aruba, en doet zich het

{==670==} {>>pagina-aanduiding<<}
verste in zee op. Den volgenden dag zeilden wij weêr frisch door; het vaartuig stampte geweldig tegen de zee, en het water stortte verscheidene malen over het dek, waarvan ik in de kajuit een aardig schepje kreeg. Des nachts werd zelfs de wind gunstig; want hij blies uit het noorden. Ik had ook den Kapitein aan zijnen neef, die als passagier medevoer, op het dek hooren zeggen, dat het nu heel goed ging. Verblijd over deze boodschap, vroeg ik terstond bij het aanbreken van den dag: ‘Waar zijn we al, Kapitein?’ - ‘Op de hoogte van den Hooiberg, Mijnheer!’ - ‘Gaat dan de Hooiberg met ons mede?’ - ‘Neen, Mijnheer! maar de stroom loopt zoo sterk.’ De volgende dag en nacht liepen wederom even zoo ten einde, en bij het aanbreken van den morgen bevonden wij ons weder.....op de hoogte van den Hooiberg! Dit waren vier regt pleizierige dagen. Die weet, wat het is, erg zeeziek te zijn, kan er reeds eenigzins over oordeelen. Doch dit was het ergste niet. Het vaartuig, waarop ik mij bevond, kwam van Rio de la Hache, ging naar Curaçao, en was grootendeels geladen met ossenhuiden Op mijn verzoek had deszelfs eigenaar het binnen geseind. Ik was dus verpligt mij te behelpen, en in de kajuit boven op de ossenhuiden mijne matras te leggen. Spoedig werd ik de onaangename lucht daarvan gewaar, en moest geduldig toelaten, dat duizendbeenen, schorpioenen en andere afschuwelijke insekten, die ik liever in een kabinet van Naturalia in Nederland dan hier gezien had, mij over het lijf kropen. Op het dek kon ik niet gaan, want ik was te ziek; ook was hetzelve gestadig nat van het zeewater. Ik had niemand, met wien ik een woord wisselen konde; want de Kapitein en acht man equipage waren allen afstammelingen van Indianen en Zwarten, en schenen het spraakvermogen te missen; ik hoorde hun in die vier dagen en nachten, zelfs tegen elkander,
naauwelijks geluid geven. De neef van den Kapitein was iets spraakzamer, en scheen tot het verbond der Carbonari te behooren. Ik was dikwijls verwonderd, aan dezen man te vernemen, hoezeer de booze geest der menschen

{==671==} {>>pagina-aanduiding<<}
uit Napels, Spanje en die andere oproerige landen, die (begrijp eens!) nog willen beweren, dat de Vorsten om de Volken aauwezig zijn, ook tot in de minst bekende gedeelten der Westindiën is overgewaaid. Deze man had, onder anderen, de roekeloosheid van aan de gezamenlijke manschap, toen dezelve een soupé, bestaande uit witte boonen, gebruikte, te vragen, ‘of het niet hetzelfde was, een wit paard, een bruin paard, een zwart paard; zijn ze niet allen paarden?’ - ‘Wel zeker,’ was het antwoord van allen. Nu vervolgde hij: ‘Zoo is het ook hetzelfde, een blank mensch, een zwart mensch, een geel mensch, een bruin mensch; ze zijn altemaal menschen.’ En het gansche koor zeide, dat hij gelijk had. Hoezeer echter zijn systema lijnregt strijdig is met de denkbeelden van den echten, zuiver blanken Creool in de Westindiën, van de veelvermogendste menschen in Europa, ja zelfs van Nederlandsche Geleerden en Dichters(!) behoef ik niet te zeggen. Intusschen had ik het aan dezen bruinen Carbonari te danken, dat ik niet nog langer dan vier dagen in mijnen ellendigen toestand bleef; want op den avond van den vierden dag raadde hij den Kapitein aan, daar de wind al te sterk was en de stroom te hevig liep, maar weder naar Aruba te gaan. De Kapitein, die het meerdere verstand van zijnen neef boven het zijne kende, gaf aan deszelfs raad gehoor, hield af, en liet het anker, bij zonsondergang, weder in de Paardenbaai vallen.

Weinig had ik er aan gedacht, toen ik Aruba voor goed verliet, dat het, weinige maanden daarna, opmerkenswaardig zou worden door het vinden van niets minder dan eene groote hoeveelheid zuiver, onvermengd goud. Het kan niet ongevallig zijn, dat ik de beschrijving van dit anderzins zoo weinig beteekenend land met eene korte opgave van het voorgevallene daaromtrent besluite.
Reeds in het jaar 1750 was er op Aruba een stuk gouds gevonden van eene aanzienlijke grootte. Het Gouvernement liet er zich aan gelegen liggen, en ontbood tot dat einde een' Mineraalkundige uit Holland, die echter te ver-
{==672==} {>>pagina-aanduiding<<}
geefs eenige onderzoekingen desaangaande deed. Vervolgens werd er in het begin van deze eeuw weder een stuk gouds van 11 oncen gevonden, en aan den Engelschen Kommandeur, welke in dien tijd het land bestuurde, verkocht. Deze liet niet na, om naar meerder te laten zoeken en graven; doch te vergeefs. Er werd niet meer aan het goud gedacht, toen in de maand Maart dezes jaars (1824) een Indiaansche jongen, die eenige koeijen moest gaan opzoeken, op eene afgelegene plaats aan den noordoostkant van Aruba, waar zelden een mensch gezien wordt, aan den voet van den berg Yamanota, die voor nog iets hooger dan de Hooiberg gehouden wordt, (en naar gissing 500 voeten hoogte bezitten zal) een stukje gouds van tusschen de 3 en 4 oncen vond. Hij bragt zulks aan zijn' vader, die den volgenden dag met hem derwaarts ging, en, na veel zoekens, inderdaad weder eenige stukjes vond. Zij verkochten het aan iemand, die aan de baai woonde. Deze verzocht hun, het geheim te houden, en meer te zoeken; terwijl hij zich bij den Kommandeur vervoegde, om dat stuk gronds van het land te koopen. Aan dezen echter kwam zulks, wegens de nutteloosheid en afgelegenheid der plaats, verdacht voor, en hij hield het aanbod in bedenking. Intusschen werd het geheim spoedig onder de andere Indianen bekend, en reeds in de maand Mei was de gansche bevolking van Aruba bezig om goud te graven. Men hield het in den beginne op Curaçao voor een sprookje; doch men overtuigde zich weldra, door den aanzienlijken voorraad, die van hetzelve hier aangebragt werd, van de waarheid der zaak. Hetgeen in vier maanden tijds gevonden
is, wordt door sommigen opgegeven als tusschen de 6 à 7000 oncen; doch het minimum is 3000 oncen, waarvan men de koopers op Curaçao genoegzaam kan opnoemen, die wel ⅔ van hetzelve naar Noord-Amerika gezonden hebben. De stukken gouds zijn van onderscheidene grootte, meest van 1, ½ en ¼ once, hoewel er verscheidene hier aangebragt zijn van 40 tot 49 oncen, waarvan ik er een gezien heb. Ook verhaalt men met al deszelfs omstandigheden het vinden van een stuk van 32 pond en 8 oncen,

{==673==} {>>pagina-aanduiding<<}
hetgeen niet openlijk verkocht werd, uit vrees, dat het door het Gouvernement zou aangehaald worden; doch, daar verscheidene menschen het gezien hebben, welke het opgeven van de grootte te zijn als eene Edamsche kaas, valt er naauwelijks aan te twijfelen.
Alle stukken, groot en klein, hebben de sprekendste blijken van in elkander geloopen en gesmolten te zijn; het goud is volstrekt met geene aardsoorten of steen vermengd, en in de aarde kan men geen stofgoud ontdekken, hetwelk doet vermoeden, dat in dezen berg eene mijn geweest is, waarvan de aderen gesmolten zijn; welk denkbeeld door de ligging van het goud, rondom aan den voet van den berg, schijnt versterkt te worden. - In de maand Junij werd het graven van goud door den Kommandeur des eilands verboden. Hetgeen vóór dien tijd gevonden was, bleef dus het eigendom der inwoneren, dat voor hen eene onschatbare weldaad was, wegens de bittere armoede, waarin de meesten hunner leefden. Aan des Kommandeurs verbod werd echter niet gehoorzaamd. De verzoeking was te groot, en er bestond geene magt om het krachtdadig te beletten. Het grootste gedeelte begon, een paar dagen daarna, weder met alle kracht te graven. Men had nu ook een' grooteren voorraad van gereedschappen, waaraan in den beginne gebrek geweest was. Een paar weken daarna werden er echter door den Gouverneur ernstiger maatregelen genomen, die een oorlogsvaartuig derwaarts zond. Ook was bereids deszelfs Adjudant met een paar Onderofficiers van het garnizoen er heen vertrokken. Deze heeft thans een zeker getal Indianen in huur, met welke hij, ten voordeele van het Gouvernement, aanzienlijke opgravingen doet. De overige inwoners mogen het gebergte niet naderen, hetwelk voor een onvrij oord verklaard is. Wij hopen, dat de schat, die nog op Aruba gevonden wordt, zoo groot zal wezen, dat dezelve Curaçao, bij deszelfs langzamen ondergang, krachtdadig ondersteunen, en aan Nederland het verlies van aanzienlijker koloniën in de Westindiën vergoeden mag.
(Het bezoek op Bonaire hierna.)








{==674==} {>>pagina-aanduiding<<}

Twee rekwesten, van Maria van Reigersberch en van Willem Cornelisz. van der Velden, alsmede eene notarieele attestatie, alle betrekkelijk de gevan. genschap van De Groot.

Den Heere Redacteur der Vaderlandsche Letteroefeningen.

Mijn Heer!

Bij nader onderzoek van den inhoud der vele Rekwesten, weleer, door maria van reigersberch, staande haars mans gevangenis op Loevestein, aan de Staten Generaal, of andere hooge Kollegiën, gepraesenteerd, waarvan ik U gemeld had de Minuten, of afschriften, te bezitten, en waaromtrent Gij mij uw verlangen verklaard hebt om het een of ander te plaatsen, bevond ik, dat zij allen betrekkelijk zijn, of tot de confiscatie der goederen van grotius, of tot het bezwaar der gevangenis en de onbillijkheid (om geen harder woord te gebruiken) van den Kastelein prounink, of deventer, aan wien de bewaring enz. der gevangenen was toevertrouwd, en dat het hoofdzakelijke daarvan door caspar brandt, in zijn Leven van de groot, is overgenomen. Hetgeen men nu daar kan lezen, zal U zekerlijk voor uw Maandwerk niet gevallen. Evenwel zijn er, onder mijne stukken van dezen aard, nog eenigen, door brandt niet gebruikt, waarvan ik U het een of ander zou kunnen mededeelen; doch ik weet niet, of het U belangrijk genoeg dunken zal. Aan uw oordeel overlatende, of Gij het volgende der plaatsinge waardig acht, schrijf ik het voor U af.
Men kan er, tot schande van dien tijd, nader uit zien, hoe de gevangenen op Loevestein behandeld werden, en het kan tot opheldering strekken van hetgeen brandt, in zijn opgemeld werk, berigt, op bladz. 211-214, 228, 229, 233.
Ik voeg er de afschriften bij van een tweede en derde stuk, het eerste, om verder van het onhebbelijk gedrag van prounink, het andere, om van de striktheid der gevangenis, en tevens van de groot's ijver, in het onderwijzen van zijnen dienaar, willem cornelisz. van, of

{==675==} {>>pagina-aanduiding<<}
van der, velden, (waarvan zie brandt, als boven, bl. 238) te doen blijken.
Ik heb de eer met alle achting te zijn,

Mijn Heer!

Uw d.w. Dienaar,
adr. stolker.
Rotterdam,
6 Sept. 1824.




No. I.

Rekwest van Mevrouw De Groot, gepraesenteerd den 10 November 1620.

De Huis vrouwe van Mr. Hugo de Groot versouckt, met alle reverentie, Uwe Ho. Mog. andermael, dat het dezelffde gelieve insicht te nemen op de afflictie van de Supple. ende haren man ende kinderen, ende niet te gedogen, dat dezelffde, na zes ende twintych maenden (*) nauwe ende in één camer stricte gevanckenisse, naer examinatie ende condemnatie, sonder nieuw exces, swaerder ende scherper, als corts na de sententie, (†) werden bewaert: ende, in gevalle Uwe Ho. Mog. de Supple. voorgaende versoucken, die sy vertrout in alle redenen gefundeert, ende voor desen met voorgaende practycke bevestycht te syn, om eenyge consideratien nu mochten difficulteren, ende het acces van vrienden, hier in den Hage (‡) toegestaen, te Louvesteyn te weygeren, soo versouckt de Supple., dat immers de middelen haer niet en werden benomen, om haren teeren man bequamelyck in syn verdriet met haer geselschap te troosten, ende hare kinderen, huisgesin ende eigen gesontheyt gaede te slaen; alle hetwelcke de Supple. onmogelyck is te doen, ingevalle sy, sonder reces, ofte martganck, neffens haer man, opgesloten moet blyven. De Supple. heeft den tyt van vyf maenden, dat sy neffens haer man, sonder haer schult, opgesloten is geweest, haere gesontheyt sulcx gekrenckt, ende soodanyge inconvenienten in het opvoeden van haere kinderen ende schade in haer huyshoudynge gevonden, dat het haer on-
{==676==} {>>pagina-aanduiding<<}
mogelyck
is, soo sy niet alles in verloop wil laten commen, ende haer selven in peryckel van incurabele accidenten brengen, wederomme op het huus (*) opgesloten te gaen. Haer man te verlaten, ende hem in syn groot verdriet, by faulte van troost ende assistentie, te laten vergaen, en is noch Goddelick noch naturelyck, ende de Supple. en verhoopt niet, dat Uwe Ho. Mog. sullen toelaten, dat sy tot het eene ofte tot het andere, door Uwe Ho. Mog. resolutie, werde gebracht. Uwe Ho. Mog. Gecommitteerde hebben uit de Supple., naar ernstelyck aenhouden, verstaen de inconvenienten, die haer, door haere bewarynge, voor desen syn bejegent. De Supple. heeft oorsaecke, om erger te vreesen, indien hare clachten by Uwe Ho. Mog. niet en werden verhoort. Den Lieutenant, (†) die, sonder eenyge oorsaecke, de Supple. soo incivilyck heeft getracteert, en sal nu geen meer discretie gebruuken, naer dat hy meent, door het clagen van de Supple., te syn geoffenseert. De Supple., soo sy opgesloten moet blyven, en sal geen middel hebben, om daertegen by eenych vertooch te versien. De brieven, die de Supple. schryft, ofte ontfanckt, moeten door syne handen passeren. (‡) Uwe Ho. Mog. kunnen lichtelyck bevroeden, dat hy niet bestellen en sal, hetgheene tot syne beswarynge soude strecken. Het valt ook de Supple. te kostelyck, telckens over te commen, om hare clachten te doen. De dienstmaecht van de Supple. (§) maeckt swaricheyt, om langer in soo nauwen bewarynge te dienen, ende de
Supple., gelyck Uwe Ho. Mog. wel konnen oordeelen, sal qualyck yet schicks daertoe konnen vinden. Selffs het huiswerck te doen, ende de kinderen gaede te slaen, is die Supple. niet doendelyck. De Supple. is eene jonge vrouwe. (**) Veel dyngen konnen voorvallen, die men niet kan versien, ende die niet souden lyden, dat men alsdan Uwe Ho. Mog. permissie versocht, om aff te mogen

{==677==} {>>pagina-aanduiding<<}
gaen. (*) Sy versouckt Uwe Ho. Mog., dat daer tydelyck in mach wesen versien. De Supple. en heeft de vryheyt, die haer voor desen is toegestaen, niet misbruickt. Sy sal, soo het haer Uwe Ho. Mog. gelieft toe te laten, dezelffde alsnoch met soodanigen discretie gebruicken, dat Uwe Ho. Mog. daerin goet contentement sullen nemen. Versouckt daeromme, dat het Uwe Ho. Mog. gelieven, de billycke redenen, by haer voorgaende requesten breeder, ende in dese ten deele verhaelt, gunstelick te overwegen, ende de Supple, te gunnen, dat, ingevalle haere vrienden by haeren man niet mogen commen, ende haer vry acces ende reces werde geweygert, dat haer ten minsten werde toegestaen, tweemael te weecke, van het huus te Gorcum ende Worcum selffs, ofte door haer dienstmaecht, te mart (te) moghen gaen; sonder welcke vryheyt de Supple. haer mans nochte haere gesontheyt niet kan versorgen, ende haere huishoudynge niet, als met groote schade ende incommoditeyt, waernemen.




No. II.

Extract.

Op huiden, den 24en Octobris 1620, compareerden voor my Abraham Kemp, openbaer Notaris, by den Hove van Hollant geadmitteert, binnen Gorinchem residerende, ende den getuygen opdegenoemt, Katelyna Jans Dr. van Ameyde, huysvrouwe van Johan de Cort Jacobszn., oud omtrent 39 jaren, Jenneken Geeraerts Dr. van Erp, huysvrouwe van Adriaen Daetselaer Mathyszn., out omtrent 30 jaren, Geerburg Cornelis, jonge dochter, oock ont omtrent 30 jaren, ende Hilleken Cornelis, mede jonge dochter, out omtrent 26 jaren, burgerssen deser voorsz. stede, dewelcke hebben, ter instantie ende rechtelycken versoecke van Juffrou Maria Reygersberg, huysvrouwe van Mr. Hugo de Groot, by haer luyder respective vrouwe waerheyt, in plaetse ende onder presentatie van eede, getuycht ende verclaert, ende eerstelyck Katelyna Jans Dr. en Jenneken Geeraerts voorn., hoe waer is, dat in Junio laetstleden haer getuygen, uyt den name ende van wegen den Lieutenant Deventer, commanderende op den forte van Louvesteyn, is verboth gedaen, dat sy getuygen haer nyet en souden vervorderen eenige spyse ofte

{==678==} {>>pagina-aanduiding<<}
eetbare waren op Louvesteyn voorn., ten behoeve van de gevangenen aldaer, nochte aen hare huysvrouwen, te senden, ofte soo dickwils als sy sulcx deden, soude hy die wederom styeren. Deposeert vorders Jenneken Geeraerts Dr. voornoemt, alsoo sy seer ernstelyck aen den voorsz. Lieutenant versochte, de eetbare waren, dye sy alreede gekocht hadde, aen de Requirante alsnog te mogen senden, dat hy haer, onder andere woorden, seyde: Hoe bemoyt ghy u soo seer met dese luyden? Dat ghy wist, hoe quaden naem ghy in den Hage hyerdoor krycht, ghy soud u nyet meer daermede bemoyen. Verclaerde oock de voorn. Jenneken Geeraerts ende Geerburg Cornelis Dr. (naerdyen van wegen de voorsz. gevangenen van de Heeren Staten Generael, op haer luyder huysvrouwen supplicatie, was becomen seeckere Acte, in dato den 23en Juny 1620, inhoudende, dat hare Ho. Mog. consenteren, by soo verre de Supplianten yemant van buyten begeeren te gebruycken, om voor haer den marcktganck te doen, in plaetse van den Lieutenant Commandeur voorn., dat sy dat sullen mogen doen, ende dat sulcke geëmployeerde persoon van buyten gehouden sal syn de gekochte waren aen de Supplianten op het huys over te leveren in presentie van den voorsz. Lieutenant Commandeur) dat sy getuygen van de Requirante versocht synde, omme haer nootdruft te koopen, haer vervoucht hebben op 't voorn. fort Louvesteyn met eenige eetbare waren, versoeckende aen voorn. Lieutenant, deselve in syne presentie door Jenneken Geeraerts, getuyge voorn., aen haer overgelevert te mogen worden, 't welck hy weygerde, gelyck hy tot diversche reysen daerna oock heeft gedaen: welck versoeck by haer Jenneken Geeraerts, getuyge, dyes te meer gedaen wyerde, als sy seeckerlyck bevond, dat de voorsz. goederen ofte eetbare waren nyet wel en wyerden bestelt, maer dat van eenige partyen wel het derdepaert wyerde vermindert, eer dye de Requirante ter hande quamen, ende daerover geklaecht hebbende aen den voorn. Lieutenant ende syne
huysvrouwe, heeft deszelfs Lieutenants huysvrouwe haer getuyge daerop tot antwoord gegeven: De soldaten en hare vrouwen steecken overal de hant in; want sy seggen, 't is Arminiaens goet. Sy dencken, dat sy 't op vrybuyt halen.
Sluytende daermede haerluyden respective depositien. Aldus verleden ende gepasseert voor my Notaris binnen Gorinchem, in presentie van Jan Mertenszn, van Gent ende

{==679==} {>>pagina-aanduiding<<}
Jacob Janszn. van der Veen, burgers der voorsz. stede, als gelooswaerdige getuygen hyer over geroepen. Onder stont: my t' oirconde A. Kemp, Not. publ.

Geëxtraheert uyt de origineele attestatie off depositie, onderteyckent als boven. Ende is 't voorsz. geëxtraheerde daermede accorderende bevonden, opten 2en Novembris 1620, by my Notaris, residerende in 's Gravenhage,
P. van Groeneweghen.

No. III.

Aen de Hoghe Mo. Heeren Staten Generael.

Geeft met alle eerbiedynge ende onderdanicheyt te kennen Willem Cornelissen van Velden, dienaer van Mr. Hugo de Groote, hoe dat hy Supplt. wenych min als twintych geheele maenden, soo in de Castelenie in den Hage, als op het Fort te Louvesteyn, denselffden de Groote, gedurende syne apprehensie, in de camer is bygeweest, ende dat hy middelertyt noyt, als alleen veerthien achtereenvolgende dagen, daer aff heeft mogen gaen, welke stricte ende nauwe bewarynge hoewel den Supplt. seer beswaerlyck is geweest ende tot groote crenkynge van syne gesontheyt heeft gestreckt, soo heeft hy nogtans deselffde, soo lange hem eenichsins doendelick was, uytgestaen, overmits het groot voordeel, dat hy in syne studien dagelycks is doende, gelyk hy mede, byaldien het hem mogelyck ware, noch garen daerin soude hebben gecontinueert, sonder Uwe Ho. Mog. met eenych versouck moylyck te vallen. Dan alsoo hy Supplt., door het lanckdeurych derven van de lucht, hem dagelyckx meer ende meer vint geïncommodeert, sulckx dat hy langen tyt sieckelyck heeft gegaen, ende met gedeuryge hooftpyne, obstructien ende geswel in syn hooft wert gequelt, soo dat hy niet langer in een camer opgesloten gesont en kan leven, ende dat hy nogtans niet garen syn...... (*) en soude verlaten, daervan hy in soo weinich tyt soo veel heeft geleert, soo is hy genootsaeckt, Uwe Ho. Mog. met alle ootmoet te supplieren, dat het deselffde gelieve hem Supplt. te

{==680==} {>>pagina-aanduiding<<}
vergunnen deselffde vryheyt, die de dienstmaecht van Juffrouw de Groote by Uwe Ho. Mog. is toegestaen, dat is vryen aff- ende toeganck op ende van het huis, binnen ende buten het fort; ofte ingevalle Uwe Ho. Mog. daerin eenige difficulteyt mochten vinden, dat het immers deselffde gelieve den Supplt. te consenteren, by wylen van het huis te mogen gaen, mits dat hy blyve binnen de wallen ende poorten van het fort van Louvesteyn; welck equitabel ende billyck versouck, hoewel hy Supplt. verhoopt, dat hem by Uwe Ho. Mog., sulckx het legt, sal werden geoctroyeert, ende dat overmits de Supplts. totale behoudenisse daeraen is gelegen, dat hy syne studien mach blyven continueren, hetwelcke hy sonder die permissie niet en kan doen: nochtans, in cas dat Uwe Ho. Mog. hetselffde versouck den Supplt. souden gelieven te ontseggen, hetgene hy immers niet en hoopt, soo versouckt hy Uwe Ho. Mog., tot syn groot leetwesen, dat Uwe Ho. Mog. gelieve den Lieutenant, commanderende op Louvesteyn, te ordonneren, den Supplt. uyt de besloten camer te laten, opdat hy van synen dienst ontslagen sich tot syne...... (*) vervouge, alsoo de Supplt., hoewel seer ongaren, als streckende tot syne irreparable schade, genootsaeckt is, om syne gesontheyt ende leven te conserveren, syn profyt ende studien te verlaten.

Vergelijking van den Hollandschen en Engelschen handel in het begin der XVIIde eeuw.

(Uit Sir walter raleigh.)

‘De Hollanders, tevens met de Embders en Hamburgers, maken zich thans (1603) meester van de vrachtvaart der Oostzee, van Frankrijk, Spanje, Portugal, Italië, Turkije en Indië. Niet zoodra heeft er duurte van koren, visch, wijn enz. in Engeland plaats, of dadelijk laden zij uit hunne pakhuizen 50 of 100 schepen, of meer, die zich rondom dit land verspreiden, en onzen (den Engelschen) handel bederven, niet met hunne eigene voortbrengselen, maar met die van andere landen. Amsterdam is nooit zonder 700,000 quarters koren, behalve het dagelijksche vertier, hoewel niets daarvan in het

{==681==} {>>pagina-aanduiding<<}
land zelf is gegroeid. Er wast overvloed van koren in Polen; maar het groote magazijn voor granen, om de Christenheid in tijd van duurte te helpen, is in de Nederlanden. Wijn en zout behooren in Frankrijk en Spanje te huis; de stapelplaatsen voor beide zijn in de Nederlanden. Hout vindt men voornamelijk in de Oostzee; maar den grooten houtstapel moet men in de Nederlanden zoeken, (waar er geen groeit) om zichzelve en dit Koningrijk te voorzien. Wol, lood, tin en vele andere goederen zijn in Engeland; maar de fabrijk van dat alles is in de Nederlanden. De Nederlanden hebben zoo vele schepen en vaartuigen, als elf Koningrijken in de Christenheid met elkander, Engeland medegerekend. Zij bouwen jaarlijks duizend schepen, en hebben toch voor geene honderd schepen eigene voortbrengselen. De Hollanders drijven gedurigen handel naar dit Koningrijk met 500 of 600 schepen in 't jaar, brengende daarmede goederen van andere landen; wij handelen naar hun land met geene 50 schepen 's jaars. Wij zenden naar de Oostzee jaarlijks slechts 100 schepen, voornamelijk naar Elbing, Koningsbergen en Dantzig; maar de Nederlanders zenden drieduizend schepen daarheen, die in alle zeehavens handel drijven. Zij zenden omtrent tweeduizend schepen in 't jaar naar het Zuiden van Europa, met de goederen der Oostzee beladen, en wij niet één. God heeft Uwe Majesteit (*) gezegend met koper, lood, ijzer, tin, aluin, kopererts, huiden en nog wel honderd andere produkten, ook nog met wel duizend artikelen voor fabrijken; met koren, waarvan men veel bier maakt, en waarvan het meeste door vreemden wordt weggehaald; met wol, steenkolen en ijzer, een juweel van groote waarde; en nogtans laat Engeland achteloos den wereldhandel over aan andere Natiën, die weinig of geen fonds in hunn' eigen' boezem hebben.’
Dus schreef een der beroemdste mannen der Eeuw van elizabeth, in het jaar, dat jakob I de Regering aanvaardde. Naderhand nam de Nederlandsche handel nog aanmerkelijk toe, en had omstreeks den Munsterschen Vrede wel zijn toppunt bereikt, toen de Engelsche Akte van Zeevaart

{==682==} {>>pagina-aanduiding<<}
(thans zoo aanmerkelijk door hen gewijzigd) onzen handel naar dat land een' doodelijken slag toebragt. Hoe groot intusschen nog in het eerste derde der achttiende Eeuw de vrachtvaart der Nederlanders was, blijkt uit eene klagt der Fransche Kamer van Koophandel in 1731: ‘dat de Hollanders meer dan vierduizend schepen hebben, die koren, timmerhout, ijzer, vlas, hennep enz. uit het Noorden in Frankrijk in-, en wijn, brandewijn, vruchten enz. van daar naar het Noorden uitvoeren. Dit voorregt in den handel, zegt men verder, is toe te schrijven aan de matige regten in Holland, welke de ingezetenen groote voordeelen geven, alsmede aan de goedkoope vaart, naauwelijks door andere Natiën te bereiken. Daardoor behouden zij handel en scheepvaart voor zichzelve, worden meester van de bezittingen van andere Volken, en hunne gewesten worden het pakhuis van Europa, waaruit zich andere Natiën moeten voorzien.’ De Kamer van Koophandel sloeg voor, de Engelsche Akte van Zeevaart omtrent de Oostzee en het Noorden ook in Frankrijk in te voeren. Doch de kooplieden van Nantes verzetteden zich daartegen, ‘omdat de handel nu eenmaal dat kanaal had gekozen, omdat die van Portugal en Spanje op denzelfden voet was, en de Hollanders veel wijn en brandewijn sleten, die zij voor de Noordsche Natiën wisten te mengen en naar derzelver smaak te bereiden.’
Zóó was het nog vóór negentig jaren! En hebben sommigen onzer niet nog de schitterende dagen even vóór 1780 gezien?

De schoolmeester en de koster.

(Eene ware Gebeurtenis.)

Een Protestantsch Leeraar in de nabuurschap van Aberdeen, in Schotland, beklom, den eersten Zondag van Maart, den predikstoel, om een biduur te houden. Hij opent zijnen Bijbel, en ontwaart een zaamgevouwen briefje, even als de gewone aankondigingen van voorbede of dankgebed, welke de Koster gewoon was in dat boek te leggen. Hij begon het daarom ook met luider stemme voor te lezen; maar zweeg eensklaps, van kleur veranderende, en noodigde de gemeente uit tot het gebed, met eene gemoedsbeweging, die elk in het oog viel. Bij het uitgaan der kerke vorschte men te

{==683==} {>>pagina-aanduiding<<}
vergeess naar de oorzaak van dit vreemd verschijnsel: minzaam dankte hij voor betoonde deelneming, onttrok zich aan verdere vragen, en begaf zich onmiddellijk naar de pastorij.
Het briefje, wel geschikt om hem te verbijsteren, was van dezen inhoud: ‘Gisteren, Zaturdag, des avonds ten 10 ure, naar Aberdeen terugkeerende, werd ik overvallen en aangehouden op mijnen weg, digt bij het dorp, door uwen Koster en den Schoolmeester. Zij hebben mij vermoord en uitgeschud. Mijn ligchaam is geworpen in de Dee. Bid voor jeremias brus!’ - Deze brus was een Marskramer uit Aberdeen, welbekend bij den Predikant, en doorgaans logerende bij den Koster, die tevens Herbergier was van het dorp.
Na rijp beraad, ging de Predikant des namiddags met den Bijbel naar den Vrederegter, aan wien hij zijn avontuur toevertrouwde. Deze wilde het briefje lezen, opende hetzelve, maar - vond er geene letter schrifts in. Nu trachtte hij den goeden man, die als verwezen stond, te overtuigen, dat alles het gewrocht zijner inbeelding was geweest; maar deze, een weinig van zijne verbazing bekomen, hield de onmogelijkheid van dusdanig zelfbedrog staande, en dat een Vrederegter den heiligsten zijner pligten zoude verwaarloozen, indien hij de zaak aldus wilde behandelen. Men kwam ten laatste overeen, het stilzwijgen te bewaren, en heimelijk te Aberdeen onderzoek te doen.
Brus, die des Zaturdagavonds verwacht werd, was niet komen opdagen. Men zocht hem overal, waar men konde vermoeden hem te vinden; maar nergens werd hij gevonden.
Thans besloot de Vrederegter tot een onderzoek bij Koster en Schoolmeester beide, en hen afzonderlijk te ondervragen. Dit onderzoek verschafte geenerlei licht; even min de ondervraging. Met dat al hadden, bij de gedane vragen, de beschuldigden zich verward, zelfs tegengesproken op verscheidene punten; maar hunne ferme en volstrekte loochening van het feit zoo wel, als het mangel aan regtstreeksche of zijdelingsche bewijzen, deden hem wanhopen omtrent eenige bekentenis.
Eensklaps verschijnen eenige zalmvisschers in het dorp, met zich voerende het lijk van brus, dat zij gevonden hadden in de Dee, en dat aan het hoofd de kenmerken vertoonde van toegebragte slagen. Maar deze ontdekking be-
{==684==} {>>pagina-aanduiding<<}
vestigde wel den dood, of zoo men wil den moord, des ongelukkigen Marskramers, maar bragt de daders niet uit.
Intusschen ontdekte men, bij de schouwing, in deszelfs linkerhand, die krampachtig gesloten was, een' knoop, die, aan het kleed des Schoolmeesters, waaraan er een van dezelfde soort ontbrak, getoetst, weldra bleek, aan hetzelve ontscheurd te zijn. Reeds heimelijk ontrust door het geval van het geheimzinnig briefje, stond deze man op ééns verstomd op het aanschouwen van een zoo onverwacht bewijs van schuld, en kwam tot eene bekentenis, welke die zijns medestanders en beider veroordeeling ten gevolge had. - De beide moordenaars ondergingen te Aberdeen hunne straf, met vele blijken van berouw.
Weldra helderde zich nu ook het voorgevallene met het geheimzinnig briefje en deszelfs verdwenen schrift op, door de verklaring van hem, die alleen in staat was, dit raadsel op te lossen. - Des Predikants knecht, een knap jongman, maar uiterst schroomvallig van aard, had, denzelfden avond van het plegen der gruweldaad, heimelijk de pastorij verlaten, om een meisje te bezoeken op eene landhoeve, op eenigen afstand van de stad en van den rijweg. Hij was, terugkomende, onderweg getuige van het feit, herkende de moordenaars, maar hield zich schuil, den moed niet hebbende om het slagtoffer te hulp te snellen. Tot zijnen meester wedergekeerd, bragt hij een' slapeloozen nacht door. Hij kon niet van zich verkrijgen, zulk eene misdaad te verzwijgen; maar de vrees, zich, van den kant der bedrijvers, aan gevaar bloot te stellen, belette hem, als ontdekker op te treden. Hij besloot alzoo, het voormelde briefje te schrijven, en hetzelve in den Bijbel zijns meesters te schuiven; maar naauwelijks was deze ter kerke gegaan, of het berouwde hem, zoo ver te zijn gegaan; zijn schrift kon herkend, hij in de zaak betrokken worden; en wat hadde hij niet te duchten van den Koster en den Schoolmeester, indien het hem, als éénigen getuige, eens niet gelukte, het feit te bewijzen! Deze gedachten bewogen hem, het briefje terug te nemen; het was hem genoeg, dat men het gelezen had, en, terwijl zijn meester aan tafel zat, verruilde hij zijne met zoo veel omzigtigheids opgestelde verklaring voor een stuk wit papier; en eerst na de teregtstelling der misdadigers waagde hij het, deze geschiedenis op te helderen.







{==685==} {>>pagina-aanduiding<<}

Bij het wederzien van Boschwijk, na het afsterven van mijnen onvergetelijken vriend, mr. Rhijnvis Feith.


Verrukkend oord! geen afstand scheidt mij langer; 
'k Aanschouw u, en mijn hart verlangt niets meer: 
Geliefd verblijf van mijn' geliefden zanger, 
Bekoorlijk Boschwijk! 'k zie u weêr. 
 
Ja, 'k zie u weêr: de schaduw van uw linden 
En statige eiken dekt mijn pad: 
Ik mag de dreven wedervinden, 
Mijn onvergeetbre vriend! die 'k eens met u betrad. 
De beek, die daar zoo zachtkens kronkelt, 
Waarop de gouden gloed van 't zonlicht speelt en fonkelt, 
Vond me eenmaal zalig aan uw zij'. 
Wat zielevreugd! wat stof tot weenen! 
't Is alles als een droom verdwenen; 
Gelijk een schaduw ging 't genoten heil voorbij. 
 
Met u, mijn feith! heb ik hier eens genoten, 
Wat vriendschap, deugd en kunst aan 't hart te smaken gaf; 
Met u hier eens den vasten band gesloten, 
Die zielen bindt tot aan, tot over 't graf: 
Met u gevoerd ver boven 't stofgewemel, 
Werd Boschwijk's grond voor mij ten hemel, 
Vol zaligheid en licht en vreugd; 
En dan, mijn vriend! door u geleid naar hooger spheren, 
Was 't zielevreugd voor mij, d' onkreukbren eed te zweren, 
Getrouw te zijn aan God en deugd. 
 
Ja, 'k voelde dan in mij het heiligst vuur ontbranden, 
Dat zich aan hooger gloed ontstak; 
Dan drukte ik u de trouwe vaderhanden, 
Terwijl een traan tot u verstaanbaar sprak; 
Dan zag ik, vriend! reeds de aardsche zou verdwenen, 
Ons pad omlaag reeds door den glans beschenen, 
Die 't eeuwig licht rondom zich spreidt; 
Dan voelde ik, wat het zegt, een kind van God te wezen; 
'k Mogt mijn toekomstig lot in 't schrift der starren lezen, 
En alles juichte: ‘Onsterflijkheid!’ 

{==686==} {>>pagina-aanduiding<<}

Thans dwaal ik hier, maar vind u nergens weder; 
Geliefde vriend! gij zijt hier niet. - 
Kom, dierbre! sla uw blik van uit uw' hemel neder, 
En zie den traan, die aan mijn oog ontschiet! 
Aanschouw mij hier, in Boschwijk's lustwaranden, 
En, aan mijn zijde, uw dierbre huwlijkspanden, 
't Zoo teêr geliefd en u beminnend kroost! 
Aanschouw, mijn vriend! - ja, 't zal uw heil vergrooten, - 
Verbond, door hen met mij, voor God, gesloten! - 
Gij ziet het, en dit strekt mijn lijdend hart tot troost. 
 
o Scheiding, bron van rouw en smarte! 
o Nacht des doods, bevrucht met zielsverdriet! 
Ge ontrooft de kalmte nooit aan 't harte, 
Als 't oog slechts onverwrikt op 't eeuwig heilgoed ziet, 
Wat hier de hoop mag nederdrukken, 
Geen nood! nooit zal toch de oogst mislukken, 
Voor de eeuwigheid gezaaid en aan Gods zorg betrouwd; 
De leemen hut moog' hier in 't stof verzinken, 
Te schooner zal eens dáár de tempel blinken, 
Op 't rotsgevaart' der eeuwigheid gebouwd. 
 
Dat vast geloof schenkt, in uw stille dreven, 
Bekoorlijk oord! de rust weêr aan mijn ziel; 
En, Boschwijk! aan uw' dierbren grond hergeven, 
Drukt mij de smart min zwaar, hoe bang haar last mij viel, 
Hier heb ik eens den trouwsten vriend gevonden; 
Hier werd ons hart voor altijd zaamverbonden, 
De band gelegd, die duurzaam ons omgeeft; 
Hier mogt mijn vriend zich boven 't stof verheffen, 
En, reine bron van 't zaligst zielsbeseffen! 
Hier, dierbre feith! hebt gij voor de eeuwigheid geleefd. 
 
w.h. warnsinck, bz. 
15 Augustus, 1824. 






Bij de opening der gewone najaarsvergaderingen van het genootschap: bescheidenheid en verlichting, te Gorinchem.


Van koeler najaarswind omstoeid, 
Die dartelt met heur' krans van aren, 
Zien wij de Herfstgodes langs onze velden wáren, 
In gonden feestgewaad, dat om haar heupen vloeit. 

{==687==} {>>pagina-aanduiding<<}

Zij wenkte - rijkbeladen schoven 
Bezwaarden de akkers door haar vracht, 
En heerlijk bloosde in tuin en hoven 
Het ooft, dat 's plukkers handen wacht; 
En lokkend lonkt door 't groen der blâren 
De gouden druiftros, reeds vermoeid 
Van 't kostlijk heulsap te bewaren, 
Dat tintlend door zijn windsels gloeit. 
 
Ja, 't is de tijd van d' oogst! Wat in de vroege lente 
De landman had gezaaid, en kweekte maanden lang, 
Dat gaart hij heden in met dubble woekerrente, 
En vond het loon voor 't zweet, dat afdroop van zijn wang. 
Thans, kwistig met den schat, door noeste vlijt vergaderd, 
Deelt hij met milde hand elk van zijn' overvloed, 
En beeft voor geen gebrek, ofschoon de winter nadert; 
Want dubbel rijk was de oogst, en 't geven is hem zoet. 
 
Maar niet slechts voor die nijvre scharen, 
Wier hand de halmen nedersloeg, 
En 't ooft, dat bloosde door de blâren, 
In volle korven henendroeg; 
Wier voet uit rijpe muskadellen, 
Die 't zomergloeijen op deed zwellen, 
Den nektar perst voor mensch en Goôn, 
Blonk thans de vreugd des oogstes weder: 
Zij streek ook in de harten neder 
Van wijsheidsvriend en Muzenzoon! 
 
O! al de bloesems, die zij gaarden 
Op lentereis of zomertogt, 
En trouw aan 't warme hart bewaarden, 
Opdat geen vlaag ze deren mogt; 
O! al de kiempjes, die zij vonden 
In eigen beemd of vreemde gronden, 
En zorglijk kweekten maanden door, - 
't Werd alles ooft en korenaren, 
En juichend wordt het heengevaren 
Naar Pallas' en der Muzen koor. 
 
Daar deelen zij met milde handen 
Die wondervrucht, dat toovergraan, 
Dat windsels vallen doet en banden, 
Gewrocht door bijgeloof en waan; 

{==688==} {>>pagina-aanduiding<<}

Dat hooger licht in 't oog doet stralen, 
En vreugde in 't harte neêr doet dalen, 
Gelijk slechts beter spheer ze heeft; 
Dat duizend duizenden kan laven, 
En nooit vermindert door die gaven, 
Maar meerdert bij die 't meeste geeft! 
 
Ook ons is in den stroom der tijden 
Dit jaar niet vruchtloos weggevloeid! 
Ook wij, wij mogten halmen snijden, 
En plukken ooft, dat bloost en gloeit! 
O! laat het ons niet angstig sparen! 
Die schat vermindert in 't bewaren, 
Daar hij, verkwist, ons woeker brengt. 
Op! op! uit onze voorraadschuren 
Dien heengevoerd naar Pallas' muren, 
En mild voor allen neêrgeplengd! 
 
Op! gij, die 't veld der wijsheid bouwde 
Of de akkers der geschiedenis, 
In vreemden hof een bloem aanschouwde, 
Die hier nog niet ontloken is; 
Brengt hier uw' oogst als offergave, 
Die onze zucht naar kennis lave! 
En gij, Apollo's priesterstoet, 
Stort uit, wat u in stille dreven 
De Zanggodin heeft ingegeven; 
Bezielt ons door uw' dichtergloed! 
 
Moog' soms ons offer schamel wezen, 
't Zij rein toch, wat hier 't outer vult! 
Geen vrucht uit slijkpoel zaamgelezen, 
Geen giftig ooft met goud omhuld! 
Neen, zelfs geen vrucht der Hesperiden, 
Wanneer de hand, die ze aan mogt bieden, 
Voor middeleeuwschen onzin strijdt! 
O! liever dan wat dorre blâren 
Van hen, die trouw Uw' dienst bewaren, 
Verlichting en Bescheidenheid! 
 
a. boxman. 
Sept. 1824. 








{==689==} {>>pagina-aanduiding<<}

Dichtregelen, gezongen door de kinderen, welke op kosten van het Brugsche departement der Maatschappij: tot nut van 't algemeen, onderwezen worden; bij gelegenheid van de plegtige uitreiking der eereblijken aan twee menschenvrienden, den 10 van slagtmaand 1822 en den 5 van louwmaand 1824. Door P. van Genabeth, secretaris van gemeld departement, leeraar der Nederlandsche taal aan het koninklijk athenaeum te Brugge. (*)

I.


Hoe plegtig is voor ons dit uur, 
Met ongeduld verbeid! 
Het wekt in ons het edelst vuur, 
Daar dankbaarheid ons leidt. 
 
De nevel de onwetendheid 
Omgaf nog onze jeugd, 
o Maatschappij! toen uw beleid 
Ons leed herschiep in vreugd. 
 
't Is naauwelijks een jaar geleên, 
Dat wij, voor de eerste maal, 
Verhieven onze dankgebeên 
In stamelende taal. 
 
En dankbaar klopt ook 't jeugdig hart 
Op 't zien van eedle daân, 
Als men 't gevaar kloekmoedig tart, 
In 't onversaagd bestaan. 
 
Wie worstelt dáár, met flaauwe kracht, 
Ginds tegen vlam en vloed? 
God!... 't is een kind!... 't ontbreekt aan magt.... 
Men komt! het is behoed! 

{==690==} {>>pagina-aanduiding<<}

Hij komt, de menschenvriend en held, 
Die zich ter redding spoedt, 
't Gevaar stoutmoedig tegensnelt 
In vuur en watervloed. 
 
Wanneer, aan wissen dood ontrukt, 
In moeders arm gekneld, 
Een kind, aan 't ouderhart gedrukt, 
In vreugdetranen smelt; 
 
o! Dan verheugt zich heel Natuur 
Dit schouwspel aan te zien, 
Wedijvrend, in dit hagchlijk uur, 
Haar' bijstand ons te biên. 
 
Zoo rijst aan 's hemels heldren trans 
De zon der menschlijkheid, 
En straalt met onnavolgbren glans, 
Daar zij verlichting spreidt. 
 
Zoo is deze eedle Maatschappij 
Het evenbeeld dier zon, 
Verlicht en kweekt den mensch, daar zij 
't Vooroordeel overwon. 


II.


Is 't edel, schoon, steeds wêl te doen, 
Is vriendschap hemelvreugd; 
Ook dankbaarheid in 't hart te voên, 
Is edel, schoon, en deugd. 
 
Ja, dankbaar is geheel Natuur, 
Wanneer, na winterrust, 
De Lente, vol van jeugdig vuur, 
Den blonden Phebus kust. 
 
Wanneer de zon, met gouden glans, 
Der bergen top verguldt, 
Of aan den ooster-hemeltrans 
In purper is gehuld; 

{==691==} {>>pagina-aanduiding<<}

Dan juicht in 't woud het vooglenkoor, 
En springt van tak tot top; 
Zijn danklied dringt de heemlen door, 
En lovend stijgt het op. 
 
Ja, dankbaar bruit de leeuw den lof 
Des Scheppers van 't Heelal; 
't Onschuldig lam blaat ook Zijn' lof, 
Al grazend in het dal. 
 
Het teeder wicht dankt, met een' lach, 
De moeder, die het voedt; 
De moeder dankt ook iedren dag 
Den God, die 't kind behoedt.) 
 
Wie wraakt, Natuur! uw edel doel? 
Wie is 't, die u miskent?... 
Aan ieder schepsel is 't gevoel 
Van dank in 't hart geprent. 
 
Wie sluit dan 't hart voor dankbaarheid? 
Waar is die onverlaat?... 
Verachting is hem voorbereid, 
Die in zijn voetspoor gaat. 
 
Uw edel doel, o Maatschappij! 
Is niet ons heil alleen; 
Gij werkt en zwoegt ook, vrij en blij, 
Tot Nut van 't Algemeen. 
 
En zoude ons hart niet dankbaar slaan 
Voor 't heil, dat ge ons bereidt? 
Zie in ons oog den vreugdetraan.... 
't Is die der dankbaarheid. 
 
Neem 't offer ook van de onschuld aan, 
o Oppermajesteit! 
Haar dank bestaat in dezen traan.... 
Den traan der dankbaarheid. 







{==692==} {>>pagina-aanduiding<<}

Tevredenheid. (*)


Wie, door gouddorst aangedreven, 
Rustloos naar genot blijft streven, 
Maar 't genieten-zelf vergeet; 
Wie steeds morren wil en klagen, 
Zal geen schepter zelfs behagen, 
En noemt elke weldaad leed. 
 
Hij-alleen smaakt zaligheden, 
Die, met eigen lot tevreden, 
Kalm het oog naar boven rigt; 
Hij-alleen kan rein bevatten, 
Die niet zwoegt om eer of schatten. 
Maar zijn' schat zoekt in zijn pligt. 
 
Bij 't gevoel van eigen waarde, 
Is 't hem Hemel reeds op aarde, 
En de deugd zijn roem, zijne eer; 
Elke morgen lacht hem tegen; 
De avond dauwt weêr nieuwen zegen 
Op zijn stille woning neêr. 
 
Zie hem echtgenoot en vader: 
Kom, ondankbre! treed hem nader; 
Leer hier, wat gij worden moet! 
Zie hem, vol van zielsverrukken, 
Gade en kroost in de armen drukken, 
Met den Hemel in 't gemoed! 
 
't Needrig hutje wordt een tempel; 
Matigheid bewaakt den drempel, 
Als de vreugd den disch bereidt; 
Vriendschap huppelt blij in 't ronde; 
Liefde grift aan wand en sponde: 
Zalige Tevredenheid! 

{==693==} {>>pagina-aanduiding<<}

Als de wind de takjes wiegelt, 
't Morgenrood in 't beekje spiegelt, 
Knielt hij op den dauwdrup neêr, 
Dankt hij vurig 't Alvermogen, 
En een traan leekt hem uit de oogen, 
't Schepsel en zijn' God tot eer. 
 
Met gezonde en frissche krachten 
Kan hij ledigheid verachten; 
De arbeid strekt hem niet tot last; 
Geene angstvallige beklemming 
Maakt hem wars van zijn bestemming, 
Boeit hem aan de wereld vast. 
 
Is hem stilte en rust beschoren, 
O! geen oogwenk gaat verloren, 
Dat hij niet naar kennis streeft; 
't Uurtje, dat hij rust mag smaken, 
Doet hem naar die wijsheid haken, 
Die zijn' ziel den vrede geeft. 
 
In het rijk der wetenschappen 
Tracht hij moedig voort te stappen; 
Zelfvolmaking is zijn doel: 
Staag, met uitgerekt verlangen, 
Nietigheden aan te hangen, 
Dit, dit wraakt zijn kiesch gevoel. 
 
Zoo, zoo snellen zijne jaren, 
Als een scheepje op effen baren, 
Rustig naar den eindpaal heen; 
Maar geen dood zelfs doet hem vreezen; 
Eindloos bij zijn' God te wezen, 
Is zijn blijde hoop alleen. 
 
Broeder! wilt ge uw heil zien bloeijen, 
Leer van hem in dank ontgloeijen, 
En geniet Tevredenheid. 
Wie steeds onverzaad blijft woelen, 
Zal zich nooit gelukkig voelen, 
Waar men vreugdetranen schreit. 

{==694==} {>>pagina-aanduiding<<}

Tusschen schaamlen nood en weelde 
Staat het hutje, waar hij kweelde, 
Waar hij reine vreugd genoot. 
Broeder! dat wij derwaarts snellen! 
Scheur de banden, die u knellen, 
En gij juicht nog in den dood. 
 
w. kraan. 
Waddingsveen, 12 Sept. 1824. 


De oude, levende Mereman. (*)


Ik hoorde, als kind, met zielsvermaak 
Mijne oude baker snappen, 
Die met eene ekster-logica 
Haar sprookjes wist te klappen. 
 
Veel, wat mij toen een wellust was, 
Die alles ging te boven, 
Sleet met den kinderschoen weldra, 
En kwam de Tijd me ontrooven. 
 
Maar wat die zelfde Tijd onlangs, 
Als uit het rijk der droomen, 
Herriep voor mijn' bedaagden geest, 
En weêr deed bovenkomen; 
 
Dat was het sprookje der Meermin, 
En ligt, wie weet? dezelfde, 
Die uit den langvervlogen' nacht 
Een kunstbeminnaar delfde. 
 
Ik ben dat schepsel niet gaan zien; 
Want och! het staat zoo sprekend, 
Met bakers beeld, nog voor mijn ziel, 
Als had ik 't afgeteekend. 
 
Doch, 'k wil door bakerlijk gezag 
('t Scheen velen ligt te pover) 
Het wonder geenszins staven, neen; 
Maar laat zulks andren over. 
 
Voor mij, wiens kinderlijk geloof 
Geen twijflen dorst vermeten, 
Ik houd mij aan de bakerleer, 
Met een gerust geweten. 

{==695==} {>>pagina-aanduiding<<}

'k Ga verder nog, en durf, wie ook 
't Meermin-geloof moog' bannen, 
't Bestaan beweren, in ons land, 
Van levende Meermannen. 
 
Dat zij er zijn, laat zich ook ligt 
En a priori denken: 
Zoo deze ontbraken, wie toch zou 
Aan gene 't leven schenken? 
 
Één zag ik-zelf, met grijzen baard, 
En breede wenkbraauwbogen, 
En hollen blik, en gele tint..... 
Hij staat mij klaar voor oogen. 
 
En, wat nog dit geloof versterkt, 
Is 't juiste zamenstemmen 
Van Meermin- en Meermannen-aard, 
't Geen mijn bewijs doet klemmen. 
 
Mijn baker dan (zacht rust' hare asch!) 
Beschreef ze als halve menschen..... 
‘Voor de andre helft dan halve Goôn?’ - 
o Neen! dat mogt men wenschen. 
 
Half mensch, half beest - ziet daar haar beeld; 
Het bovenstuk ons wezen; 
Het onderdeel aan 't dier gelijk, 
Waar we in de krant van lezen. 
 
Een apentrek schijnt, naar ik hoor, 
Dat menschdier aan te kleven; 
Iets, naar men zegt, aan 't jonger broed 
Bestendig bijgebleven. 
 
Omtrent hare inborst was men steeds 
Eenstemmig allerwegen: 
De kennis met dit menschlijk dier 
Werd bijster duur verkregen. 
 
Begaafd met onweêrstaanbren zang, 
Verlokten die Sirenen 
(Want beide soort zijn één geslacht) 
Schier ieder om zich henen. 
 
Nu door een' klagelijken toon, 
A sof zij 't lot beklaagden 
Van 't scheepsvolk, dat zij door dien zang 
Bedrogen en belaagden. 

{==696==} {>>pagina-aanduiding<<}

Dan weêr, door 't streelendst maatgeluid, 
Dat 't roer hem deed ontglippen, 
Vergat de stuurman koers en gang, 
En strandde op bank of klippen. 
 
Maar 't meest en liefst was haar bedrijf, 
Nu door het dartelst tokken, 
Dan door erbarmlijk noodgeschrei, 
De jonglingschap te lokken. 
 
En wee, die, door haar' zang verleid, 
Zich blindlings overgaven! 
Zij werden, redloos weggesleept, 
In d' afgrond straks begraven. - 
 
Wie, die op deze trekken staart 
En 't geen hem kwam te voren, 
Leent niet aan 't dadelijk bestaan 
Van Meremannen de ooren? 
 
Wie stemt niet met mij in de beê 
Aan Neêrlands jongelingen, 
Dat voortaan geen van hen zich laat' 
Verleiden door hun zingen? 
 
Wie stemt niet met mij in den wensch: 
Was der Meermannen Vader 
Ver van de vaderlandsche kust, 
Die van Cham's kindren nader! 
 
Of mogt, voor zijne en onze rust, 
De Dood zich zijns erbarmen, 
Naar wien hij toch, sinds jaar en dag, 
Verlangt met opene armen! 
 
En, om den smaad, der Maatschappij 
Van Weldoen aangewreven, 
Zij hem dan de eer, Meerminnen slechts 
En Koningen gegeven! 
 
Een praalbed stell' den Mereman 
Gebalsemd ons voor oogen, 
Dier Maatschappije ten profijt, 
Waarop onze Eeuw mag bogen! 
1823. 

No. XIII. Meng. bl. 630, reg. 1, leze men coriolanus; en bl. 641, reg. 18, werken.






{==697==} {>>pagina-aanduiding<<}

Mengelwerk.

Over den tegenwoordigen tijdgeest.

Door S.E. Wieling. (*)

Zeer merkwaardig in menig opzigt is het tijdperk, waarin wij leven. Verbazende gebeurtenissen volgden elkander op met buitengemeene snelheid. Wij zagen velerlei lotwissel; en waar zal het einde zijn? Nog is de gisting, de woeling, de verwarring, de werking en tegenwerking door geheel Europa te groot en te algemeen, om met eenige zekerheid te kunnen gissen, waarop dat alles eenmaal zal uitloopen. Maar de geschiedenis des menschdoms vormt één groot geheel. Het hangt alles te zamen. Wat gisteren gebeurde, heeft heden of morgen gevolgen; en deze gevolgen werken dan weder als oorzaken, zoodat oorzaak en uitwerksel steeds afwisselende voortgaan. Wij kunnen het vooraf niet berekenen, wat bepaaldelijk zijn zal, of hoe het zijn zal; maar wij zien dikwerf van achteren, dat onverwachte en belangrijke uitkomsten langzamerhand voorbereid worden door een' zamenloop van velerlei omstandigheden.
Tusschen de begrippen, neigingen en bedrijven der menschen is steeds verband. De gedachte gaat de handeling voor, en openbaart zich door daden naar buiten. Uitwendige omstandigheden werken op de zinnen, en geven aanleiding tot begeerte of afkeer, tot doen of laten, naar

{==698==} {>>pagina-aanduiding<<}
mate van de verschillende stemming des gemoeds, in welke men hoort en ziet en ondervindt en opmerkt. Gewoonlijk loopt daar velerlei zamen, om aan de algemeene denkwijze en zeden zekere rigting te geven. Zoo ontstaat er eene openbare meening, een zekere tijdgeest, en deze werkt krachtig. Zoo worden groote en gewigtige uitkomsten voorbereid en daargesteld. Zoo is het tegenwoordige een uitvloeisel van het verledene, en zal zeer zeker ook gevolgen hebben voor het toekomende. En zoo mogen wij dan ook de gebeurtenissen, die in onzen leeftijd voorvielen, aanmerken als gevolgen van begrippen en zeden en handelingen eens vroegeren geslachts.
Vele menschen hebben en behouden eene zekere gehechtheid aan oude vormen, dikwerf ook dan nog, wanneer de geest, die eenmaal in dezelven werd medegedeeld, reeds grootendeels of misschien geheel vervlogen is. Daar was langzamerhand in de begrippen der menschen, die vóór ons leefden, eene verandering gekomen, welke eindelijk een' krachtigen invloed op de geheele gesteldheid der burgerlijke maatschappijen bleek te hebben. De geschiedenis van weinige jaren schijnt den loop van geheele eeuwen in zich te bevatten; in zoo grooten getale vertoonen zich merkwaardige verschijnselen, die elkander als verdringen. Dat alles, wat wij beleefden, moest de volken in het algemeen tot nadenken opwekken. De menschelijke geest ontwaakte als uit eene sluimering, en er werden velerlei krachten ontwikkeld. Men bemerkte veel gebrekkigs, en wilde verbeteren. Hier en daar sloeg deze zucht tot gevaarlijke uitersten over. Jaren vol onrust bragten alles in beweging. Partijschappen woelden, en oorlogen schokten de maatschappijen. Van staatkundige veranderingen meende men heil te mogen verwachten. Velerlei werd beproefd; maar vormen alleen kunnen het geluk niet geven. De oude betrekkingen der volken tot elkander zijn verbroken geworden; en zoo groote gebeurtenissen hadden een' krachtigen invloed op het huisselijk en maatschappelijk leven der menschen. Vermoeid van al dat woelen, begeerde men rust, en eindelijk kwam de lang-
{==699==} {>>pagina-aanduiding<<}
gewenschte vrede. De groote strijd der volken was gestreden; en wat nu is de uitkomst, na zoo velerlei lotwissel en smartelijke ondervinding?
Op lange zomerwarmte volgt soms een verschrikkelijk onweder. De heldere hemel wordt met zwarte wolken overdekt. Dreigende slingert de bliksem door de dikke lucht, en het aardrijk davert en dreunt van den rollenden donder. De vogelen zwijgen, als in bange verwachting, en de runderen schijnen angstig op de dorre velden. Verkwikkelijk daalt dan de langgewenschte regen neder op aarde; de mensch begint ruimer adem te halen, en geheel de schepping schijnt in weinige oogenblikken als te verjongen. Maar dikwerf ook verteert het vuur des hemels hier of daar de landelijke woning. Hagel slaat den oogst ter neder, of stormwind regt velerlei verwoesting aan, of regen en wolkbreuken doen rivieren buiten hare oevers treden, en verspreiden schrik en ellende. Weldra, echter, herstelt zich het evenwigt in de natuur; en hoedanig is dan gewoonlijk der menschen oordeel over dat ontzagwekkend verschijnsel? Ja, daar zijn er, die oog en hart opwaarts heffen, wanneer de God der eere dondert. Anderen, integendeel, sidderen van bleeke vrees, welke schaars een' blijvenden indruk ten goede achterlaat. De meesten der stervelingen bepalen hunne gedachten op het voor- of nadeel, dat zij zelve onmiddellijk van het natuurverschijnsel zagen of ondervonden. - Eveneens oordeelen zeer velen over de gebeurtenissen van onzen leeftijd. Ieder heeft zijn bijzonder standpunt, en ziet vandaar menschen en zaken in een gunstiger of ongunstiger licht, naar mate van zijne meer of minder beperkte, aangename of bedroevende ondervinding. Na zoo veel jaren leeds is de rust welkom, en geeft aanleiding tot nadenken over al die woelingen. Men vraagt elkander met diepen ernst, wat er dan eindelijk nu gewonnen is voor de menschheid in het algemeen; en de uitkomst schijnt geenszins bevredigend te zijn naar het oordeel van allen.
Van verlichting, van toenemende volksverlichting is dikwerf met hoogen lof gesproken in onzen leeftijd. En

{==700==} {>>pagina-aanduiding<<}
wie zoude ook het licht niet liever hebben dan de duisternis? De geest zoo wel, als het ligchaam, heeft behoefte aan licht, zonder hetwelk geen geluk en geen leven zijn kan. De Vader der menschen laat zijne zon opgaan voor allen; en zoude dan iemand het licht der waarheid onder eene korenmaat willen verbergen, opdat niet alle de huisgenooten een onbelemmerd gebruik van hetzelve hebben? Of mag het broze schepsel aan zijn medeschepsel misgunnen, wat de Schepper van hemel en aarde verleent? Dat ware ondankbaar en liefdeloos. Verlichting des verstands behoort, even als het zonnelicht, algemeen te zijn, en is inderdaad sedert eenige jaren meer verspreid geworden in onderscheidene standen der maatschappij, waartoe vooral het verbeterd onderwijs der jeugd zeer veel bijdraagt. Ook het volk erlangt meer heldere begrippen, en vooroordeel en bijgeloof en ruwheid verminderen. Wat anders het gevolg der omwentelingen en oorlogen ook zijn moge, in dit ééne opzigt althans hebben wij zeer veel gewonnen, en kunnen ons dus verblijden over het goede, dat te midden van zoo veel kwaads wordt gevonden.
Zoodanig is de openbare meening, zoodanig het gevoelen van achtbare menschen in hoogeren en lageren stand. Maar van een' anderen kant hoor ik een' luiden kreet opgaan tegen alles, wat verlichting heet, of daarmede in eenig verband staat. De strijd tusschen licht en duisternis is derhalve nog geenszins ten einde; met nieuwe hevigheid wordt dezelve hervat, en dit geenszins zonder laakbare verbittering. Het blijkt dus, dat verlichting niet zoo groot en zoo algemeen is, als ijverige voorstanders zich wel verbeelden. Zelfs mannen van naam en geleerdheid verklaren zich tegen datgene, waarop anderen roem dragen. Een' geruimen tijd reeds werkte en woelde velerwegen een geest van tegenkanting, en werd bestreden, wat anderen heilzaam voor het algemeen achtten. Op den toon des gezags is openlijk een hard oordeel uitgesproken over veel, dat nu toe als verbetering was beschouwd geworden. Bezwaren tegen den geest der eeuw

{==701==} {>>pagina-aanduiding<<}
hebben wij gehoord en gelezen. Zoo zijn er dus, die meenen, dat men uit al de gebeurtenissen van onzen tijd niets geleerd hebbe, en het menschdom in het algemeen niet gevorderd, maar veeleer teruggegaan zoude zijn. Zoo ware dan volksverlichting eene hersenschim te achten, en alles, wat te dien einde gedaan is, zoude eene schadelijke strekking hebben tot bederf van alle standen der zamenleving.
Zekerlijk is dit geenszins uwe overtuiging, M.H.! Dan immers zoudt gij geene leden kunnen zijn eener Maatschappij, welke het algemeene nut zich ten doel stelt, en vooral kennis en beschaving en zedelijkheid in de meest verwaarloosde kringen poogt te bevorderen. En dan ook zoudt gij geene begunstigers kunnen zijn van weldadige inrigtingen, waarvan in Nederland het eerste voorbeeld is gegeven, om den naar ligchaam en geest treurigen toestand van lijdende natuurgenooten te verbeteren. Maar de openbare meening, dunkt mij, heeft ook reeds duidelijk genoeg zich verklaard. Voorstanders van volksverlichting zijn opgetreden, en hebben met vrijmoedigheid hunne bedenkingen ter zake van de ingebragte bezwaren medegedeeld. Veel, zeer veel, en misschien te veel reeds, is er gezegd en geschreven over het betwiste punt. Naar het oordeel van sommigen, zoude het wenschelijker geweest zijn, dat men de blijkbaar overdrevene beschuldiging met een waardig stilzwijgen had beantwoord. Maar de toon des gezags zoude welligt hier of daar dezen en genen verleid hebben tot die zelfde eenzijdige beschouwing, welke den grijsaard gewoonlijk den tijd zijner jeugd doet roemen, daar hij meent, dat alles verergert, terwijl hij zelf niet meer zóó gevoeit, als in de dagen zijner sterkte. Het onderwerp is nu eenmaal ter sprake gekomen, en ik acht het belangrijk genoeg, om met diepen ernst daarbij de aandacht te bepalen. Elke eeuw heeft eene goede en kwade zijde; maar in het bestrijden of verdedigen wordt men zoo ligt partijdig. Het moet ons eeniglijk te doen zijn om de waarheid, en geenszins om gelijk te hebben. Alwie in verlichting, in heilzame volksverlichting waar-
{==702==} {>>pagina-aanduiding<<}
lijk belang stelt, die zal het kwade niet goed noemen, noch de verkeerdheden van zijnen tijd bewimpelen, of pogen te vergoelijken en verschoonen met verzachtende en verkleinende benamingen, ten einde in den heerschenden smaak van zekere toongevers te vallen. Doch, zoo ik mij niet bedriege,
M.H.! zijn de ingebragte bezwaren ook geenszins van dien aard, dat wij door dezelve verbetering mogen verwachten. Het bitter en overdreven veroordeelen heeft gewoonlijk slechts tegenspraak ten gevolge. In den ijver van het verdedigen tegen ongegronde beschuldiging bepaalt men de aandacht niet altijd genoeg op bestaande gebreken, en verzuimt alzoo wel eens, het mogelijke nut te trekken uit de tegenkantingen der partijzucht. Zoo vreeze ik ook, dat de pennestrijd dezer dagen hier en daar meer schade dan voordeel zal doen aan de hooge belangen der menschheid. Zekerlijk geeft al dat geschrijf ook aanleiding tot menig niet onbeduidend gesprek, en tot ernstig nadenken over het eigenlijk doel des levens; maar het overdrijven is altijd gevaarlijk, en mist doorgaans het doel.
Het zoude te wenschen zijn, dat ieder dezen strijd der begrippen zich ten nutte wilde maken, om zijne eigene gebreken op te merken en te verbeteren. Wat het geschil zelve betreft, dit schijnt mij toe hierop neder te komen, of de menschen in het algemeen van oude vormen en meeningen en gebruiken al of niet mogen afwijken, om iets beters te zoeken. En hier, dunkt mij, kan geen twijfel zijn. Het redeloos dier alleen wordt door kunstdrift geleid tot het doel van zijn bestaan. God verleent aan ieder mensch aanleg tot ontwikkeling; maar niemand bereikt het volmaakte: ook onder het goede wordt steeds veel gebrekkigs, zoo wel bij ons, als bij onze voorvaderen, gevonden. Ik acht geenszins, dat wij der volkomenheid nabij zijn. Neen, er blijft nog veel te doen over; en wat ons thans volmaking schijnt, zal de behoeften en wenschen van volgende geslachten minder bevredigen. Hetgene wij nieuw noemen, wordt eenmaal oud en door iets anders vervangen. Alle werk van menschen is vat-
{==703==} {>>pagina-aanduiding<<}
baar voor verbetering. Onvolkomenheid geeft aanleiding tot het zoeken van het betere; en, moge al het volmaakte niet gevonden worden, het opgewekte verlangen is toch iets goeds, en het loffelijk pogen heeft altijd eenig nut ten gevolge.
Uit dit oogpunt beschouw ik de onrust en al het gewoel onzer dagen. De stelselzucht van vroegere geslachten voldeed niet langer. Misbruik van magt en gezag gaf aanleiding tot twijfel en tegenkanting. De lust tot onderzoek ontwaakte, en ondoelmatige tegenstand veroorzaakte eene gevaarlijke overdrijving van nieuwigheden. Vandaar stelsel op stelsel in de wijsgeerte; vandaar ook eene andere wijziging der vormen in het godsdienstige en staatkundige. Zullen wij nu al het oude terug begeeren, omdat niet al het nieuwe voldoet aan de belofte en verwachting van ijveraren? Wie het ook moge verlangen, met dien wensch kan ik geenszins instemmen. Bij ondervinding is het gebrekkige van het oude gebleken; en zoude thans beter kunnen voldoen, hetgene weleer de algemeene behoefte niet bevredigde? Nog minder, dan destijds, geloof ik, zoude nu het heil der maatschappijen bevorderd worden, indien het mogelijk ware, de verworpene vormen overal weder in te voeren. Of wil men het goede van den vroegeren tijd, zonder de misbruiken? Dat zouden wij allen wel willen; maar het streven daarnaar is eene hersenschim. Uit verlangen naar verbetering is men velerwegen en op velerlei wijze afgeweken van het oude. Hebben ook onwaardigen zoodanige zucht voorgewend, om schandelijke bijoogmerken te bereiken, dit kan wel het goede vooreerst belemmeren, maar verandert niet het wezen der zaak zelve. De tegenstand heeft wel eens de ijveraren te verre doen gaan; maar, hoe ligt kan geestdrift voor het goede den welmeenenden vervoeren!
Die in opregtheid het betere zoekt, zal eenmaal ook van zijne dwalingen terugkeeren. Het verraadt hoogmoed en dwaasheid, wanneer men het bestaande onverzettelijk vasthoudt, alsof het voor geene verbetering vatbaar ware. Hebben ook onze voorvaderen het gebrekkige niet naar

{==704==} {>>pagina-aanduiding<<}
de behoeften van hunnen tijd pogen te verbeteren? Heeft niet elke eeuw dit gedaan? En zoude het ons dan geenszins geoorloofd zijn? Of is er ooit een tijdperk geweest, waarin het menschdom over het geheel tot den hoogstmogelijken trap van kennis, beschaving en zedelijkheid was gekomen? Dit zal wel niemand willen beweren. Verkeerdheden en gebreken waren er in elke eeuw; en het ontbrak nooit geheel aan menschen, welke, uit godsdienstige beginselen, het kwade, dat zij zagen of meenden te zien, tegengingen, en verbetering poogden te bewerken. Door vereenigde poging van velen zoekt men thans hetzelfde doel te bereiken. Maar wat willen zij dan, die dit alles veroordeelen, en, als onfeilbare regters, een zoo hard vonnis over hunne tijdgenooten uitspreken? Mag ooit zucht tot verbetering iemand ten kwade geduid worden? Ja, ik weet het, daar is eene denkbeeldige volmaaktheid, die niet bereikt zal worden op aarde. Met ijdele droomen en hersenschimmen moeten wij geenszins ons ophouden, waar het op handelen aankomt. Ondervinding in de werkelijke wereld zal ook weldra de onbestaanbaarheid dier overdrevene zucht toonen, welke ligtelijk bij de onbedrevene jeugd kan opkomen; maar in die overdrijving zelve eerbiedig ik nogtans het beginsel. Het Christendom werkt ook verbetering, en stelt in liefde tot den naasten eene hooge waarde. Doch de tegenstanders van vroegeren en lateren tijd beschouwden het zoeken van het betere geenszins uit dit oogpunt. Mogen wij deelneming in het lot van natuurgenooten niet een kenmerk van den geest onzer eeuw noemen? Ja, ik schroom geenszins, te stellen, dat meer algemeen in alle standen eene werkzame zucht tot verzachting van menschelijk lijden zich vertoont. Door deze zucht gedreven, heeft men het treurig lot der Doofstommen en der Blinden zich aangetrokken, en doelmatige inrigtingen daargesteld, om hen te vormen tot geschikte leden der zamenleving. De Maatschappij Tot Nut van 't Algemeen en die der
Weldadigheid hebben geen ander doel, dan vermindering des lijdens van medemenschen. En mogt men, door verbetering van den zedelijken toe-
{==705==} {>>pagina-aanduiding<<}
stand der diepst gezonkenen onder onze broederen en zusteren, de vermenigvuldiging der misdaad eenigermate kunnen voorkomen, al ware het dan ook slechts bij zeer weinigen; wie, die zich Christen noemt, zoude dit durven wraken, en niet gaarne een penningsken bijdragen, om ééne ziel van het verderf te redden? En worden ook thans niet veel meer, dan ooit te voren, pogingen aangewend, om alomme het Woord des Levens bekend te maken? Het kan zijn, en ik wil het gaarne toegeven, dat niet alle deelnemers en voorstanders van deze nuttige inrigtingen steeds daarbij de heiligste beginselen volgen; maar het goede komt dan toch tot stand, en ik noem het een gelukkig verschijnsel, wanneer de welwillenden zoo veel invloed hebben op de minder edel denkenden, dat deze, in weerwil van zichzelven, medewerken, om menschelijk geluk te bevorderen. Of moet men op de beginselen zien, wie verzekert ons, dat zij, die, ùit eene ruime beurs prachtige gebouwen ter ondersteuning van ouderdom en armoede stichtende, zich eenen naam maakten, daarbij zoo geheel zuivere bedoelingen gehad hebben?
Onkunde, armoede en zedeloosheid zijn oorzaken van bederf en ondergang voor enkele personen en voor geheele geslachten en maatschappijen. Dikwerf vereenigen zich deze kwalen, en sleept de eene de andere mede. Bewijzen niet de regterlijke aanteekeningen, dat de meesten dergenen, die zich aan het goed en leven hunner medeburgeren vergrepen, verwaarloosde menschen waren, die weinig of geen lezen en schrijven geleerd hadden, in diepe onkunde en vernedering leefden, den prikkel der eerzucht niet kenden, en van geene godsdienstige vorming wisten? Enkele uitzonderingen, wanneer wij alle omstandigheden konden nagaan, zouden buiten twijfel alleen dienen, om ons te bevestigen in de overtuiging, dat men bij onderwijs en opvoeding steeds bovenal zedelijkheid moet bedoelen. Waar men dit uit het oog verliest, gaan rijken en staten verloren. De oude geschiedenis heeft ons vele namen bewaard, welke hiervan ten bewijze zouden kunnen strekken; en waarlijk angstwekkend is heden ten

{==706==} {>>pagina-aanduiding<<}
dage de toestand van koningrijken, waar een aanmerkelijk gedeelte der bevolking aan onkunde en armoede ter prooije leeft. Wordt het niet noodzakelijk, de lagere standen voorzigtig en liefderijk op te beuren uit deze diepe vernedering? Is zoodanige poging niet geheel in den geest des Christendoms? Of kan wijze staatkunde ooit iets anders voorschrijven? Mij dunkt, dat het belang der zaak te duidelijk is, om in twijfel getrokken te kunnen worden. Ja, de drang der omstandigheden eischt gebiedend, dat men met vereenigde krachten zamenwerke, om de kwaal, waaraan overal de maatschappijen kwijnen, eenigermate ten minste te verhelpen.
Daar blijft dus nog veel over te verbeteren; en zoude dit niet geoorloofd zijn? Ook zij immers, welke zoo veel, dat door anderen goed genoemd wordt, met verachting en bittere spotternij ten toon stellen, willen toch verbeteren? Of komt misschien deze ijver voor het oude niet voort uit zucht tot verbetering en uit belangstelling in het lot van natuurgenooten?
Maar, men spreekt tegen, omdat het niet alles goed is, wat als verbetering wordt opgegeven. Het zij zoo; doch men deele dan met bescheidenheid zijne bezwaren tegen den geest der eeuw mede. De hoogmoedige toon der zelfverheffing wekt geen vertrouwen, en door die eenzijdigheid en overdrijving zal men bezwaarlijk verbeteren, hier en daar misschien verergeren.
Ook deze eeuw, gelijk elke andere, heeft eene goede en kwade zijde. Bezwaren zijn er - waartoe zouden wij het willen verbergen? Het volmaakte hebben wij geenszins gevonden; maar wij zoeken het betere. Ik geloof vastelijk, dat verlichting, op eene verstandige wijze bevorderd, vooral in onzen tijd behoefte is, en op zedelijkheid een' gunstigen invloed zal hebben. In hoe verre er hier en daar werkelijk vordering of teruggang plaats hebbe, zal wel bezwaarlijk te bepalen zijn. Niemand der stervelingen staat hoog genoeg, om het geheel te kunnen overzien. Ieder neemt zijne eigene, altijd zeer beperkte, kennis en ondervinding tot maatstaf; en wie onzer is volko-
{==707==} {>>pagina-aanduiding<<}
men vrij van eenzijdigheid in zijne beschouwingen? Ik meen ook reden te hebben, om niet zoo gunstig over het tegen woordig tijdperk te mogen denken, als wel sommigen doen; maar het kwade, dat nu bestaat, merk ik grootendeels aan als uitvloeisel van vroegere verkeerdheden, en liefst zoude ik mij voegen bij die gematigde voorstanders van verlichting, welke de volmaakbaarheid van den mensch gelooven, ofschoon zij geene hersenschimmige volmaking najagen. Ja, ik acht het vorderen der menschen in het algemeen mogelijk; doch vorderingen in kennis en beschaving en zedelijkheid gaan langzaam, en kunnen, vooral na een zoo woelig tijdperk, niet bijzonder groot verwacht worden. Ik waag het geenszins, over de betwiste verbetering hier uitspraak te doen; maar ik vertrouw, het doel der Maatschappij Tot Nut van 't Algemeen niet uit het oog te verliezen, wanneer ik, ten besluite, de aandacht nog eenige oogenblikken bepale bij gebreken, welke ik hier en daar, ook in ons midden, meen opgemerkt te hebben.

Het staat dan, naar mijne overtuiging, vast, dat licht, zoo wel voor den geest, als voor het ligchaam, behoefte is, en dat de mensch naar volmaking mag en moet streven. Sedert een dertigtal jaren is menig plan tot verbetering ontworpen, en evenwel het vorderen niet zoo aanmerkelijk, als men scheen te mogen verwachten. Maar de aangewende pogingen zijn immers het werk van menschen, en dragen, als zoodanig, het kenmerk der onvolkomenheid. Niet ieder, die veel van verlichting sprak, had zelf het licht lief. Ook eigenbatige bedoelingen van hoogmoed en eerzucht namen den schijn van ijver voor het algemeene welzijn aan. En, zelfs bij opregte zucht tot verbeteren, ging men, over het algemeen, niet genoeg van godsdienstige beginselen uit. Van staatkundige hervormingen wilde menigeen het volksheil verwachten, of men ijverde met onverstand voor verlichting. De naam is misbruikt geworden, maar de zaak zelve in haar wezen niet veranderd. Ik ken geene eigenlijke verlichting

{==708==} {>>pagina-aanduiding<<}
zonder godsdienstigheid. Wij hebben het gezien, dat bijgeloof tot ongeloof leidt, en dat ongeloof tot bijgeloof kan voeren. Ligtzinnigheid en spotternij zijn geene blijken van verlichting. Doch wanneer de menschen, hunner zwakheid gedachtig, behoefte aan hoogeren steun gevoelen, en daarom de Goddelijke leer der waarheid verstaan, en deze in de verschillende betrekkingen des levens pogen te behartigen uit gehoorzaamheid aan den Hemelschen Vader - dit noem ik wezenlijke verlichting, die het welzijn der maatschappijen bevordert, maar nog te schaars wordt gevonden in hoogere en lagere standen.
Zekerlijk is er in onzen tijd eene te groote overhelling geweest, om veel te weten, veel te redeneren, alles te begrijpen, met wetenschap en vernuft te schitteren. Het kinderlijk gelooven werd hier en daar te zeer verworpen. Doch ook deze overdrijving heeft hare grenzen. Hetgene de wezenlijke behoeften van den menschelijken geest niet bevredigt, zal geen stand houden; en daarom acht ik het gevaarlijk, dat sommigen thans weder tot een ander uiterste willen overgaan. Het is onmogelijk, alle omstandigheden en betrekkingen en gewoonten en begrippen van vroegeren tijd terug te brengen. Waag het niet, den loop eener rivier door dijk en dam te willen ophouden of terugdringen! Met voorzigtigheid zoudt gij echter het water kunnen afleiden, en aan den stroom eene andere rigting geven. Zoodanig is ook de geest van onzen leeftijd, die verlichting vordert. Gevaarlijk wordt dikwerf dat woelen en streven, om door uitgebreider kennis en ontwikkeling tot hooger geluk te geraken; maar zonder dat pogen en werken zoude immers Europa nog heden zijn, wat Azië thans is; en wie onzer kan den zinnelijken Oosterling zijn geluk benijden? Ook het Christendom is niet zonder botsingen en schokken uitgebreid en gevestigd geworden, omdat het bijgeloof, de onkunde en heerschzucht zoo veel tegenstand boden. De geschiedenis heeft het geleerd, dat de bemoeijingen der staatkunde meestal niet bevorderlijk voor de goede zaak waren; en evenwel zijn er, die gaarne thans weder de Christelijke vrijheid

{==709==} {>>pagina-aanduiding<<}
door ongeoorloofden dwang zouden willen beperken. Ook tegen het verder indringen van dit kwaad moet men waken en waarschuwen. En wat aangaat de toevallige nadeelen der volksverlichting, hiertegen stel ik over de woelingen der dweeperij, zoo in ons vaderland als elders, met name de buitensporigheden en gruwelen, onder schijn van godsdienstigen ijver, ten verleden jare gepleegd in Zwitserland.
Wil men ligtzinnigheid en losheid van zeden een bezwaar tegen den geest dezer eeuw noemen, ik wil het niet tegenspreken, doch geef alleen in bedenking, hoe zeer de wisselingen, die wij beleefden, geschikt waren, om dat nadeel aan het welzijn der maatschappijen te doen. Maar juist hierom is meer algemeene verspreiding van licht noodig, opdat ieder uit besef van pligt leere volbrengen, wat anders meer het werk der gewoonte zijn zoude.
Voorts beschouw ik het ook als een groot kwaad, dat zoo vele menschen zich boven hunnen stand verheffen, om kortstondig te schitteren, of in blinkende ellende te kwijnen. Maar deze dwaasheid bestond reeds, eer men op volksverlichting prijs stelde; en het kwaad bestaat ook wel degelijk daar, waar het nog dikke duisternis is. Naar mijne overtuiging zoude wezenlijke verlichting het beste behoedmiddel tegen dit gevaar zijn. Zij immers, die zoo geheel buiten hunnen kring treden, beschouwen de dingen geenszins in het regte licht, terwijl zij naar eene waterbel grijpen, en rust en genoegen en welvaart aan bedriegelijken schijn opofferen. Gebrek aan de noodige verlichting beschouw ik dus veeleer als de voorname oorzaak van de verwarring der standen, waarover men klaagt. En zij, die boven anderen verheven zijn, of meenen te zijn, hebben hier misschien wel voornamelijk schuld: zij betoonen doorgaans te weinig achting, dikwerf zelfs minachting, aan de menschen van lageren stand; men ziet te zeer op uiterlijke vertooning, en zoo geraakt menigeen in verzoeking, om den schijn van eene grootheid naar de wereld aan te nemen, die aanleiding geeft tot velerlei verkeerdheden. Beschouwde men over het geheel meer

{==710==} {>>pagina-aanduiding<<}
den mensch in den mensch, en werd ieder voor de maatschappij nuttig bedrijf, hoe gering dan ook, als vereerend aangemerkt, ik vertrouw, dat het algemeen beter gaan zoude. Ook te dezen opzigte is de heilzame verlichting nog niet algemeen doorgedrongen.
Het onderwijs der jeugd acht ik eene zaak van zeer groot belang, en verblijd mij over vele veranderingen en verbeteringen in het schoolwezen. Maar juist hier verheft zich de meeste tegenspraak; en zeer velen, die anders de vorderingen van onzen tijd gaarne erkennen, stemmen het toe, dat het schoolonderwijs thans eene zeer schadelijke strekking heeft genomen, om de eerzucht boven mate te prikkelen, en ontijdig kundigheden bij te brengen, welke voor stand en betrekkingen in de maatschappij niet dienstig zijn. Ik wil het geenszins ontkennen, dat men hier en daar in loffelijken ijver wel eens te verre is gegaan; doch beneemt deze overdrijving iets aan de waarde der zaak zelve? Dat zoude ik niet denken; en ik meen ook, dat men, door ondervinding geleid en geleerd, van het overdrevene reeds is teruggekomen. Ja, ik zie wel, en merk het dikwerf met bekommering op, dat kinderkens zoo vroeg met geleerdheid pronken, en, door eerzucht geprikkeld, een' gevaarlijken hoogmoed toonen. Anderen hebben het insgelijks opgemerkt en behartigenswaardige wenken gegeven. Doch vanwaar dit kwaad? Nemen de kinderen het uit school mede, of - brengen zij het uit het ouderlijk huis in de school? Ik vraag dit met zekeren schroom. De oorzaken van het kwaad kunnen zeer verschillende zijn. Niemand wil gaarne schuld bekennen. Ik heb wel eens vaders en moeders hooren klagen, dat hunne kinderen op school kwade gewoonten overnamen; ofschoon ik soms duidelijk meende te zien, dat juist daar de huisselijke opvoeding eene strekking had, om zoodanige verkeerdheden voort te brengen. Ik ben van gedachte, dat ook de oorzaak van die te vroege verheffing der kinderen meer in de behandeling te huis, dan in het schoolonderwijs, gezocht moet worden. Het rein kinderlijke gaat bij velen te schielijk verloren; maar is niet de geheele op-
{==711==} {>>pagina-aanduiding<<}
voeding daartoe ingerigt? Eertijds gebruikte men wel eens te veel gestrengheid; thans wordt het kind te zeer verwend en getroeteld, en gediend en behandeld als een
veelbeduidend wezen, welks wil men te dikwerf eerbiedigt. Van hooge waarde is ook het kind, de kleine mensch, waarvan zoo veel kan worden. Maar juist hierom moet men minder toegevendheid gebruiken, en luimen en driften niet opvolgen. Ja, het kind is mensch, en heeft eene heerlijke bestemming; doch zal het dezelve gelukkig bereiken, zoo moet het in de kinderlijke jaren kind blijven, en zóó opgeleid worden, dat het geschiktheid erlange voor de betrekkingen des levens, waar de sterveling, door werken, lijden, ontberen, zich behoort te vormen tot hoogere volmaking.
Het verbeterd volksonderwijs heeft den lust tot onderzoek bij zeer velen opgewekt, zoodat de menigte der dagelijks uitkomende boeken steeds lezers vindt. Onder de talrijke voortbrengsels van onzen tijd worden zeker ook middelmatige, onbeduidende, ja zelfs schadelijke werken het algemeen aangeboden, en door middel van leesgezelschappen en leesboekerijen ligt verkrijgbaar gesteld. De leeszucht kan eene gevaarlijke ziekte worden, en de ontelbare romans hebben misschien veel schade gedaan bij de onervarene jeugd: maar om het misbruik kan men de zaak zelve niet geheel veroordeelen. Misschien is juist door veelheid der boeken het gevaar zoo groot niet, als men zich wel verbeeldt; tegen één schadelijk werk staan toch vele goede geschriften over. In vroegeren tijd kon een enkel slecht boek veel bederven; aan laffe vertellingen en onkiesche kluchtspelen, aan zedelooze straatliederen en almanakken ontbrak het toen geenszins. Niet gaarne zoude ik eene eeuw terugwenschen, welke in dergelijke voortbrengselen van den dag smaak kon vinden; gelijk ik reden meen te hebben, om niet zeer gunstig te denken over de zedelijke vorming in die kringen, waar oud en jong zich nog kan vermaken met den wekelijkschen Nieuwspost, of met dergelijk geschrijf in de taal van het laagste gemeen der groote steden.

{==712==} {>>pagina-aanduiding<<}

Laat het dan waar zijn, dat overdreven leeslust het gevolg is van volksverlichting, en dat niet alle leesgenootschappen eene nuttige strekking hebben; ik wil dit toegeven, doch verwacht tevens, dat, bij meerdere verspreiding van licht, dit toevallig kwaad wel zal verminderen. En zoude hiet nu reeds de menigte der boeken veel nut doen in onderscheidene standen? Voor elken mensch is ledigheid zeer gevaarlijk. Buiten twijfel houdt de leeslust reeds menigeen terug van grove vermaken en ruwe uitspanningen, ook wel van het verderfelijk spel, van dronkenschap en andere uitspattingen. Moge dan het lezen slechts dienen als middel ter wering van kwaad, zoo is immers de nuttigheid bewezen.
Het valt geenszins te ontkennen, dat heden ten dage zucht tot uithuizigheid een gebrek is, hetwelk voor het algemeene welzijn verderfelijk kan worden. Tijdsomstandigheden hebben er aanleiding toe gegeven, dat men algemeen minder belang stelt in het stille, huisselijke leven. De plaatsen van openbare zamenkomsten tot uitspanning en vermaak zijn al te zeer vermenigvuldigd geworden in de laatste jaren. Wat is het gevolg van dat gedurig zamenzijn en meer openbare leven? Ja, voor het uiterlijke wel meer beschaving en beleefdheid, een zekere gezelschapstoon, plaatselijk of stedelijk een meer algemeene geest; maar ook dikwerf beuzelachtigheid, valsch vernuft en ontijdige geestigheid, dwaze waan en oppervlakkigheid, ligtzinnigheid in beginfelen en losheid in zeden, verwaarloozing van beroepsbezigheden en van de stille, maar veilige en edele genoegens des huisselijken levens.
Voorts is er nog eene verkeerdheid, welke misschien in naauw verband staat met uithuizigheid. Ik bedoel die te groote afwijking van de eenvoudigheid der natuur, waardoor men zich in zijne genietingen te zeer afhankelijk maakt van kunstbehoeften en veranderlijke omstandigheden. Of kan er misschien geene beschaving bestaan zonder die overdrevene versijning? Door verwijfdheid en weelde zijn de rijken en staten der oude wereld te gronde

{==713==} {>>pagina-aanduiding<<}
gegaan. Wij zullen, geloof ik, dat gevaar kunnen vermijden, wanneer wij geene andere beschaving waarderen, dan die berust op godsdienstige beginselen, en wanneer wij ware verlichting zoeken, welke met mannelijken ernst gepaard gaat, en ieder in zijnen kring en stand prijs doet stellen op een braaf, nuttig, werkzaam leven.

Over de kracht der artemisia vulgaris, of gewonen bijvoet, in de epilepsie, of vallende ziekte. Door den Staatsraad Hufeland, te Berlijn.

(Medegedeeld door Prof. e.j. thomassen a thuessine.)

De Epilepsie, of vallende ziekte, is van alle tijden als een kruis voor de Geneeskundigen gehouden. Het is eene ziekte, welke, door hare hevige toevallen, hare akeligheid en schromelijke gevolgen, het meest gevreesd is geweest, en bij ieder afschrik veroorzaakt. Uit een aantal oorzaken voortspruitende, welke meermalen verborgen en onbekend zijn, zijn wij dikwijls genoodzaakt in het blinde rond te tasten; en, daar wij zoo weinig van de tegennatuurlijke werkingen der hersenen en zenuwen weten, kunnen wij hier zelden in de behandeling eenen rationelen weg volgen. Het is immers uit een aantal waarnemingen omtrent deze ziekte gebleken, dat dezelve nu eens haren grond in organische gebreken van den schedel, van de hersenen, van het ruggemerg, van de groote zenuwen, en dan wederom uit geheel andere gebreken van afgelegene deelen, van de borst, van de ingewanden, en soms uit wormen, slijm enz. ontstaat, en eindelijk geheel uit onstoffelijke oorzaken, schrik, droefheid, schielijke aandoeningen van den geest, haren oorsprong heeft. Wanneer de ziekte duidelijk uit zulke oorzaken ontstaat, welke door de kunst kunnen worden weggenomen, b.v. slijm, wormen enz., luistert dezelve niet zelden naar de daartoe aangewende gepaste middelen.

{==714==} {>>pagina-aanduiding<<}
Even zoo wordt de Epilepsie, uit schrik of andere aandoeningen geboren, bij tijds behoorlijk behandeld, door krampstillende middelen genezen. Dan, wij zien ook niet zelden, dat, nadat die aanleidende en opwekkende oorzaken zijn opgeruimd, de hersenen en zenuwen reeds zulk eene plooi hebben aangenomen, dat de ziekte, ondanks alle aangewende middelen, blijft voortduren, en geheel ongeneeslijk wordt.
Het is daarom geen wonder, dat men in deze ziekte eene reeks van geneesmiddelen heeft aangeprezen, welke bij den eenen of den anderen toevallig dezelve wegnamen, maar, in andere gevallen niets afdoende, weder in vergetelheid geraakt zijn. Onder de middelen, welke in vele gevallen nut deden, vinden wij er verscheidene, welke eene duidelijke krampstillende kracht, ook in andere zenuwziekten van eenen krampachtigen aard, uitoefenen, en die ook in verre de meeste gevallen, die voor herstelling vatbaar waren, nut deden, b.v. de valeriaanwortel, Assa foetida, enz.; voorts de metaalbereidingen uit het kwik, het salpeterzilver, den zinkkalk, het ijzer, enz. Dan ook vinden wij sommige middelen, welke gezegd worden in deze ziekte nut gedaan te hebben, welke uitwendig geene geneeskundige krachten schijnen te verraden, b.v. viscum quercinum en de absorberende middelen.
Daar wij nu de natuur dezer ellendige ziekte niet kennen, en dus ook niet weten, op welke wijzen de daartegen aangeprezene middelen werken, is ons elk middel welkom, hetwelk wij door ondervinding weten, dat onschadelijk is, en hetwelk ons door kundige Geneesheeren als beproefd wordt aangeprezen. Zeer onlangs is nu zulk een middel, waarvan wij weten, dat het geheel onschadelijk is, en geene waarneembare uitwerkingen in het gestel uitoefent, in deze ziekte door den grooten hufeland, in zijn Journal der pract. Heilk., T. 58, St. 4, S. 78, aanbevolen, en ik haaste mij om hetzelve algemeen bekend te maken, en mijne kunstbroeders, die gelegenheid genoeg zullen hebben daarmede proeven te

{==715==} {>>pagina-aanduiding<<}
nemen, te verzoeken, hunne waarnemingen of aan mij te doen toekomen, of in het een of ander vaderlandsch tijdschrift mede te deelen. Dit middel bestaat, zoo als wij aanstonds uit het stuk van hufeland zullen zien, uit den wortel van de Artemisia vulgaris, of Bijvoet; een middel, hetwelk geheel bij ons buiten gebruik geraakt is, maar te voren in de onregelmatigheden der menses en in hysterische toevallen zeer geacht was. Ik vinde echter nergens iets van deszelfs kracht tegen de Epilepsie aangeteekend, behalve in de lessen van Prof. lambergen, die zegt, dat het in de Epilepsie der kinderen gebruikt werd, maar daaraan geen geloof hecht. Dan, ik zal, zonder verdere omwegen, hier den Heer hufeland zelven laten spreken.

De Heer Doctor burdach, te Trubel, bij Sorau, heeft zich het eerst verdienstelijk gemaakt, door ons op de krachten van de Artemisia vulgaris, of gewonen bijvoet, in deze ziekte oplettend te maken. Hij schrijft mij daaromtrent het volgende:
De wortel van den bijvoet wordt in den herfst, in het midden van October, als de stengel verdroogd is, of in het voorjaar, wanneer zij nog geen stengel geschoten heeft, uit den grond genomen, en aanstonds, door dezelve af te schudden en af te kloppen, van alle aardachtige deelen bevrijd. Het is mij altijd voorgekomen, dat het beter was, de wortels niet af te wasschen, om geene kracht daarvan te verliezen; en dit is ook daarom niet noodig, wijl door het droogen en inpakken de aarde zich daarvan gemakkelijk laat afzonderen, wanneer men die op de volgende wijze behandelt. Men scheidt, namelijk, de harde, houtachtige en vermolmde wortels zorgvuldig van de frissche, jonge, sappige vezelwortels (fibrillae) af, die men aan hunne heldere kleur, sappigheid en reuk kennen kan; men spreidt die op een papier uit, en droogt ze in de schaduw, tot zoo lang zij zich gemakkelijk laten breken, en men bewaart ze dan zorgvuldig. Naar mate van de gesteldheid der atmospheer verschilt de tijd,

{==716==} {>>pagina-aanduiding<<}
dien men daartoe noodig heeft; als het weêr vochtig is, heeft men somtijds wel twee maanden daartoe in een besloten vertrek noodig: wanneer men ze te vroeg inpakt, bederven ze ligt, en wanneer men er te lang mede wacht, verliezen zij te veel van hunne werkzame bestanddeelen.
Men moet de wortels niet te lang tot poeder gemaakt bewaren, dewijl zij dan hunne vlugge deelen en hunnen reuk verliezen; ja het versch gestampt poeder riekt reeds minder geurig dan de geheele wortel; hierom heb ik altijd liever den geheelen wortel aan de lijders toegezonden, en gelast, dien in een' weltoegedekten vijzel te stampen.
Naar mijne ondervinding vordert de aanwending van dit geneesmiddel geenerhande voorbereiding, behalve dat men het niet op den tijd der aankomende menses geve. De beste tijd van aanwending is, wanneer de ziekte op gezette tijden komt, of als men de voorboden daarvan gevoelt, het een half uur vóór den aanval te geven. Gemeenlijk houdt de ziekte reeds na de eerste gift op, ja geneest daardoor grondig. Kan men het middel niet vóór den aanval geven, dan moet men het, zoodra dezelve geëindigd is, toedienen. Men geeft aan volwassenen een' opgehoopten theelepel van den tot een fijn poeder gebragten wortel (van 50 tot 70 grein) met een weinig warm dun bier. De zieke legt zich daarop te bed, dekt zich warm toe, en drinkt nog wat warm bier na. Het zweet, hetwelk nu vroeger of later te voorschijn komt, moet men nu, ofschoon het ook lang duurt, zorgvuldig afwachten; en, wanneer het van zelf ophoudt, kan hij, na weder welgewarmd linnen aangetrokken te hebben, het bed verlaten, maar moet zich zoo wel voor het vatten van koude, als voor het nemen van verhittende dingen, vooral brandewijn, wachten.
Men heeft omtrent het verder gebruik van dit middel niets anders aan te merken, dan dat men het moet voortgebruiken, zoo lang er zich nog sporen der ziekte vertoonen; maar dat, als het wezenlijk gunstig werkt, het zelden noodig is, het dikwijls te herhalen. De uitwerking moet dus dit nader bepalen. Ik moet dit alleen op-
{==717==} {>>pagina-aanduiding<<}
merken, dat men het niet ligt twee achtereenvolgende dagen moet toedienen, maar het liever alleen om den anderen dag geven. Men kan echter hieromtrent eene uitzondering maken, als de aanvallen zeer hevig zijn, en de eerste gift daarop weinig uitwerking gedaan heeft. Dit zal niettemin zeldzaam plaats hebben, wanneer er op de eerste gift een heilzaam zweet gevolgd is, en men voor het overige het voorschrift behoorlijk heeft nagekomen. Wanneer na de derde gift, die men tot anderhalf drachma kan brengen, (hetwelk ik echter maar ééns heb behoeven te doen) geen critisch zweet volgt, heb ik met een goed gevolg mij bediend van het Liquor C.C. succinatus, en een warm aftreksel van flores Arnicae, rad. Valerianae en Serpentariae; maar het is in allen gevalle beter, dat het zweet alleen op het gebruik van de Artemisia volge.
Ik heb de volgende gevallen van het nut van den wortel des bijvoets in Epilepsie waargenomen:
Iste Geval. Een meisje van 17 jaren werd, vóór vijf jaren, na mishandelingen door slagen op het hoofd en schrik, door de Epilepsie aangetast. Zij werd op eene geschikte wijze door andere Geneesheeren behandeld; en de hevigheid der ziekte was in zoo verre overwonnen, dat zij dagelijks nog een' aanval, die op dezelfde minuut aankwam, kreeg. Geen middel kon nu deze kwaal genezen. De ziekte werd thans door eene gift van den bijvoet, waarop een zacht zweet volgde, aanstonds weggenomen. Van dit oogenblik aan werd het meisje opgeruimd en volkomen gezond. Ik kan dit door geregtelijke getuigenissen bevestigen.
IIde Geval. Een sterk, weluitgewassen, volbloedig meisje van 18 jaren leed, gedurende twee jaren, aan eene vallende ziekte, die steeds toenam, zoodat zij nu meest alle dagen 12 sterke aanvallen had. Nadat zij drie malen den bijvoet gebruikt had, was deze buitengewoon hevige ziekte zoodanig verminderd, dat zij slechts twee ligte aanvallen bekwam. Ik zond haar wederom een deel van dit

{==718==} {>>pagina-aanduiding<<}
middel toe; en, daar ik geene verdere tijding van haar ontving, hield ik dit geval voor genezen.
IIIde Geval. Een man van 29 jaren, die, na in een' toestand van dronkenschap in het water te zijn gevallen, in eene periodieke Epilepsie vervallen was, werd, door tweemaal dit middel te gebruiken, en een daarop gevolgd critisch zweet, volkomen en grondig hersteld.
IVde Geval. Een eenigzins onnoozel (blödsinniger) man van 36 jaren was sedert zijne kindschheid aan de vallende ziekte onderworpen, waarvan hij wekelijks tweeen somtijds meermalen een' aanval had. Nadat hij drie keeren den wortel van den bijvoet gebruikt had, werd de ziekte zoodanig verbeterd, dat hij alleen maandelijks een' aanval daarvan kreeg. Sedert dien tijd nam hij alleen elke maand eene sterke gift van dit middel, waardoor alle verdere aanvallen werden voorgekomen.
Vde Geval. Een meisje van 16 jaren werd in de periode van ontwikkeling, zonder verdere aanleidende oorzaken, van eene Epilepsie aangetast, waarvan zij gewoonlijk alle 40 uren eenen aanval had. Ééne gift van den bijvoetwortel genas haar aanstonds grondig.
Ik kon dergelijke gevallen, die meestal met de vorige overeenkomen, hier meer bijbrengen, Daar zij echter niets bijzonders bevatten, dan dat zij na ééne of op zijn hoogst na drie giften grondig en op den duur genezen zijn, geloof ik, dat ik het bij deze opgegevene gevallen kan laten berusten. Wanneer er duidelijke openbare organische gebreken aanwezig zijn, die deze ziekte veroorzaakten, kan men met geen' grond verwachten, dat men de ziekte grondig door dit middel zal genezen. Intusschen heeft hetzelve in die gevallen weldadige uitwerkingen gehad, en de hevigheid der aanvallen gematigd, zonder ooit eenige andere nadeelige uitwerkingen voort te brengen; en men heeft in die gevallen, waarin het geholpen heeft, van deze ziekte sedert 3 of 4 jaren geen het minste spoor ontdekt. - Dusverre het berigt van den Heer burdach.

{==719==} {>>pagina-aanduiding<<}

Hierop werden de volgende proeven in het Hospitaal Charité te Berlijn genomen:
Eene soldatenvrouw, 41 jaren oud, die, te voren zeer gezond zijnde, zonder eenig ongemak verscheidene veldtogten mede bijgewoond had, werd na hare terugkomst, en daar zij plotseling een zittend leven aannam, door hysterische toevallen aangetast. Door verschillende omstandigheden, door kommer en gebrek, en door onregelmatige menstruatie, werd deze ziektetoestand verergerd. In 't eerst verschenen deze hysterische aanvallen met de gewone toevallen van schele hoofdpijn, kolijk, braking, globus hystericus, flaauwten, enz. Maar sedert een half jaar kregen de toevallen meer de gedaante van Epilepsie; alleen waren ze van geen soporeus tijdperk verzeld. Deze krampachtige toevallen wisselden zoodanig met de gewone hysterische toevallen af, dat de aanvallen nu eens met, dan wederom zonder bewustzijn afliepen. Zij kondigden zich door onbehagelijkheid en rilling aan. Na den afloop der accessen was de zieke schielijk wederom wel. Onbeduidende oorzaken, eene kleine onaangenaamheid, de geringste overlading der maag, verhitting, vatten van koude, bragten een' aanval te weeg. Zij kreeg, terstond nadat zij in het Hospitaal gekomen was, een' aanval. De menses kwamen nu regelmatig, maar waren altijd met krampen en buikpijn verzeld. Er werd een infus. Valer. met Liquor amm. succin. voorgeschreven, en gedurende de maand Maart gebruikt, zonder dat het op de krampen eenige uitwerking deed. Op den 16 April werd nu, met achterlating van alle andere middelen, het nieuw ontdekte middel van Dr. burdach aangewend. Daar de aanval met een voorgevoel van angst en onrustigheid aankwam, en deze toevallen zich op den avond van den 16 het eerst vertoonden, werd het eerst 's avonds ten 11 ure gegeven. Zij kreeg 's nachts een zeer sterk zweet, hetwelk tot aan den morgenstond duurde. Zij sliep geen oogenblik, verschoonde zich 's morgens, en gevoelde zich daarna verligt. Intusschen kreeg zij den 17, 's namiddags ten 2 ure, een'
aanval van Epilepsie, en na ver-
{==720==} {>>pagina-aanduiding<<}
loop van een uur een' tweeden, niet minder hevigen; waarop de lijderesse in een' diepen slaap viel, die tot aan den volgenden morgen voortduurde. Tweeënzeventig uren na het innemen van de eerste dosis werd nu de tweede, ook met warm bier, gegeven; aanstonds brak een sterk algemeen zweet uit, hetwelk zeer stinkend was, en 's morgens volgde eene sterke ontlasting van geel gekleurd water, hetwelk geen zetsel vertoonde. De zieké gevoelde zich na dit zweeten nog meer verligt dan te voren, was den geheelen volgenden dag opgeruimd, verrigtte haren gewonen arbeid, en tot aan Mei is er geen nieuwe aanval van Epilepsie verschenen, noch hare gezondheid op de eene of andere wijze gestoord geworden, terwijl zij ook sedert geene middelen tegen de Epilepsie gebruikt heeft. Den 6 Mei werd zij, op haar verzoek, hersteld uit het Hospitaal gezonden.
Hierop werden tien zieken, die de vallende ziekte hadden, en welke bij sommigen reeds zeer langdurig en ingeworteld was, met dit middel behandeld. De uitslag was deze: Bij drie derzelven bleven de aanvallen, deels schielijk, deels langzaam, weg. Drie waren aanmerkelijk gebeterd, zoodat de aanvallen zeldzamer en zwakker werden. Bij vier kon men geene merkelijke verandering bespeuren. Dat dit middel eene groote kracht had, om op de zenuwen te werken, bleek daaruit, dat het bij sommigen, vóór het acces gegeven, hetzelve merkelijk verzwakte. Er volgde gemeenlijk ook een sterk zweet, hetwelk critisch scheen te zijn.
Wij kunnen dus met regt dit middel als een krachtig geneesmiddel tegen de Epilepsie aanbevelen, en de Geneesheeren tot het nemen van nadere proeven hiermede opwekken. Zeker zal het even min, als alle andere middelen, genezing te weeg brengen, wanneer hier organische gebreken, langdurige inworteling of voortwerkende oorzaken plaats hebben. Maar in andere gevallen, en waar de ziekte door voorboden voorafgegaan wordt, zoodat men dit middel aanstonds kan aanwenden, kan men daarvan veel goeds verwachten. Men behoort echter in

{==721==} {>>pagina-aanduiding<<}
allen opzigte de opgegevene voorschriften, zoo wel met betrekking tot de inzameling, als het bewaren en bereiden van dit middel, zorgvuldig in acht te nemen. Ik verzoek, dat men mij den uitslag mededeele, ter bekendmaking.
Dit middel heeft het groote voorregt, dat het zeer eenvoudig en goedkoop is en overal groeit, zoodat wij het niet alleen als eene nieuwe aanwinst voor de Materia Medica, maar zelfs als een huismiddel kunnen beschouwen, hetwelk men altijd en zonder nadeel geven kan.
Voor het overige maakt de naam en de ouderdom het reeds eerwaardig. De Artemisia werd bij de Ouden zeer hoog geacht in hysterische en in die ziekten, welke wij nu zenuwziekten noemen. Zij kreeg, volgens plinius, den naam Artemisia van de Koningin van dien naam, Gemalinne van mausolus, die het Mausoleum gebouwd heeft. Ook werd zij Parthenis of Virginalis genoemd, ter eere van de Godin-maagd diana; Artemis Ilithyea, dewijl zij de geheime ziekten der vrouwen gezegd werd te genezen.
Eindelijk moet men niet vergeten de onbaatzuchtigheid van den Heer burdach te roemen, die, met verachting van alle eigen voordeel, dit middel aan het welzijn van het algemeen toewijdt. Welke sommen bragt niet reeds het Rugoldsche middel den verkooper aan! en dit bestaat waarschijnlijk hoofdzakelijk uit dezen wortel.
In het volgende 5de stuk geeft de Heer burdach eenige nadere bepalingen omtrent de bereiding van dit middel op, die hierop neêrkomen, dat men zich niet tot de vezelwortelen behoeft te bepalen, maar ook de dikkere en fappige zijwortelen en takken daarvan kan bezigen, als men het drooge en vermolmde en het harde houtige er van afscheidt; voorts, dat, als er geene voorboden vóór het acces der Epilepsie zijn, men het ook aanstonds na het acces kan geven: wanneer de tijd bekend is, kan men het ¾ uur vóór het acces geven.

Bijzondere eigenschap der zijde.

Dr. adam neale verhaalt, in zijne Travels through Germany, Poland, Moldavia and Turkey, published in 1818, een merkwaardig voorbeeld van het vermogen der Zijde bij een snaphaanschot, hetwelk in Spanje onder zijne oogen plaats greep.
‘Een verdienstvol jong Officier van het Geniekorps in

{==722==} {>>pagina-aanduiding<<}
Engelschen dienst,’ dien hij bij name noemt, en zijn bijzondere vriend, ‘klaagde mij, bij zijne werkzaamheden aan het herstel der vestingwerken van Ciudad-Rodrigo, over hevige hoofdpijn en duizelingen, welke ik grootendeels toeschreef aan het dragen van een' stijven, zwartlederen band, bij wijze van halsdoek. Ik raadde hem ernstig, denzelven af te leggen; maar hij weigerde zulks volstandig, tot dat ik hem verzekerde, dat, wanneer hij eens het ongeluk had, een schot in den hals te bekomen, een zwartzijden halsdoek het diep indringen des kogels beletten, en het vermogen der zijden stoffe hem alzoo het leven redden konde. Dit maakte indruk; en naauwelijks had hij den lederen halsdoek tegen een' zijden verruild, of zijne hoofdpijn verdween. Wij scheidden kort daarna; terwijl ik bij Lord hill bleef, en hij bij de voorhoede geplaatst werd. De veldtogt werd van nieuws geopend; en na verloop van eenige weken vernam ik, dat mijn dappere vriend aan de spits der eerste stormloopende kolonne bij St. Sebastiaan gesneuveld was. Ik was toen te Reynoza, op verscheidene mijlen van daar. Men verbeelde zich mijne verbazing en blijdschap, toen ik een' brief van hem ontving, die mij zijne genezing meldde! Door een' snaphaankogel doodelijk gewond, en uit de loopgraven naar zijn kwartier gebragt, wanhoopten de Heelmeesters, na het onderzoek der wonde, aan zijne herstelling. Men hield het daarvoor, dat de kogel in de bloedaderen van den hals was doorgedrongen. Drie dagen verliepen, zonder dat de verschijnsels verergerden; zoodat de Wondheelers in hunne onderstelling begonnen te wankelen. Eindelijk vroeg men den Sappeur, die hem had zien vallen, of hij den kogel, die hem trof, ook gezien had. Deze haalde dien op staanden voet uit zijne patroontasch, en verklaarde, dat hij, bij het losmaken van den zijden halsdoek, ontdekt had, dat een gedeelte van denzelven
in de wonde was ingedrongen, en dat dit, na herhaalde poging, met den kogel door hem uit de wonde was getrokken, zonder dat er een' enkelen draad was achtergebleven. - De Officier herstelde volkomen, en was in den jare 1818 tot Majoor bevorderd.







{==723==} {>>pagina-aanduiding<<}

Iets naders, over het verdrinken van den grooten Zuidhollandschen waard, in den St. Elizabethsnacht des jaars 1421. Door Adr. Stolker.

Eerst onlangs vond ik gelegenheid tot het lezen van de Memorie, betrekkelijk tot den staat der Rivieren, welke, door den Heer Inspecteur-generaal van 's Lands Waterstaat, j. blanken, jansz., in het voorleden jaar, bij o.j. van paddenburg, te Utrecht, werd uitgegeven. Ik vond daarin, op bladz. 23 en 24, eenige aanmerkingen op hetgeen ik, in de Letteroefeningen voor December 1822, met betrekking tot het verdrinken van den grooten Zuidhollandschen Waard, in 1421, geschreven heb, en vind mij genoopt, daarop iets te antwoorden. Vooraf verklaar ik, dat ik de uitgebreide theoretische en praktische kundigheden van den Heer blanken, in het rivierkundig vak, zoo zeer vereere en bewondere, en van mijne eigene zeer bekrompene en oppervlakkige kennis van hetzelve zoo overtuigd ben, dat ik zou meenen mij de bespotting van alle daarin ervarenen waardig te maken, zoo ik zijn Ed. in iets, daartoe betrekkelijk, wederspreken wilde. Maar ons verschil betreft dat vak niet, is louter geschiedkundig, en, schoon, naar mijn oordeel, curieus genoeg, toch van zoo gering belang, dat ik er noch met zijn Ed., noch met iemand, een' eenigzins ernstigen twist over zou willen voeren. Indien ik er derhalve hier iets nader over nederschrijf, is het alleen, om, hetgeen ik er voorheen over gezegd heb, wat duidelijker te maken en meer te staven, waardoor ik vermeen, dat al ons verschil zal wegvallen, en de Heer blanken het volkomen met mij eens zal zijn. Wat ik er zal bijvoegen, vertrouw ik, dat aan zijn Ed. zoo min, als aan iemand, onaangenaam zal zijn.
Daar de Heer blanken, ter aangewezene plaatse, verklaart, dat tusschen hem en den Heer smits, in deszelfs voortreffelijke Verhandeling over de inbraak en overstrooming van onzen Waard, geen verschil bestaat, zoo erkent zijn Ed., dat er, in den nacht van 18 November, beneden in dien Waard, doorbraak gevallen, en daardoor overstrooming met zeewater veroorzaakt is (*). Doch zijn Ed. meent,

{==724==} {>>pagina-aanduiding<<}
dat, te zelfden tijde, ook de rivierdijk, bij Werkendam, bezweken is, en de ramp heeft helpen vergrooten en voltooijen. Hierin meen ik van hem te moeten verschillen, en zijne verzekering, dat, schoon de geschiedenis daarvan geen gewag maakt, de zaak van zelve spreekt, kan mij niet overtuigen. Ik beweer dan, dat, in den Elizabethsnacht, toen de Waard eerst overstroomd werd, geene dijkbreuk aan de rivier, te Werkendam, of elders, eenig deel aan die overstrooming gehad heeft. Mijne bewijzen zijn, vooreerst, dat het tegendeel eene loutere onderstelling is; dat men er niet één éénig oud geschiedkundig getuigenis voor te berde kan brengen, en dat daar tegen, van een aantal Schrijvers, van den tijd der overstrooming zelv', of niet lang daarna, verre de meesten, die er van gewaagd hebben, uitdrukkelijk zeggen, dat zij eene overstrooming van zeewater geweest is, waardoor zij eene doorbraak aan de rivier, bij Werkendam, waar geen zeewater in den Waard kon storten, genoegzaam uitsluiten. Ik sta den Heere blanken gaarne toe, dat de aanteekeningen, vooral van den tijd, waarin deze gebeurtenis voorviel, dikwijls zeer onnaauwkeurig zijn; doch dit dunkt mij hier van geene toepassing te zijn: want het vermelden zelf van het zeewater is eene naauwkeurigheid, welke zijne onderstelling wederspreekt. Ook beroepen wij ons niet slechts op geschiedkundige aanteekeningen, maar ook op de Diplomata, zoo even door ons aangehaald, en waarin men zulk eene onnaauwkeurigheid niet onderstellen kan. - Wij hebben, in de tweede plaats, als bewijs aangevoerd hetgeen de Schrijver van het Chronicon Tielense meldt, dat, van 14 tot 20 December 1421, dat is maar omtrent ééne maand na de
overstrooming, de wateren van Rijn, Maas en Waal, tot elks verwondering, onbewegelijk, op dezelfde hoogte, en wel tot op of aan de kruinen der dijken, gestaan hebben,

{==725==} {>>pagina-aanduiding<<}
zonder dijkbreuken te veroorzaken, en dat die hoogte, na den 20sten, wel, voor eene korte poos, een weinig afnam, dewijl er, bij Emmerik, eene dijkbreuk gevallen was, maar dat het water daarna weder, tot den 6den Januarij 1422, op dezelfde hoogte staan bleef, zonder dat er dijkbrenk volgde. Dit beschouwden wij als onmogelijk, zoo, op den 18den November 1421, de Waaldijk, bij den ouden Wiel, was doorgebroken, ten zij het daar gevallen gat op den 14den December reeds weder volkomen bevangen was; en dit deed ons vragen, of dit het geval geweest was? Niet omdat wij dit dachten, maar omdat wij ons van het tegendeel overtuigd, en het stellen daarvan voor ongerijmd hielden, en wij zeer wel wisten, dat het gat aldaar nooit bevangen werd, en nog heden open was: maar juist hieruit besloten wij, dat er dit gat op den 14den December nog niet zijn kon, dewijl dan die gelijke stand van waterhoogte op de Waal, gedurende drie weken, onmogelijk plaats gehad kon hebben. Nu hebben wij voor ons gevoelen nog verder in te brengen, vooreerst, dat de schilderij op het kasteel te Dussen, welke de Heer smits, in zijne Verhandeling, of in de aanteekening U op dezelve, op bladz. 69 en 70, beschrijft, en welke den staat van zaken voorstelt, zoo als die was daags na de overstrooming, - dat deze schilderij (zeg ik) den dijk bij Werkendam in zijn geheel en ongeschonden, en dien bij Wieldrecht als ingebroken vertoont. Doch, daar dit schilderstuk, vermoedelijk, niet vroeger, dan schier twee eeuwen na de gebeurtenis zelve, vervaardigd is, zal men er welligt niet veel gezags aan toekennen. Wij zeggen dan, ten tweede, dat wij ook daarom niet aannemen kunnen, dat de doorbraak bij Werkendam gekomen is, ten tijde van de eerste overstrooming, omdat wij ook geen gewag altoos ontmoeten van eenige pogingen, te dien
tijde, aldaar gedaan, om eenige dijkbreuk te herstellen, zoo als wij daarvan, ten aanzien van de breuk beneden, gelijk wij voorheen reeds hebben doen zien, en straks nog nader zullen doen blijken, gewaagd vinden. Immers, zoo er, gelijktijdig, boven en beneden braak gevallen was, moest men ook, gelijktijdig, boven en beneden, de breuk hebben getracht te heelen; want met het heelen van slechts ééne van beiden was zoo veel als niets gedaan. Het blijkt dus onbetwistbaar, uit de pogingen, welke men beneden, tot herstel der dijken, gedaan heeft, dat boven niets te herstellen viel, alzoo er geen gat gevallen

{==726==} {>>pagina-aanduiding<<}
was. - Maar (vraagt de Heer blanken) ‘hoe en wanneer is die oude Wiel, die toch doorgaans de plaats eener dijkbreuk doet kennen, daar, bij Werkendam, dan gekomen?’ Hierop zeg ik, dat, zoo op deze vraag ook niets te antwoorden viel, dit toch het door mij, zoo ik meen, bewezene (dat hij in den bewusten Elizabethsnacht er niet gekomen is) niet omver kan werpen. Men kan daaruit alleen besluiten, hij is er op een' anderen tijd gekomen; en ik kan niet zien, dat ik, dit laatste bewezen hebbende, onder de allerminste verpligting lig, om nu ook te bewijzen, wanneer hij er gekomen is, of dat, bij mijn onvermogen hiertoe, mijn eerst bewezene vervallen zou. Doch laat ons zien, wat wij er nader van zeggen kunnen. - Op de vraag: hoe is hij er gekomen? antwoord ik gaaf weg: zeker door doorbraak, aldaar in den rivierdijk gevallen. Op de vraag: wanneer? kan ik mij zoo kort niet verklaren. - Men noemt een' Wiel een' waterpoel, welke bij de doorbraak van eenen rivierdijk veroorzaakt wordt, ter plaatse, waar het invallend water, zoo als men 't noemt, een grooter of kleiner, dikwijls zeer diep, grondgat maakt, hetwelk, na het herstel van den dijk, achter- en met water gevuld blijft, omdat men het doorgaans niet dempt. Zulk een Wiel vermoed ik, dat, bij eene doorbraak van den dijk bij Werkendam, al in veel vroeger tijd, dan dien der overstrooming van 1421, daar ter plaatse, op de gezegde wijs, gekomen is, aldaar is achtergebleven, toen de dijk hersteld was, en den naam van ouden Wiel heeft gekregen, nadat later, misschien in de nabijheid, eene andere dijkbreuk een' nieuwen Wiel veroorzaakt had. Verder denk ik, dat de dijkbreuk, waarvan wij nu handelen, en die nooit weder gedigt is, gevallen is geweest ter plaatse van den
ouden Wiel; dat de rivier, daarin gestort zijnde, denzelven verzwolgen heeft, en dat, sedert, deze doorbraak den naam bekomen heeft van de doorbraak van of aan den ouden Wiel. Op eene andere wijs weet ik dezen naam niet te verklaren: want ik weet niet, dat men ooit eenen, door eene dijkbreuk, die niet weder hersteld werd, veroorzaakten waterplas, of dat men het gat zelf, waardoor het water schoot, een' Wiel genoemd heeft. In dat geval zoude ik ook nog de benaming van ouden Wiel niet weten te verklaren, enz. - Doch, wat hiervan zij, wij zijn hierdoor nog niets nader gekomen tot bepaling van den tijd, wanneer dan de doorbraak aan den ouden Wiel, die nooit

{==727==} {>>pagina-aanduiding<<}
weder is hersteld, gevallen is. Ik zeg daaromtrent dan nu: zeer zeker na 1421. Hoe kort of lang? Daarop weet ik, bij het volstrekt zwijgen der geschiedenis, (immers voor zoo veel mij bekend is) niets stelligs te antwoorden. Evenwel kan ik naauwelijks denken, dat men deze gebeurtenis vóór 1449, waarin het Chronicon Tielense eindigt, stellen moet, omdat ik niet kan gelooven, dat deszelfs Schrijver, die zoo naarstig van vroegere en latere doorbraken en overstroomingen aanteekening hield, als wij nog nader zien zullen, ook deze niet vermeld zou hebben, zoo zij in zijnen tijd ware voorgevallen. Bij anderen van onze Schrijvers weet ik mede niet, er immer eenige aanteekening van te hebben gevonden. Trouwens zij gewagen geenszins van alle zoodanige gebeurtenissen, en het is daaraan toe te schrijven, dat wij, in het algemeen, van dezelven, in de 15de en de eerste helft der 16de eeuw, zoo weinig weten. Misschien, zoo de breuk bij Werkendam op de gewone wijze veroorzaakt is, hebben zij er daarom niet van gewaagd, omdat de zaak zelve, nu de Waard toch, sedert 1421, verdronken lag, hun van minder gewigt is voorgekomen. Maar zou het ook niet wel kunnen zijn, dat men, juist omdat de Waard toch, hopeloos, zoo 't scheen, verdronken lag, en de dijk bij Werkendam dus van geen ander belang was, dan dat hij belette, dat het rivierwater niet gemeen werd met dat der inundatie, en hetzelve verhoogde, denzelven, op den een' of anderen tijd van gevaar, bij hooge rivier, opzettelijk, bij den ouden Wiel, heeft doorgestoken, om eene overlaat, of afleiding, voor het hooge water over het verdronken land te bekomen? Althans, (hoe de breuk ook veroorzaakt is) zoo zij, gelijk blijkt, na het eerst verdrinken van den Waard gesteld moet worden, heeft men zich niet te verwonderen, dat er geene moeite tot het weder digten van het gat gedaan is, dewijl zij, daar de
benedendijken niet hersteld konden worden, en dus de Waard verloren bleef, volstrekt nutteloos geweest zou zijn, en men voorts gaarne het voordeel, van hier eene ontlasting voor de rivier te vinden, behouden wilde. - Hiervan afstappende, moet ik nog één ding zeggen, namelijk, dat ik den Heere blanken gaaf toesta, dat, zoo er nooit andere doorbraak, dan beneden, had plaats gehad, gewls de gedaante van zaken nooit die geweest zou zijn, welke zij daarna is geworden, of zelfs nu nog is. In dat geval zou (de dijken beneden open blijvende liggen) het inundatiewa-
{==728==} {>>pagina-aanduiding<<}
ter met het beneden - buitenwater gemeen gebleven zijn, en, bij ebbe en vloed, hebben uit- en in-geloopen (*). De killen waren er nooit gekomen, en zijn, ongetwijseld, sedert, door de doorbraak, bij Werkendam, veroorzaakt. En nu, geloof ik, zal de Heer blanken, omtrent dit punt, niet veel van mij verschillen.

(Het vervolg en slot hierna.)




Een bezoek op Aruba en Bonaire, twee tot Curaçao behoorende eilanden, in 1823.

(Vervolg van bl. 673.)

Bonaire is, wegens deszelfs ligging bovenswinds, gunstiger voor Curaçao, dan Aruba, en meer bekend bij de zeelieden, die hetzelve doorgaans opzoeken, als zij naar Curaçao willen. Er is geene andere vaart op dit eiland, dan van eene of twee lands-goeletten, (want alle koophandel is er verboden) die gestadig af en aan varen, om van daar zout, kalk en brandhout te halen. Om van Curaçao naar Bonaire te komen, heeft men meestal 24 uren noodig; want het gaat tegen wind en stroom op: in het afkomen besteedt men er nog geene 8 uren over. Zoodra men de oostpunt van Curaçao verlaat, ziet men terstond het westelijk gedeelte van Bonaire voor zich, hetwelk het éénige bergachtige land dier plaats is.
De zuidelijke kust, die men langs vaart, om naar de baai te komen, is zeer schoon; schoon, in de beteekenis, waarin de zeeluî het gebruiken: want men zeilt veilig zoo na aan den wal, dat men er, in den wezenlijken zin des woords, met een' steen op werpen kan. Reeds was lk het grootste gedeelte van het land, en wel zeer nabij den wal, langs gevaren, zonder dat zich eenig kenteeken vertoonde, dat deze plaats bewoond wordt, en zonder dat ik eenig levend bewerktuigd wezen gezien had. Het met kreupelhout beplante

{==729==} {>>pagina-aanduiding<<}
lage land wordt door niets afgewisseld, dan door kleine kale bergen. Eindelijk kwamen wij voor de baai. Hier verbeeldde ik mij Curaçao te zien, toen het, vóór bijna twee eeuwen, door onze voorvaders was in bezit genomen. Langs een dor, eenzaam en akelig strand, waar men niets hoort dan het eentoonig gekabbel van het water, ziet men eenige ver van elkander liggende strooijen huizen, in welker midden een klein Fort staat, met vier stukken geschut voorzien, waar de Kommandeur zijn verblijf houdt, en dat tot eene bewaarplaats dient van de landsgoederen.
Het éénigst sieraad, dat bij dit ongunstig gezigt het oog van den aankomeling vervrolijkt, is de schoone driekleurige Nederlandsche vlag, die van het Fort waait, en welke hem doet zien, dat hij eene vaderlandsche bezitting genaderd is. Die uit de haven van Curaçao komt, wordt, bij het ankeren in de baai van Bonaire, zinnelijk overtuigd, tot welk eene hoogte de koophandel het eene land boven het andere brengen kan. Beide plaatsen staan, wegens derzelver ligging, lands- en luchtsgesteldheid enz., gelijk, en zijn dus even belangrijk, of liever even onbelangrijk; maar op Curaçao ziet men thans zulk een aantal vrij goede, van steen gebouwde huizen, dat zij eene middelmatige Europesche stad vertoonen. Inzonderheid geeft de haven een groot denkbeeld van Curaçao, omdat langs dezelve, aan beide zijden, zeer schoone huizen, meestal van drie verdiepingen, gebouwd zijn. Toen nog het grootste gedeelte der voortbrengselen van Terra Firma over dit eiland in Europa kwam, gingen jaarlijks een aanzienlijk getal (eens, naar men zich herinneren kan, 53) zwaar geladene schepen naar Holland. Zelfs in dezen tijd, waarin elk zegt, dat de handel stilstaat, vindt men in deze haven zelden minder dan 60 of 70 vaartuigen van verschillende vlaggen, en 80 vaartuigen van verschillende grootte behooren hier te huis. Welk een onderscheid met Bonaire, als waar zich eenige weinige stroohutten vertoonen, en men hier en daar eene visscherskanoo op het strand gehaald ziet!
De volkrijkheid van Curaçao (te groot voor deszelfs ongunstige ligging voor de kultuur) heeft aan het land zelf eene geheel andere gedaante gegeven. Het kreupelhout, inzonderheid de groote menigte cactus, is weggehakt, en de grond tot bouwland gemaakt; vele groote en vruchtdragende boomen, als tamarinde, knippen, mango, sapatella enz., zijn van andere plaatsen hier overgebragt en met zeer goed gevolg

{==730==} {>>pagina-aanduiding<<}
aangekweekt; (sommige zelfs beter, en minder waterachtig en laf, dan op andere veel vruchtbaarder plaatsen, omdat de Natuur meer hare krachten heeft moeten inspannen, om dezelve tot volkomenheid te brengen) ook heeft men op Curaçao overal dammen gemaakt, om het wegstroomen van het water te beletten, en in elken tuin eenige putten gegraven, die nimmer uitdroogen, en zelfs na eene vierjarige buitengewone droogte nog water bleven behouden; schoon eenige derzelven, door het gedurig dieper graven, eindelijk brak werden, en, gelijk de ondervinding leert, nimmer weder goed worden. - Op Bonaire, daarentegen, ligt het land nog genoegzaam in deszelfs eerste wording. Geen enkele vruchtboom vindt men op het geheele eiland; het boschrijk gedeelte bestaat uit kreupelhout van onderscheidene soorten, waarvan het Braziliënhout het belangrijkste is. Er worden wel, van Gouvernementswege, van tijd tot tijd kalkovens gebrand; doch zulks geschiedt doorgaans van hout, dat langs de zeekust staat, omdat men, bij gebrek van putten van zoet water, den kalk met zeewater blusschen moet, waarom de ovens nabij het zeestrand moeten aangelegd worden, en tevens om den kalk zoo veel te gemakkelijker naar Curaçao te kunnen overbrengen.
Elk land op dezen aardbol heeft in het vak der natuurkunde deszelfs bijzondere belangrijkheid. Ook Bonaire kan in meer dan één opzigt de aandacht der natuurkundigen op wekken, omdat hetzelve hem, op het droogste en schraalste stuk gronds van de Westindiën, de kenteekenen van de ontzettende groeikracht der keerkringen doet zien, en hem in het eigenlijke vaderland der cactus verplaatst. Dit gewas vindt men in overvloed op Curaçao en eenige der droogste plaatsen op de vaste kust, (op een' vochtigen grond verrot dezelve zeer spoedig) maar niet in zulk eene mate als op Bonaire. Ik had deze plant op Curaçao en op de vaste kust gezien, maar stond niet weinig verbaasd, op Bonaire uitgestrekte ondoordringbare bosschen van dezelve te aanschouwen. Elke stam bereikt, naar mijne gissing, eene hoogte van omtrent 40 voeten, verspreidende zijne armen naar alle zijden; en dewijl deze gewassen in de hoogte tegen de bergen oploopen, vormt dit een allerzonderlingst gezigt. Menigte van papegaaijen, inzonderheid geheele troepen parkieten, houden zich tusschen de kolomvormige cactus op. Zij zijn daar ook veilig voor hunne vervolgers; want die eenmaal het ongeluk gehad

{==731==} {>>pagina-aanduiding<<}
heeft, door dit aan alle kanten met stekels voorziene gewas gestoken te worden, zal dezelve liefst niet heel digt naderen. Zoodra de stekels iemand gewond hebben, schijnen ze dieper het vleesch in te zuigen, en veroorzaken daar eene hevige pijn, als ware derzelver punt met een scherp venijn voorzien. Als men vele van deze stekels in het vleesch krijgt, volgt er ook eene koorts op; en men heeft voorbeelden op Curaçao, dat een kalf door een' arm dezer cilindervormige cactus, welke op hetzelve nederviel, gedood is. Ook is mij door een' mijner bekenden verhaald, dat, eenige jaren geleden, een Engelsch Heer, door veel te drinken, zoo veel moeds gekregen had, dat hij des avonds alleen verkoos naar de stad te rijden, maar onderweg in eene heg dezer gewassen viel, waaruit hij genoegzaam dood werd gehaald, doch, na veel pijn en smarten en hevige koorts uitgestaan te hebben, gelukkig nog in het leven gebleven is.
Vreemd voor het gezigt zoo wel, als voor het gehoor, is zulk een woud van cilindervormige cactus. Het heeft iets schrik en vrees aanjagends, als men zoo vele armen zich in de hoogte ziet heffen, rondom met lange scherpe punten voorzien, door welke de wind akelig huilt, door niets afgebroken, dan door het wild en raauw geschreeuw der papegaaijen en parkieten. Onder de vele soorten dezer plant is er ééne, welke, ter dikte van vier of vijf vingeren, even als het klimop, zich verre verspreidt en tegen het kreupelhout opslingert. Ook hier bewondert men de wijsheid van den Schepper der Natuur, die, op de onvruchtbaarste plaatsen in de verzengde luchtstreek, waar eene droogte van doorgaans 7 of 8 maanden genoegzaam alle planten tot op den wortel doet uitsterven, weder eene andere soort van gewas daarstelde, om het gemis der overige planten te vergoeden, in het algemeen een gelijk nut als deze aan te brengen, en nog tot bijzondere einden te kunnen dienen; want hoewel ik niet geloof, dat alle de einden, waartoe de cactus zou kunnen gebruikt worden, bekend zijn, zoo ziet men reeds, dat dezelve in den droogen tijd het vee tot voedsel dient: de kabrieten openen dezelve met hunne pooten en zuigen er het sap uit, en de koeijen eten dezelve, als men ze eerst van derzelver stekels ontdoet. Zelfs is er eene soort der cilindervormige cactus, welke door de Negers tot eene pap gekookt en gegeten wordt. De reden, waarom dit gewas zoo verschrikkelijk gewapend is, zal misschien daarin te

{==732==} {>>pagina-aanduiding<<}
zoeken zijn, dat zijne huid, zeer dun, glad en zacht, anders te zeer aan verwoestingen zou blootgesteld wezen.
Boven de baai vindt men een groot aantal stroohutten, bewoond door vrijlieden, aan wier gelaat, inzonderheid aan wier pittig en lang haar, men de afstammelingen der Indianen gewaar wordt. Door vermenging met Negers en gekleurden, vindt men hier geen' echten Indiaan meer. Deze lieden beplanten in den regentijd een stuk gronds met Indiaansch koorn (kleine mais), en sommigen hebben eenige kabrieten. Wegens de weinige behoeften in deze gelukkige hemelstreken, leefden zij daar tevreden mede; maar eene aanhoudende droogte had hen vier jaren te vergeefs doen zaaijen; dit veroorzaakte onder deze lieden zulk een gebrek, dat het tot eenen hongersnood dreigde over te slaan. Aan de overzijde dezer plaats ligt eene vruchtbare kust, waar niets hen belette heen te gaan; doch niemand hunner verkoos zulks, zoo sterk is de gehechtheid aan de geboorteplaats, inzonderheid bij beperkte menschen. Gelukkig, dat op Curaçao door de Amerikaansche vaartuigen Braziliënhout (rood verfhout) gezocht werd; dit deed den Gouverneur het besluit nemen, om zulks door de vrijlieden te Bonaire te laten kappen, tegen betaling van 6 schellingen (Holl. omtrent 24 stuivers) de 100 ℔, of de waarde daarvan in mais uit 's lands Magazijn, waarvoor zij het dan aan de baai moesten leveren; dit gaf den genen, die werken wilden, gelegenheid, om het leven te behouden; en wie werkte niet, wanneer de honger zich gevoelen deed, en er nergens wat te steleu viel?
Het oostelijk gedeelte van Bonaire bestaat uit massieve klip. Eene landtong, vier uren lang, stiekt zich zuidoostwaarts uit, en is, wegens derzelver lage ligging, bijna gelijk met de zee, zeer gevaarlijk voor de vaartuigen. Jaarlijks eischt neptunus hier een offer. Inzonderheid schijnen de Noord-Amerikanen zich voor dezen zuidoostelijken uithoek niet te kunnen wachten.
Het westelijk gedeelte dezer Westindische woestenij is het bergachtigste en vruchtbaarste; men treft er goede bouwlanden voor mais aan, wanneer het slechts wilde regenen. Hier is ook de rincon, eene vallei, rondom met eenen ring van bergen omgeven, waar het Gouvernement eene slavenfokkerij heeft. Driehonderd landslaven leven hier vergenoegd en gelukkig. Een gelijk aantal vrijlieden hebben hunne hutten tusschen die der slaven in gebouwd, en leven met elkander

{==733==} {>>pagina-aanduiding<<}
vermengd. Maar de slaven zijn hier waarlijk niet ongelukkiger dan de vrijen; zij hebben, integendeel, onbezorgd den kost, waar deze somtijds zeer om moeten sukkelen. Arbeiden moeten ze; maar dit is geen ongeluk voor den mensch, als het slechts zijne krachten niet te boven gaat, en hij zijne dagen en uren van verpoozing heeft. Voor mishandeling zijn ze hier bevrijd; zelden wordt er gestraft, en, zoo ze ziek worden, is hier een Doctor (Chirurgijn), die van Gouvernementswege ten dienste der slaven bezoldigd en van medicijnen voorzien wordt.
De éénige vrees, die deze slaven hebben, is om naar Curaçao gezonden, en daar tot landsdiensten gebruikt of tot ambachtslieden opgeleid te worden; niet omdat zij het daar slechter hebben, maar omdat zij dan hunne geboorteplaats en betrekkingen verlaten moeten. Deze slaven staan onder een' blanken opzigter, die in de rincon woont en hen zeer goed behandelt, inzonderheid de slavinnen! Wenschelijk ware het, dat het lot der slaven overal zoo dragelijk was als op Curaçao en daarbij behoorende eilanden. Maar nog in deze dagen, waarin menschelijkheid en staatkunde zich vereenigen, (welk een zeldzaam verschijnsel!) om den toestand der Neger-slaven in de Westindiën te verzachten, en allengs den tijd voor te bereiden tot eene volkomene vrijheid, vindt men nog plaatsen, waar de slaven onmenschelijk behandeld worden. Aan het hoofd daarvan staat onze Nederlandsche kolonie Suriname, die hare oude beruchtheid van hardheid en wreedheid jegens de slaven tot op dezen dag staande houdt, en de inwoners van andere Westindische koloniën, die aan het gezigt der slavernij gewoon zijn, met verontwaardiging over haar doet spreken. Twee geloofwaardige menschen verhaalden mij, dat zij, in eene der laatste maanden van 1823, even buiten Paramaribo, eene jonge Negerin zagen afstraffen met zweepslagen, zoodat, toen zij voorbijgingen, de harde en sterke huid der slavin reeds op alle plaatsen was opengereten! Een gevolg dezer slechte behandeling is, dat de slaven op Suriname bijna niet voorttelen; terwijl het voorbeeld van onze eilanden doet zien, hoezeer hun getal bij eene redelijker behandeling gedurig toeneemt. Doch hierop zijn ook de Directeurs en Administrateurs (bekend wegens derzelver menschlievendheid en onbaatzuchtigheid!) niet eens gesteld; want de
moeders dienen dan eenigen tijd uit het werk te blijven, en de kinderen zoo vele jaren verzorgd te worden,

{==734==} {>>pagina-aanduiding<<}
eer ze tot den arbeid kunnen gebruikt worden. Gemakkelijker is het, slaven van de kust van Afrika te koopen; deze zijn daarenboven veel dommer dan de Negers, die tegenwoordig in de Westindiën geboren worden, en dus zoo veel niet te vreezen. - ‘Maar, de slavenhandel is immers afgeschaft?’ - Zoodanig afgeschaft, dat er nooit een tijd is, of er bevindt zich een slavenschip, komende van Afrika, in eene der kreken, of voor de rivier, of ook wel voor de stad Paramaribo zelve. Die geen vreemdeling te Suriname is, weet zulks. Evenwel moet het gezegd worden, dat deze schandelijke handel (welke ook voor de Europesche bezittingen in de Westindiën ten hoogste gevaarlijk is, omdat het het getal der zwarten en gekleurden aanzienlijk vermeerdert, hetwelk reeds zoo overmagtig is, dat men geen Profeet behoeft te zijn, om te voorspellen, dat de slavenstand in de Westindiën geene halve eeuw meer duren zal, en dat het den Europesche Mogendheden moeite zal kosten, wegens den thans niet meer uitroeibaren haat tusschen blanken en gekleurden, hunne bezittingen in Amerika nog zoo lang te behouden) zeer verminderd is, en dat dezelve thans hoofdzakelijk gedreven wordt op Suriname, en op Cuba en Portorico. Maar, om dien onchristelijken handel geheel te keer te gaan, zijn de maatregelen, tot dusverre genomen, veel te zwak. Dewijl ik nu toch daarvan spreek, wil ik twee voorbeelden bijbrengen, welke in 1823 alhier gebeurd zijn, en het gebrekkige der maatregelen tot afschaffing van den slavenhandel aantoonen.

(Het vervolg en slot hierna.)




Het ouderlijk huis.


Waar mag wel, tusschen wieg en graf, 
Het dierbaar plekje zijn gelegen, 
Dat altijd groent van lust en zegen, 
En 't welk wij teeder zijn genegen 
Tot bij den wanklen grijsaardsstaf? 
Het ligt, voor bedelaar en Koning, 
Begrensd in de ouderlijke woning. 
 
Die woning moog met praal en pracht 
Haar marmren wanden wijd verbreeden, 
Of 't lage dak met riet bekleeden, 

{==735==} {>>pagina-aanduiding<<}

Berucht zijn door bekoorlijkheden, 
Of schuilen in vergeten nacht, - 
De plek dier woning houdt op aarde 
Voor 't kinderhart de hoogste waarde. 
 
Daar heeft, door moederarm omvat, 
Het kind zijne eerste voedseltoogen, 
Den nektar der natuur gezogen; 
Daar vond het alles onder de oogen, 
Wat prijs voor zijn behoefte had; 
En wat daar buiten was gelegen, 
Werd niet begeerd en niet verkregen. 
 
Daar werd zijn' slaap geen perk gezet. 
Zijn schat was pop, of tor, of veder. 
Het speelde, en, moede, lei het weder 
Het dommlig hoofd zoo zalig neder 
Op 't harde stroo als donzen bed; 
En rees verkwikt van vloer of sponde, 
En sprong weêr onbezorgd in 't ronde! 
 
De kommer mogt aan 't moederhart, 
De zorg in 's vaders boezem knagen, 
De boogaard weigren vrucht te dragen, 
Het veldgewas zijn neêrgeslagen, 
Een toekomst naadren, bang en zwart; 
Het kind bleef spelen, dartlen, lagchen, 
En, opgeruimd, om kusjes pragchen. 
 
En kusjes, ja! die vond het steeds, 
Al kwam uit moeders oogenleden 
Een pijnlijk traantje neêrgegleden, 
Als tolk van hare teederheden 
En tevens van 't besef des leeds: 
Maar leekten dropjes op zijn wangen, 
't Bleef, spelend, die in 't mondje vangen. 
 
Geen toekomst voor 't gelukkig kind! 
Het heden ketent al zijn zinnen: 
't Ziet door zijne oudren zich beminnen, 
En 't vindt de onstoorbre rust van binnen, 
Zoo lang het liefde en speelgoed vindt; 
En moog men 't voedsel karig deelen, 
't Vergeet de derving onder 't spelen. 

{==736==} {>>pagina-aanduiding<<}

En mogt men 't, in een' hooger' stand, 
Het schitterendst verblijf bereiên, 
In d' overvloed zou 't blijven schreijen 
Om de arme schuur en schrale weiên, 
Waar 't huppelde aan de moederhand, 
Zijn' hoepel rolde en bellen blaasde, 
Of, in zijn smart, op kusjes aasde. 
 
Maar 't kind groeit op; de wereld stelt 
Allengs een' ruimer' schouwburg open; 
De zucht naar eer begint te nopen; 
De vlijt doet op bevordring hopen; 
De keten der behoefte knelt; 
Men ziet nu meer, en leert meer kennen, 
En 't Ouderhuis allengs ontwennen. 
 
Men knoopt nu andre banden aan, 
Dan die den zin aan Huis verbonden. 
Men heeft een zielsvriendin gevonden, 
En voelt, met Hymens krans omwonden, 
Het hart aan 't hare zalig slaan. 
Men gaat nu eigen grond betrekken, 
En 't klein gezin ten steun verstrekken; 
 
Of zet, door lust of nood geprest, 
Den koers naar afgelegen landen, 
Doorwandelt zoete lustwaranden, 
En raapt er cijns met volle handen 
In 't heiltrezoor van elk gewest; 
En wint er, boven hoop en wenschen, 
De gunsten van fortuin en menschen. 
 
Doch waar 't geval ook henen drijv', 
Wat schat van heil het toe moog deelen, 
Bij alle vreugd- en lusttooneelen 
Blijft altijd tokklend bovenspelen 
't Geluk van 't Ouderlijk verblijf; 
Daar blijft, op elken trap van 't leven, 
't Regtschapen kinderhart aan kleven. 
 
Ja, 't plekje blijft het meest ons waard, 
Waar we aan den moederboezem hingen, 
Den tongval van haar lippen vingen, 

{==737==} {>>pagina-aanduiding<<}

Onze eerste wankelstapjes gingen, 
Waar 't printenboekje werd doorblaard, 
Waar 't eerst het brein zich spitste op reeknen 
En oog en hand op letterteeknen. 
 
Ja, alles, wat ons oog daar zag, 
't Geluk bevordren mogt of krenken, 
Genot, of les, of leering schenken, 
Dat blijven wij zoo graag herdenken 
Tot op den jongsten levensdag! 
Dat wekt de vreugde, of perst dan weder 
Een' traan van zoeten weemoed neder. 
 
Ach! als op later' levenstijd 
Het Ouderhuis ons komt te voren, - 
Hoe veel dan, dat ons mogt bekoren, 
Ging sinds voor geest en hart verloren! 
Hoe veel voor altijd, altijd kwijt! 
Hoe velen, die ons blijdschap gaven, 
Verwijderd, kwijnend, of begraven! 
 
Maar met den traan der droefenis, 
Die langzaam dan in 't oog komt dringen 
Om zoo veel weelden als vergingen, 
Vermengen zich herinneringen, 
Wier invloed zoo weldadig is! 
Want uit dier schimmen droef gewemel 
Heft dan zich 't arme hart ten hemel. 
 
Dan, ja! dan rukt dat arme hart 
Zich los van aarde en aardsche kluister, 
Verheft zich boven 's grafkuils duister, 
En zweeft naar 't oord van licht en luister, 
Waar 't grenspunt is van alle smart, 
En stijgt al meer, en streeft al nader 
Naar 't Huis van aller God en Vader. 
 
j. immerzeel, junior. 






{==738==} {>>pagina-aanduiding<<}

De ofwekking van den jongeling te Naïn.

Bijbelsch Tafereel.

Ende alle het volck dat ziende, gaven Gode los.

lucas XVIII.

Beziel me, o kunstgevoel! bij 't klinken van mijn snaren; 
Ontsluit me uw heiligdom, gewijde orakelblâren! 
Dat vrij der eeuwen rol van krijgs- en letterheld 
De wapendaden roem', de citerwondren meld'! 
Dat vrij ter hunner eer de dichter 't speeltuig drukke, 
En, waardig zijn gezang, der kunsten lauwer plukke: 
Voor minder roems, maar meerder grootheids klinkt mijn lied; 
Want schooner schouwspel zag de knielende aarde niet! 
 
Ziet gij die gindsche stad, in Hermons groenende oorden, 
Waar Kisons zilvren beek zich kronkelt langs haar boorden? 
Daar leefde een brave vrouw; 't lot was haar bang en wreed; 
Reeds diep en fel geschokt door 't grievendst zieleleed, 
Bleef nog een zoon de vreugd van haar gefolterd harte; 
Nog vond ze in hem haar' troost. Hij was, in rouw en smarte, 
Het eenigst, wat haar bleef in haren weduwstand; 
Geheel haar moederzorg had ze aan dien zoon verpand. 
Had zij haar' dierbren gâ naar 't somber graf zien dragen, 
Dat kind bleef nog haar lust, bij 't klimmen van haar dagen; 
En nu, nu velt de dood, in de eerstontloken jeugd, 
Het welig bloempje neêr der moederlijke vreugd! 
Wie stort nu balsem in haar diepgeslagen wonden? 
Waar nu, in 't martlend wee, den troost der hoop gevonden? 
't Verschiet is nacht; - helaas! in radeloos geween 
Voert zij haar' lieveling naar 's vaders rustplaats heen. 
 
Ja, hoor dat dof geruisch reeds in de verte naadren! 
Zie ginds dat volksgedrang zich digt opeen vergaadren! 
Aanschouw die droeve schaar! zij nadert Naïns poort. 
Een doodsche stilte heerscht in 't eerbiedwekkend oord. 
Geheel de treurge rij, met rouwgewaad omhangen, 
Volgt, bij den zachten klank der doffe treurgezangen, 
Het lijk des dierbren zoons. Ja, waar het oog ook schouw', 
Een vloed van tranen tuigt van d'algemeenen rouw! 
 
De lijkstoet trekt al voort. - Zie, bij die rouwmisbaren, 
Ginds aan de hooge baar, te midden van de scharen, 

{==739==} {>>pagina-aanduiding<<}

In slepend treurgewaad, de diepbedrukte vrouw 
Met waggelenden tred en stikkend in haar' rouw; 
Ja, zie dat handgewring, en hoor dat luidkeels snikken! 
Aanschouw dat bleek gelaat, die diepontroerde blikken! 
Lees, lees uit elken trek, gegroefd door diepe smart: 
Zoo bloedt, zoo weeklaagt slechts 't verscheurde moederhart. - 
Ween, droeve weduw! ween! Nooit viel de hooge ceder 
Met meerder reuzenkracht op 't zwakke bloempje neder. 
Zoo woedt alleen de orkaan, en huilt door bosch en woud, 
En kraakt, en splijt, en knakt het duizendjarig hout! 
 
Doch wie, wie nadert ginds de zaamgevloeide kringen? 
Wie poogt met achtbren tred al verder door te dringen? 
Wie is 't, die bij de rij der treurigen zich voegt, 
Terwijl 't gevoelig hart van leed en weedom zwoegt? 
Wie mag die Eedle zijn? Diep in de ziel bewogen, 
Ontspringt, bij dit gezigt, een tranenvloed zijne oogen. 
Hij nadert, als bekleed met majesteit en magt. 
't Is of de gansche schaar een troostwoord van Hem wacht. 
Alleen de weduwvrouw, diep in zich zelv' verloren, 
Ziet op de lijkbaar slechts; niets treft haar oog of ooren; 
Ze is voor de schepping dood; niets, dat hare aandacht trekt; 
Geen volksgewoel, dat haar uit hare mijmring wekt. 
Een enkle toon van Hem kan toch haar zinnen boeijen; 
Een enkel: ‘ween niet, vrouw!’ doet haar de borst ontgloeijen; 
Zij blikt verwilderd rond; die taal klonk haar in 't oor, 
En drong gelijk een pijl in merg en beendren door! 
Zij ziet Hem, en, aan haar bedwelming nu onttogen, 
Gevoelt ze een' stillen troost bij d' aanblik van Zijne oogen. 
Geen regen, die zoo malsch op 't dorstig aardrijk stort, 
Als hier door Zijnen wenk haar ziel verteederd wordt! 
 
Naauw is een diepe zucht Hem uit de borst gerezen, 
Of meerder majesteit is in Zijn oog te lezen. 
Hij dringt nog naderbij, en, op Zijn' wenk en wil, 
Staat heel de sombre stoet met diepen eerbied stil. 
Men ziet Hem aan; men poogt Zijn doelwit na te vorschen; 
De rij der dragers, die den dierbren doode torschen, 
Ontzetten; Hij treedt toe; men aarzelt keer op keer; 
Men tilt de lijkbaar af, en langzaam zinkt zij neêr; 
Men toeft; men vloeit te zaam tot digtgeschaarde kringen; - 
Een schrik bevangt de ziel der vrouw, der volgelingen; 

{==740==} {>>pagina-aanduiding<<}

Hij raakt de doodbaar aan; - de twijfling rijst ten top; - 
Hij roept met luider stem: ‘sta, jongeling, sta op!’... 
Niet sneller schoot het licht, bij 's werelds eersten morgen, 
Hoe in den bajert ook omsluijerd en verborgen, 
In stralen langs de korst des ruwen aardklomps heen, 
Toen nacht en donkerheid op Gods bevel verdween, 
Dan hier de levensvonk het zielloos lijk doorgloeide, 
En 't bloed weêr vrij en vlug door borst en aders vloeide. 
De jongling rijst, en staart, staart nog bewustloos rond; 
Hij voelt, hij denkt, hij spreekt. Nu vat, op d' eigen stond, 
De Vreemdeling zijn hand, en geeft met eedle waarde 
De vrouw den schat terug, dien zij verloor op aarde; 
Haar oog aanschouwt den zoon - zij stamelt - denkt niets meer, 
Maar zinkt aan zijne borst, hij in hare armen neêr; 
De moeder blijft den zoon aan 't kloppend harte prangen, 
De zoon blijft kussende aan de moederlippen hangen; 
Een nooitgevoelde vreugd doortintelt hun gemoed, 
En snikkend storten zij den Vreemdeling te voet. 
't Is Jezus! ja; de vrouw ombelst Zijn heilge handen, 
Terwijl en oog en hart voor Hem in liefde ontbranden; 
De jongling staart, verstomd, zijn' dierbren Redder aan, 
En Jezus leest hunn' dank uit elken snik en traan. 
 
Ontsteitnis houdt al 't volk bij 't wonder opgetogen; 
Vertrouwen, vreugde, schrik straalt beurtlings elk uit de oogen; 
De lof van Jezus klinkt; eenstemmig rijst de toon: 
‘Ja, waarlijk, Hij alleen is Gods geliefde Zoon!’ 
 
j. van harderwijk, r. zoon. 
Rotterdam. 1824. 


De ongelukkige Griekin.

(New Monthly Magazine, April 1824.)

Verscheidene bewoners van een der Grieksche eilanden hadden zich, verschrikt door de nadering van Turksch krijgsvolk, in eene groote boot geborgen, en staken juist van wal, toen eene jonge, ongemeen bevallige vrouw, die haren man zag vlugten, zich aan den oever vertoonde, hare armen naar de boot uitbreidende, en, in de roerendste bewoordingen, smeekende, haar aan boord te nemen. De ontaarde Griek zag zulks zorgeloos en zonder mededoogen aan, ja dreef

{==741==} {>>pagina-aanduiding<<}
zelfs zijne togtgenooten, om zich voort te spoeden. De ongelukkige vrouw, onbeschermd te midden harer vijanden achtergelaten, had nu zoo vele moeiten, gevaren, beschimpingen en mishandelingen te verduren, dat zij ten laatste, toen hare gezondheid en hare krachten waren uitgeput, met een gebroken hart op haar sterfbedde nederzonk. Van haren wreedaardigen man had zij niets meer vernomen; en, wanneer zij in de gebergten omdoolde, of in eene ellendige hut zich verborg, of onder de zwaarste vermoeijenissen hare vlugt moest bespoedigen, werd echter haar moed door hare liefde jegens hem, en door de hoop, hem weder te vinden, nog altijd staande gehouden. Eindelijk, nadat de vijanden waren teruggeweken, en de Grieken naar hunne woonsteden wederkeerden, kwam ook hij terug. Hij deed zichzelven de bitterste verwijten, toen hij haren toestand vernam; maar alle hope des levens was voor haar verloren; hare ziel was tot het uiterste beproefd geworden; liefde was bij haar in haat verkeerd, en zij weigerde, hem te zien, of hem te vergeven. (In het karakter der Griekinnen, gelijk men bij meer dan ééne gelegenheid heeft waargenomen, vertoont zich meermalen eene kracht en nadruk, welke inderdaad opmerkelijk zijn.) Hare zuster en andere bloedverwanten stonden rondom hare legerstede. Nooit was zij, in de dagen harer gezondheid en haars geluks, zoo schoon geweest, als in dit oogenblik. De verdoofde, maar nog sprekende blik harer zwarte oogen, op de omstanders gevestigd, scheen hun te zeggen, dat het niet zoo zeer de dood was, die haar griefde, als de geleden smaad. Hare bleeke wangen waren met een koortsig rood overtogen, en de fraaije lokken van haar gitzwart haar hingen losgestrengeld langs hare zijden neder. Hare vriendinnen baden haar met tranen, haren man een woord toe te spreken, en hem te vergeven; maar zij keerde haar aangezigt naar den wand, en wenkte hem met de hand, zich te verwijderen. Doch weldra kwam nu de laatste
doodstrijd, en de liefde zegepraalde; zij wendde zich eensklaps om, zag hem met een blik van vergeving aan, lag hare hand in de zijne, en stierf!


{==742==} {>>pagina-aanduiding<<}

Waar huist de deugd niet al!

(Eene ware Anekdote.)

De Heer d***, Kaperkapitein, te Nantes woonachtig, verloor, in de straat St. Honoré, te Parijs, zijne brieventasch. Terstond begaf hij zich naar den Luitenant der Policie. ‘Zij is,’ dus sprak hij, ‘van groen marokijn, en bevat, behalve andere papieren,’ die hij omschreef, ‘600,000 franks aan bankbriefjes.’ - ‘Deze zijn,’ hernam de Heer lenoir, ‘gelijk u bekend is, betaalbaar aan toonder; het zal dus uiterst moeijelijk zijn, het spoor te ontdekken; maar ik zal mijn best doen.’ Omtrent twee uren na dit onderhoud vervoegde zich eene jongedochter aan het Hotel van laatstgenoemden Heer, verzoekende hem alleen te mogen spreken. Zoo gemakkelijk het voor den Heer d*** geweest was, toegang te erlangen, zoo bezwaarlijk viel het dit meisje, denzelven te verwerven: portier, lakkei, bode, elk van dezen lag haar een' steen in den weg; eindelijk binnengeleid, sprak zij, op een' zedigen trant, doch zonder omwegen, aldus: ‘Eene poos geleden door de straat St. Honoré gaande, trapte ik, nagenoeg voor de barrière des Sergens, te midden van het slijk, op een hard ligchaam, hetgeen mij bewoog stil te staan en het op te rapen; het was eene brieventasch: ik heb die geopend, en daarin een aanmerkelijk getal bankbriefjes en andere papieren gevonden. Onderstellende, dat de navraag van den eigenaar, zeer waarschijnlijk, tot u, Mijnheer, zou komen, heb ik mij gehaast, het gevondene u te komen brengen, met verzoek, hetzelve alsdan aan hem te willen ter hand stellen: daar is het.’ - ‘Wie zijt gij, mijn kind!’ riep de Heer lenoir, ‘aan wie hij dezen edelen trek verschuldigd is?’ Zij sloeg de oogen neder, bedekte haar schoon gelaat met hare handen, en een vloed van tranen was haar antwoord. Dit
verdubbelde zijne verbaasdheid en deelneming. Door hem gedrongen, zeide zij eindelijk: ‘Verleid, nog vóór mijn achttiende jaar, door een' man, die mij onteerd heeft, heb ik mijne ouders verlaten, wier geluk en roem ik was. Niet wetende, waar mijne schande te verbergen, ben ik naar Parijs gekomen, waar het onheil mij diep heeft doen zinken: maar men heeft mij in de kindschheid geleerd, dat het eigendom van anderen nooit het mijne

{==743==} {>>pagina-aanduiding<<}
konde zijn; en gij ziet, dat ik die les onthouden heb.’ De Heer lenoir, haren naam en woonplaats opgeteekend hebbende, beloofde, zorg voor haar te dragen, en zij vertrok. Des anderen daags morgens vervoegde zich de Heer d***, vroegtijdig reeds, bij denzelven. Deze, na voor een oogenblik zijne zwaarmoedige en verlegene houding te hebben gadegeslagen, zeide glimlagchende: ‘Hoe zag er uwe brieventasch uit, en wat hield zij in?’ - ‘Ik had gisteren reeds de eer, u dit te zeggen, maar wil het gaarne herhalen;’ en hij deed zulks. De Heer lenoir opende nu een' lessenaar: ‘Is dat uwe brieventasch?’ - ‘Ja, o ja, Mijnheer!’ - ‘Open ze, en overtuig uzelven; er ontbreekt geen penning.’ - ‘Maar, aan wien ben ik dit onverwacht geluk verschuldigd?’ - ‘Aan een meisje van pleizier.’ - ‘Aan......’ (Het woord bestierf hem, als 't ware, op de lippen.) - ‘Gelijk ik u zeide, Mijnheer! aan een meisje van pleizier.’ - ‘En waar woont zij?’ - ‘Ziehier naam en adres.’ - ‘Ik vlieg....’ - ‘Een oogenblik, als het u gelieft. Mag ik getuige zijn van die zamenkomst?’ De Heer lenoir schelt, en zendt haar eene boodschap. Zij verschijnt. Dezelfde opregtheid en bescheidenheid van hare zijde. De Heer d***, die al de waarde gevoelde der grootsche eerlijkheid van dit ongelukkig meisje, deed haar verscheidene aanbiedingen; en de Heer lenoir zelf drong haar, om te zeggen, waarmede men haar konde van dienst zijn. ‘Gij wilt, Mijneheeren, dat ik eenige belooning vrage,’ zoo sprak zij eindelijk met tranen in de oogen; ‘ach! eene ongelukkige, als ik, durft niets vragen: maar, welaan! eene mijner lotgenooten bevindt zich, sedert drie maanden, om eene ligte overtreding der wet, in de
gevangenis van Salpétrière; verleent mij hare vrijheid.’ - ‘Haar naam?... Ziedaar de order; ga zelve haar ontslag haar aankondigen.’ - Twee dagen daarna ging de Heer d*** de beide meisjes afhalen met een rijtuig, en geleidde haar, in de straat St. Antoine, naar een net gemeubeleerd appartement, waar een keurig middagmaal gereed stond. Op het dessert verklaarde hij zijne verbaasde gasten, dat zij in hare eigene woning zich bevonden. ‘Ik heb hier,’ zeide hij, ‘alles vereenigd, wat tot huishoudelijke behoeften behoort.’ Hij opende vervolgens kabinet en commode, waarin zich lijf en tafellinnen, kleederen enz. enz. bevonden. ‘Ziet hier den sleutel van den kelder, voor een' geruimen tijd van alles voorzien.’ Daarna overhandigde hij haar dien van eene secretaire, haar verzoekende die te openen. Zij vonden daarin een' zak met 15000 francs in goud, en onder denzelven een papier, inhoudende de verzekering van een jaargeld van 1200 francs. ‘Gij hebt mij mijn vermogen wedergegeven,’ zeide hij; ‘het is niet meer dan billijk, dat ik voor uw levensonderhoud zorge.’ - Deze beide meisjes zijn sedert gehuwd; de eene aan een' gemaakte-kleerenverkooper, onder de pilaren van de vischmarkt; de andere aan een' limonadeverkooper, in de straat St. Antoine. Beide zijn een voorbeeld, in hare buurt, van vrouwelijke en moederlijke deugden. - Waar huist de Deugd niet al!


{==744==} {>>pagina-aanduiding<<}

Opmerking.

Er zijn landen, zegt bergerac, waar men in elk' mensch eenen vijand vreest te ontmoeten, en bij ieder woord een: ‘Grijp hem!’ meent te hooren nagalmen. - Arm Spanje! dat is als uit uwe ziel gesproken.

Geleerdheid.

Vele Geleerden, schrijft sarazin, slachten de vermaarde galei, die een der ptolemaeussen bouwen liet. Zij had 40 roeibanken, en kon 3000 soldaten, 400 matrozen en 4000 galeislaven bevatten, maar was zoo plomp en lomp, dat het onmogelijk bevonden werd, haar in zee te brengen en ten nutte aan te wenden, zoodat zij voortaan slechts als eene soort van gedrogt werd aangestaard. - Tusschen den schat der kennisse en derzelver regt gebruik ligt maar al te vaak eene wijde klove.

Paarden zonder vaderlandsliefde.

Napoleon had, bij den inval in Rusland, 1812, zijne gansche Ruiterij bij de voorhoede als opeengehoopt. Hierdoor befpoedigde hij, wel is waar, niet weinig den terugtogt der Russen naar het binnenste huns lands, maar rigtte tevens de Fransche Kavallerij, bij mangel van voedsel voor een zoo groot getal paarden in eene beperkte ruimte, in korten tijd ten gronde. Alle de Officieren voeren dan ook geweldig uit tegen deze manoeuvre. Toen eens murat Zich, na eenen aanval, beklaagde, dat de Kavallerij haren pligt kwalijk had betracht, antwoordde hem nansouty: ‘Dat komt, dat de paarden volstrekt geen Patriottismus bezitten. Onze soldaten vechten ook zonder brood; maar onze paarden willen zonder haver niet galopperen.’

Fijne menschenkennis in een' lompen vorm.

Kort na de voltooijing, door johnson, van zijn vermaard Engelsch Woordenboek, ontving hij van eene aanzienlijke Britsche schoone een compliment, dat hij in hetzelve geene lage en onwelvoegelijke uitdrukkingen had opgenomen. Zonder zich hierover verder uit te laten, gaf hij haar het beschamend antwoord: ‘Gij hebt dan naar dezelve gezocht, Mevrouw?!’


{==745==} {>>pagina-aanduiding<<}

Mengelwerk.


Geliefde Vriend!

Plaats deze Voorlezing, die ik in eene Ringsvergadering gehouden heb, in uw Mengelwerk. Derzelver lezing is door mijne medeleden begeerd. Opdat zij in dezelfde handen kome, die gebruik maken van de Boekzaal en de Bijdragen tot den openlijken Eerdienst, en in andere handen tevens, bestemde ik haar voor uw Maandwerk. Mijnen naam verberg ik, niet alleen omdat van denzelven geene waarde voor dit stukje kan ontleend worden, maar opdat het des te onzijdiger beoordeeld worde.
Uw
d. K.
M.

Wat moet en kan de godsdienstleeraar doen ten nutte van loszinnige verachters der openlijke godsvereering op den eersten dag der week?

Van dien dag, Broeders! spreek ik bepaaldelijk (*). Al gaf ik aan den zonderlingen b. broes mijne toestemming niet, die de openlijke Godsdienstoefeningen op andere weekdagen alkeurde; wanneer ik zeg, dat ik wel eenige feestdagen wilde afgeschaft hebben, omdat derzelver menigte bedelaars, leegloopers en deugnieten maakt, heb ik den grooten wieland aan mijne zijde. Deze rede zal echter velen te hard zijn om te hooren, in een' tijd, in welken men nog de Kers-, Paasch- en Pinksterfeesten twee dagen laat duren, zonder den oorsprong daarvan te wettigen voor den Protestant, en daarenboven de godsdienstige feestdagen nog heeft vermenigvuldigd: voor het minste zal men mij toestemmen, dat derzelver menigte derzelver nuttigheid benadeelt, den Godsdienstleeraar,

{==746==} {>>pagina-aanduiding<<}
maar ook den nijveren burger, den ambachtsman, der maatschappije lastig en nadeelig is, en het denkbeeld, den monniken waardig, bevordert, dat de Godsdienst eene zaak zij, afgescheiden van het menschelijke leven, terwijl dezelve daarin behoorde te zijn ingeweven, en onze voorbereiding voor de eeuwigheid eeniglijk bestaat in onze gemoedelijke beantwoording aan onze aardsche bestemming en betrekkingen, waartoe ik denk, dat de openlijke Godsdienst het opleidend hulpmiddel zijn moet. Te bejammeren is het denkbeeld, en der openlijke Godsvereering evenzeer, als der betamelijke achting voor het moeijelijk ambtswerk eens geordenden Leeraars uitermate hinderlijk, dat nog zoo velen, in de grootste afdeeling der Nederlandsche onroomsche kerk, begunstigen; namelijk, dat, al zijn er nog zoo vele gelegenheden ter openlijke Godsdienstoefening en bijzondere onderwijzing, al werd het getal der heilige dagen nog zoo vermeerderd, en het openbare werk des Leeraars nog zoo bezwaard, en al waren er - en ze zijn er denkelijk veel te veel - nog al meer godsdienstige huisboeken voorhanden, dit alles nog niet genoeg zij bij ambachts- en huishoudenspligten; dat men, om de gemeenschap der Heiligen te kunnen genieten, de zoogenoemde, ja wel zoogenoemde, oefeningen nog moet aanhouden, in welke, wie niet al? met zijn geestelijk gewawel optreedt, verwaander op zijne Collega's-betrekking tot de orde der Predikanten, en niet minder nadeelig, dan menig beunhaas in opzigt tot den koopman, en de kwakzalver in het vak der Geneeskunde. Dit slag van lieden maakt echter geenszins de voorbeelden en sieraden der Christelijke gemeente uit; doch over hen wij ik thans geen enkel woord verliezen, mij bepalende bij de verachting van den Godsdienst op den dag des Heeren door niet weinige loszinnigen.
Ik gehoorzaam van harte aan salomo's waarschuwing: ‘Zeg niet, wat is er, dat de vorige dagen beter geweest zijn dan deze, want gij zoudt naar zulks niet uit wijsheid vragen,’ en heb alzoo evenveel behagen in bilderdijk's Krekelzangen en da costa's Bezwa-
{==747==} {>>pagina-aanduiding<<}
ren, als in de feremiaden en zondenregisters, die te voren de Biddagspreken opvulden; maar dat zich onze tijdgeest onderscheidend kenmerkt door ligtzinnigheid, en men uit deze alleen misschien wel alle gebreken, die aan onze eeuw zijn eigen geworden, afleiden kan, beweer ik met vertrouwen. Het is die ligtzinnigheid, die onvatbaar maakt voor gezette werkzaamheid, aanhoudende bemoeijing, bedaard overleg, naauwkeurig doordenken, ernstig gevoel, eenparige leefwijze, deftige manieren en eenvoudige zeden; die ligtzinnigheid is het, die over de beoefening der wetenschappen, over handelbedrijf, over huisselijk verkeer, burgerlijken omgang en uitspanningen haren verderfelijken invloed verspreidt. Het spreekt van zelve, dat de Godsdienst in het gemeen, en de openlijke Godsdienst in het bijzonder, den ligtzinnigen niet behagen kan, al is hij niet een hardvochtig, ruw, of aan misdadige buitensporigheden overgegeven, of aan geest en hart verwaarloosd mensch, of de slaaf van zijn beroep alleen; ook de beschaafder man, de anders onberispelijke burger is het, - en tot zoodanigen bepaalt zich thans mijne bedoeling - wien niet zelden de ligtzinnigheid óf den dag des Heeren, in alle opzigten, aan andere dagen gelijk stellen doet, óf nu en dan, welstaanshalve, maar met weinig lust of goed gevolg, der Christenen gemeenschappelijken Godsdienst doet bijwonen. Zij, de ligtzinnigheid, is het, die, onder anderen, dus redeneert: ‘Zoodanige banden mogen belangrijk en nuttig gekeurd worden voor het volk; de wijze, de vrije mensch behoeft ze niet: ik
kan mij, zoo ik wil, te huis genoeg stichten: wat de prediker te zeggen heeft, weet ik even goed, of kan het althans lezen: die kerkgangers zijn al geene betere menschen dan anderen; en, neemt men maar zijne zaken goed waar, en doet men zoo veel nuttigs als men kan, dan zal het op het overige wel niet aankomen.’ Achter deze redeneringen verschuilt zich de ligtzinnigheid. Ze zijn zoo vaak wederlegd als voorgedragen; en voor u, die dezelve vaak hoordet en, het zij openlijk, het zij in 't bijzonder verkeer, te beantwoorden had, en het veelvuldig en op ve-
{==748==} {>>pagina-aanduiding<<}
lerlei wijze geschrevene over de noodzakelijkheid, het nut, de inrigting, de verbetering van den openbaren Godsdienst kent, is het wel de overtolligste moeite, op deze redeneringen iets anders aan te merken, dan dat ik deze voordragt thans als een behulp der ligtzinnigheid beschouwd wil hebben. Ook is het mij wel bekend, dat er andere oorzaken kunnen opgenoemd wbrden van de verwaarloozing van des Heeren dag; als, geheele onkunde, of een verkeerd begrip van dat Evangelie, dat op denzelven gepredikt wordt, gebrek aan overtuiging van de noodzakelijkheid van dezen pligt, wanbegrippen aangaande den waren aard, het eigenlijk oogmerk en het nut der openlijke Godsdienstoefening: maar, welk vermogen behouden deze kwalen, buiten den invloed dier ligtzinnigheid, die onlust aan en afkeer van het godsdienstig werk, dat op den eersten dag der week verrigt wordt, veroorzaakt, en omtrent deszelfs nut onverschillig en ongevoelig maakt?
Het is dan de ligtzinnigheid, welke vooral ook dezulken, die anders, om hunne beschaafdheid, ja somtijds uiterlijk onberispelijk gedrag, op achting aanspraak hebben, - welke menigeen, door zoogenoemd fatsoen zich onderscheidende, den openlijken Godsdienst doet gering achten; het is die ligtzinnigheid, welke de bedienaar van dien Godsdienst verpligt is, ernstig te bestrijden. Dit moge voornamelijk, maar het mag niet uitsluitend gelden omtrent Leeraren, welken in groote steden eene standplaats te beurte viel: de Prediker, wien het lot eene kleinere, eene landgemeente toewees, behoort toch aan de gansche maatschappij, en heeft ligt te doen in zijne gemeente, of derzelver nabuurschap, met iemand of eenigen, of ontmoet hen bij anderen, die er een artikel van fatsoen van maken, niet ter kerke te gaan, wier voorbeeld al ligt, vooral uit een beginsel van hoogmoed, wordt nageäapt door minder aanzienlijken, die gaarne meêdoen zoo als die Mijnheer of Mevrouw, en dezelfde wijsheid en grootheid, (scilicet!) spijt Dominés en al, aan den dag leggen, om de eer te hebben van, met de fatsoenlijke wereld, zich van den grooten hoop te onderscheiden, en welker verder-
{==749==} {>>pagina-aanduiding<<}
felijke invloed zich gemakkelijk mededeelt. Niet allen, niet zij, die door domheid of zedeloosheid zich verachtelijk maken, wat zij zich inbeelden op den hoogen stand, waartoe de fortuin hen verhief, mogen of kunnen op gelijke wijze behandeld worden, om hun de openlijke Godsdienstoefening te doen waarderen. Maar, wat heeft de Christenleeraar te beproeven, tot dat oogmerk, bij hen, bij welken hij, om redenen, hopen mag iets met vrucht te kunnen doen?
Ontveinzen wij het niet, dat de voorgangers in den openlijken Godsdienst niet altijd onschuldig waren aan de minachting, die dezelve ondervindt, en de inrigtingen deszelven niet zoodanig zijn, als door de verstandelijke en zedelijke gesteldheid der maatschappij billijk kan gevorderd worden. In alle de geschriften, die het ambt des Godsdienstleeraars betreffen, - en derzelver opnoeming alleen behoeft wel den tijd, aan eene gansche voorlezing toegestaan - zijn lessen, goede, bruikbare lessen ook, genoeg voorhanden, omtrent welken het misschien voldoende konde geoordeeld worden enkel te zeggen: ‘Gaat heen, en doet alzoo; en gij, leden der edelste orde in de maatschappij! zult onschuldig zijn aan de minachting van den dag des Heeren.’ Ik wil ook het zoo dikwijls goed gezegde herhalen noch herinneren. Doch er zijn eenige bijzonderheden, tot mijn onderwerp behoorende, welke mij voorkomen óf niet genoeg bedacht, óf niet genoeg behartigd te zijn, en van welke ik mij, onder Gods zegen, veel goeds beloven durf. Deze zijn het, die ik, ter bereiking van het oogmerk, dat ik aanprees, uwer overweginge voorstel.
Mij dunkt, de eerste dag der week is zoo wel een dag van verlustiging als van stichting. Reeds de Sabbat werd den Israëller voorgesteld als eene gedachtenis, dat zijn Jehova gerust en zich verkwikt had, (Exod. XXXI:17.) en niet alleen de slaaf, maar ook de vreemdeling, zelfs het vee, moest zich van den arbeid verkwikken. Zijn wij niet onder die wet, (hoewel dezelve met meer uiterlijk betoon van eerbied door deze en gene Christelijke ver-
{==750==} {>>pagina-aanduiding<<}
gadering nog wordt aangehoord, dan hetgeen haar uit de wet der vrijheid wordt voorgelezen) het zal toch wel waar zijn, dat deze ons, na zesdaagschen arbeid, niet minder rust en verlustiging gunt. Maar is het dat, wanneer onthouding van aangenaam levensgenot, en inspanning van den geest, voor eene deugdzaamheid gehouden wordt, zonder welke 's Heeren dag ontheiligd wordt? Ik geloof het niet, bij alle mijne veroordeeling van zulke verstrooijingen of, al waren zij anders geoorloofde, vermaken, die het verzuim of de nutteloosheid der openlijke Godsdienstoefeningen ten gevolge kunnen hebben. Neen, de Zondag is ook een dag van uitspanning voor den vermoeiden van arbeid en zorg, en, al ware het niet om de leering, dan gegeven, hierom zelfs moest men dien in eere houden. Het zijn woorden van waarheid en gezond verstand (van wieland): ‘Ware er geen Zondag, dan was er ook geen zondagspak, dat zoo veel tot veredeling des menschen in lagen stand afdoet. Die alle dagen, in een' morsigen kiel, met zijne ossen moet ploegen, zoude wel ras kunnen vergeten, dat hij wat meer was dan zijn kameraad, de os.’ Men gunne den zoogenoemden gemeenen man zijne zondagsruste en uitspanning, buiten welke hij niet half zoo goed nog wezen zoude; maar men stemme ook, met voorzigtigheid, derzelver geoorloofdheid voor iedereen toe, mits dezelve den openbaren Godsdienst niet hinderlijk, maar veeleer bevorderlijk zijn. Verstandig was het antwoord eens landmans op
de vraag, waarom hij maar eenmaal was ter kerke geweest: ‘Ik heb driemalen God, in Zijnen tempel, verheerlijkt: in het bedehuis, met mijne dorpgenooten; in den tempel der natuur, reizende met mijn gezin naar een naburig bloedverwant; en, bij hem en de zijnen, in den tempel der huisselijke gelukzaligheid.’ Zoude Jezus, die vraagde: ‘Wat is op den Sabbat geoorloofd, goed te doen, of kwaad te doen?’ dezen man veroordeeld hebben?
Maar, mag en moet de dag der openlijke Godsvereering ook een dag van verkwikkende rust en uitspanning zijn, dan moet de Godsdienstoefening aan dat oogmerk geen na-
{==751==} {>>pagina-aanduiding<<}
deel toebrengen. Laat ons dus onderzoeken, of er daartoe wel zoo dikwijls, zoo veel, en op die wijze, als veelal geschiedt, moet gepredikt worden.
Dat het overal beter ware, tweemalen, op het hoogst gerekend, dan driemalen te prediken, durf ik niet zeggen; niet om de aanleiding tot losbandigheid of te schadelijke verstrooijingen, want ook het openstaande kerkgebouw zal hen, die dezelve najagen, niet doorgaans tot zich trekken; maar hier ga de Leeraar met de plaatselijke gelegenheid en de behoefte zijner gemeente te rade, en, hoe velen of weinigen de moeite, tot welke hem die behoefte raadt, beloonen, hij moet zich verblijden kunnen, dat niemand behoeft te missen, wat hij aan onderwijs en zedelijke opleiding op den eersten dag der week van noode heeft. Wij zullen best doen, dat wij niet meermalen, dan vereischt wordt, prediken, om van ons, buitendien ligt genoeg geacht, werk geen' minderen dunk nog te geven; maar ook, dat wij zoo dikwijls, als noodig is, prediken, om geene aanleiding te geven tot verdenking van luiheid, of eigene kleine ingenomenheid met den dag des Heeren.
Door te veel, meen ik: te veel op eenmaal. En ook hier geldt de spreuk aller wijzen: ‘De beste maat is middelmaat.’ Het is ontwijfelbaar, dat eene te lang gerekte, te overladene leerrede dezulken, welke wij tot onze toehoorders begeeren, en welken wij meerdere belangstelling in den openlijken Godsdienst toewenschen, verveelt en afkeerig maken kan; maar even waar, dat eene schielijk afgebrokene, al te beknopte preek hen niet zal opwekken, die het al ligt der moeite niet waardig zullen achten de kerk te bezoeken, indien de Prediker zoo spoedig gedaan werk maakt; zij zullen hem ligt gemakzucht, die hem naar het ‘amen’ en de pijp verlangen doet, toekennen, en zich beklagen, dat zij gekomen zijn, daar er geen tijd was, om het onderwerp, waarvan zij de ontwikkeling gewenscht hadden, iets meer dan met den vinger aan te raken, in plaats van te behandelen, en hunne natuur zich slecht met een weinigje kan tevreden houden,

{==752==} {>>pagina-aanduiding<<}
vooral niet, wanneer zij in hunne verwachting van veel bedrogen worden. Zij, welken leerredenen, als van hinlópen en muntinghe, te lang duren, zijn de lieden niet, aan welken veel met vrucht zal kunnen gedaan worden.
Zeker moet er ook anders gepredikt worden, opdat wij hun, die er nog voor vatbaar zijn, smaak mogen inboezemen voor de openbare Godsdienstoefening, die hun nu niet naar den zin is: niet, dat ik de inschikkelijkheid naar een' verkeerden smaak aanrade; mijne ervaring heeft mij te zeer geleerd, dat men nog meer door te veel inschikkelijkheid, dan door kordaatheid, bederft; neen, het belang der gemeente moet aan niets opgeofferd worden; maar, waar het kan, daar mag, - waar het belang het eischt, daar moet ons openbaar werk zóó ingerigt zijn, dat het niemand afkeerig make. Ten opzigte der onderwerpen en der voordragt geef ik het volgende in bedenking.
Kennis des Bijbels en der geschiedenis van het woord Gods in den Bijbel, kennis der Geloofsleere, niet der Godgeleerdheid van de scholen, kennis der Christelijke Zedeleer (ik wil gedrukt hebben op dat ‘kennis daarvan’) bepale de onderwerpen der leerredenen! Altijd is mij de raad, vóór meer dan twintig jaren door den nu Leydschen Hoogleeraar clarisse gegeven, behagelijk geweest, om, ter bevordering van het eerstgemelde, daar, waar driemalen moet gepredikt worden, de voormiddags-, van het andere de namiddags-, en van het derde de avond-Godsdienstoefening te bestemmen; en, waar dit nu niet geschieden kan, blijven toch deze drie dingen de bedoelingen onzer kerkelijke redevoeringen! Dan verzuimt men niets; dan behandelt men niet gestadig hetzelfde, ergert niemand, vermaakt door verscheidenheid, deelt gedeeltelijke noch oppervlakkige kennis van het een en ander mede, maar brengt alles, wat geweten, geloofd, betracht moet worden, aan het verstand der hoorders, en, zorgende voor de belangrijkheid der openlijke onderwijzing, werkt men door de verlichting des verstands op de verbetering der menschen. Het Evangelie voor zondaren worde

{==753==} {>>pagina-aanduiding<<}
altijd verkondigd, en nooit schame zich de Prediker, uit hetzelve zijne drangredenen tot Christelijke deugd en zijne aanwijzing der beginselen van en der hulpmiddelen tot dezelve te ontleenen; maar daartoe gebruike hij het ook, opdat niet gedurig eene algemeene waarheid de hoofdleering uitmake! Bespiegelingen, hoe vroom ook voorgedragen, over de zonde en hare gevolgen, Gods vergevende zondaarsliefde, en het geloof, als voorwaarde der zaligheid, zonder meer, stichten weinig nut, indien niet met dezelve nu deze, dan gene bijzondere waarheid en pligt verbonden worde. Zoo ook telkens alweder 's menschen uiteinde voor te dragen, met de straf der verdoemden te verschrikken, met gissingen omtrent den staat, van welken het niet geopenbaard is, wat wij zijn zullen, de verbeelding te treffen, beurtelings te bedroeven door smartelijke herinneringen en te vertroosten met de toekomst, het zij, nu en dan, gepast en heilzaam, maar, hoe het ook zenuw en traanklier in beweging brenge, en de smalle gemeente of de zwakgevoelige roeme van den zegen op den dienst eens zoodanigen innigen Predikers, de verstandige heeft gelijk, die het verre achterstelt aan de prediking over den aard van 's menschen voorbereiding voor de eeuwigheid en de hulpmiddelen daartoe, en welke opwekt tot beoefening der pligten dezes levens, en aanmoedigt met de goede uitkomst, in welke wij te veel willende inzien, den tijd verzuimen, en die men, wandelt men maar waardiglijk het Evangelie, Gode gerust mag overlaten. Tot zulke prediking gebruike men gansche bijbelsche gedeelten van verscheidene soort, of neme uit een enkel kort woord aanleiding tot de voorstelling van een of ander geheel stuk; terwijl de opmerkzaamheid op de behoeften der gemeenten, door deze en die voorvallen gewijzigd, overvloedige stof tot afwisseling aanbiedt.
Wat de wijze der voordragt betreft, ik maak u op twee vereischten gaarne opmerkzaam, in verband staande met het belang der minachters van den predik- en alzoo openlijken Godsdienst; de zoo hoog geroemde eenvoudigheid, en de hartelijkheid der voordragt.

{==754==} {>>pagina-aanduiding<<}

Ik ding op de eerste niets af. Ik verdedig den droogen betoogtrant, den beredeneerden boekenstijl, de onnavolgbare vlugt der verbijsterende welsprekendheid niet; de toehoorder moet - althans dit moet de Prediker beoogen - geheel kunnen volgen, echter met aanwending van oplettendheid. Het is zoo geheel uit mijn hart geschreven, wat ik las in een vertoog over het behagen der Leerredenen, dat ik het hier overneem: ‘De toehoorder heeft ook pligten, en moet ook werkzaam zijn. Is het meeste gemak hem lief, dit bewijst niet, dat het hem het meeste dient. Een Leeraar kan althans zijne eigene gemeente langzamerhand hooger opvoeren en aan een' fikschen redeneertrant gewennen. Te vergeefs toch beproeft men zoo laag te dalen, dat iedereen aan de doorgaande rede iets hebbe.’ Ik voeg er bij: preken moeten leerredenen zijn, geene stichtelijke praatjes, of prentjes, of vertellingen, ook geene katechizatiën, die tot regt verstand der leerredenen moeten opleiden. Wanneer, b.v., in de leerredenen over den Katechismus, in plaats van de katechizatiën, over denzelven ingevoerd, gehandeld wordt over de Geloofsleer, mag en moet de onderwijstrant tot meer eenvoudigheid afdalen, maar niet in platheid ontaarden. Als ik preken van curtenius, bonnet, hulshoff enz. inzie, vraag ik wel eens, of toen de gemeenteleden minder geoefend waren; en - daargelaten nu eens, waarin de kanselwelsprekendheid vooruitging - welk solide onderwijs! wat stevige kost! Nooit dan ga de eenvoudigheid zoo ver, dat, wanneer een ongeloovige of ligtzinnige in der Christenen vergadering inkwam, hij woorden voor zaken bemerkte; maar indringend in het onderwerp zij de voordragt, die hem achting inboezemt voor den man, die verstaat, wat hij zegt, en leert, als hij spreekt; en deze achting is meer waard dan eenige andere, van welke een Kerkvader zeide: ‘Nihil tam facile,
quam vilem plebeculam ac indoctam concionem linguae volubilitate decipere, quae, quicquid non intelligit, plus miratur.’
Naast die eenvoudigheid sta de hartelijkheid der voor-
{==755==} {>>pagina-aanduiding<<}
dragt. Ja, elk moet het kunnen hooren, dat de Leeraar met hart en ziel is ingenomen met hetgeen hij anderen verkondigt; dat hij spreekt, omdat hij gelooft, en al den invloed gevoelt van zijne voordragt, dien hij anderen toebidt. Van de oude geleerden zeide claudius: ‘Zij zaten in, en spraken uit de zaak; menigeen staat er buiten, en spreekt er van;’ en van de zoogenoemde Evangelisch-predikenden plagt Prof. le sage ten broek te zeggen: ‘Ze zijn er wel voor, maar niet achter.’ Ik ijver niet blind voor het oude, maar wil niets verworpen hebben, omdat het oud is; en men mag van de Liturgische schriften en formulieren, met name ook van den Heidelbergschen Katechismus, zeggen, ook tot hen, die het dogmatische daarvan minder verdragen kunnen, dat het te wenschen ware, dat zoodanige toon, den praktikalen invloed der waarheid, die behandeld wordt, bewijzende, steeds heerschte ook in de openbare gebeden. Altijd spreke het hart, wanneer men niet slechts het geneesmiddel, maar ook het dagelijksch brood (dat toch is het godsdienstig onderwijs) mededeelt; en, ik ben er gerust op, de niet geheel onbillijke zal voor den voorganger in den openbaren Godsdienst, wien hij gezond verstand noch wetenschap ontzeggen kan, en alzoo voor den openbaren Godsdienst zelven, achting gevoelen moeten.
Sprak ik van onze gebeden, ik meen, dat aan derzelver inrigting de minachting van velen voor den openlijken Godsdienst voornamelijk ook voedsel ontleent. Hoe veel daarover ook geschreven en daarin verbeterd zij, ik geef in bedenking, of evenwel dat gebed, dat de algemeene nooden en belangen der Christenheid Gode aanbeveelt, niet nog bijzondere oplettendheid verdiene. Het schijnt, alsof men dit gebed steeds na de leerrede wil doen plaats hebben, en van oordeel is, dat hetzelve langer dan het voorgebed behoort te zijn; en men beroept zich op het gebruik ten tijde der kerkhervorming, en het formuliergebed na de predikatie, in de Liturgie der Gereformeerden, ruim driemaal zoo lang als het voorgebed. Of de Leeraar, zoo lang gesproken, en de gemeente, zoo

{==756==} {>>pagina-aanduiding<<}
lang gehoord hebbende, tot zulk uitvoerig gebed behoorlijk gestemd zij, betwijfel ik; en dat, zelfs na eene treffelijke leerrede, een nagebed, allerhande bijzonderheden vermeldende, vervelend wordt en het harte verkoelt, daarvan was ik onlangs, hoezeer op een' Biddag, getuige, en ook des Leeraars verveling was merkbaar genoeg. Hoe menigwerf wordt met die lange nagebeden, in welke, als het de voorbidding voor tijdelijke gewenschte zaken geldt, zoo vele behoedzaamheid te pas komt, gespot! Mij dunkt, het ware beter, dat zoodanig gebed, ook op den Biddag, wanneer er eene korte voorbereidingsrede moest voorafgaan, maar eenmaal plaats hebbe; dat het nu langer, dan korter dure, maar zoo kort als mogelijk is; dat sommige bijzonderheden nu eens meer, dan eens minder uitkomen; dat b.v. van de uitbreiding des Evangelies, of den dienst der Leeraren, of de regering der Overheden, of den bloei van scholen en nuttige inrigtingen, of der menschen levenstand, of de bronnen onzer welvaart, of het jaargetijde, of den nood der lijdenden, nu het een of eenige, dan iets anders daarvan opgenomen worde in het voorgebed, met de uiterste zorge, dat het gebed een gebed zij, en geen de aandacht aftrekkend of vervelend woordenverhaal, of beleediging der alwetendheid Gods; en er zal eene voorname hindernis aan de achting voor den openlijken Godsdienst zijn uit den weg geruimd.
Eindelijk, staat de achting voor den Leeraar zelven in verband met de achting voor den dag des Heeren, het komt er vooral op aan, inzonderheid bij zekere lieden, bij welken deze bijzonder behoeft opgewekt te worden, gene staande te houden, met name in het bijzonder verkeer met, of de toevallige ontmoeting van hen. Die achting bevordert men niet, door overal den Weleerwaardigen uit te hangen; neen, in het gezellig leven zij de Predikant mensch, burger, vriend, doch steeds zijns ambts gedachtig. Die achting bevordert hij, bij genoemde lieden, door zijne deelneming, ongedwongene beschaafdheid, spraakzaamheid en vrolijkheid; door bewijzen, als van zelve, te geven, bij elke aanleiding, dat men met

{==757==} {>>pagina-aanduiding<<}
een' man te doen heeft, die wetenschap bezit en geestbeschaving waardeert; door vrijmoedig, waar het pas geeft, zijne ingenomenheid met zijn ambt en den Christelijken Godsdienst te toonen; door kennelijk te laten blijken, dat hij, al ware hij onze weldoener, onze geachte, geliefde, gemeenzame vriend niet is, die ons openbaar werk miskent en minacht, dat wij zelve op prijs kunnen stellen, en dat er tusschen hen en anderen onderscheid door onze achting gemaakt wordt. En, geldt het gezag waarlijk ook veel bij zekere, boven alle vooroordeelen zich verheven noemende lieden, ik heb er mij altijd wèl bij bevonden, dat ik, bij wijze van Anekdotenvertelling, maar met ernst en beroep op de aanwezigen, een voorbeeld aanvoerde van een' wijdberoemden Geleerde, of anderen Groote, die er zijne eer in stelde, voor God en zijnen Heiland te knielen. Door te toonen, dat wij overtuigd zijn, en door beslissend te zeggen, dat er altijd, welke verdiensten iemand bezit, een gebrek aan zijne grootheid bestaat, wanneer hij zich aan den Godsdienst onttrekt, zal de Leeraar, wien geen leek, met regt, minder dan zichzelven moet kunnen achten, voor het minst den verderfelijken spotgeest betoomen, somtijds ernstig nadenken, ook wel eens verbetering des minachters van zijn werk op den dag des Heeren verwekken. Ook dan zal hij van het gezellig leven alle genot nemen, pijnlijke schaamte verhoeden, wie weet hoe veel goeds stichten, wanneer hij, waar hij zij, en wat daar gebeure, den regel volgt, dat hij zich niet moet verwijderd hebben, zonder, althans eenmaal, zóó te hebben gesproken, als het den man betaamt, die gedenkt aan het heilig werk, waartoe hij onlangs voor de gemeente optrad, of eerstdaags zal optreden; en bevordert hij de achting voor zijn ambt, hij bevordert tevens den eerbied voor den dag des Heeren.


{==758==} {>>pagina-aanduiding<<}

Iets, over het begraven van in een' vergevorderden staat van zwangerheid gestorvene vrouwen, zonder dezelve alvorens op de eene of andere wijze te verlossen. Door A. Schouman, Heel- en Vroedmeester te Dordrecht.

Bij het doorbladeren van het 2de St. 1ste Suppl. Band van het Practisch Tijdschrift voor de Geneeskunde enz. der Heeren moll en van eldik, trok de waarneming, op bl. 181 voorkomende, in het bijzonder mijne aandacht tot zich; dezelve komt hoofdzakelijk hierop neder: ‘De Heer ebel, Med. Dr. enz. te Gnoyen in Mecklenburg, werd vóór eenige jaren te S. geroepen ter geregtelijke onderzoeking van het lijk eener vrouw, die vóór langen tijd in eenen hoogzwangeren staat gestorven en begraven was, en waarvan het gerucht zich verspreidde, dat zij aan de gevolgen van mishandelingen overleden was. Bij het onderzoek, 't welk in tegenwoordigheid van onderscheidene geregtspersonen plaats had, bleek, na het openen der kist, dat de doode vrouw in dezelve van een bijna voldragen kind, van het vrouwelijk geslacht, gekraamd had.’ - Ontzettend schouwspel! Eene hoogzwanger gestorvene vrouw had men, zonder zich om hare vrucht te bekommeren, aan de aarde wedergegeven, en alzoo het éénige, maar in sommige gevallen met gelukkig gevolg bekroonde middel tot redding der vrucht onbeproesd gelaten! Wie ijst niet bij het hooren of lezen van een zoodanig geval, en verlangt niet tevens naar eenen wijzen maatregel, ten einde dergelijke omstandigheden te voorkomen, en allen grond tot pijnlijke vermoedens of nagedachten te zien wegnemen?
Wij willen hiermede niet beweren, dat, bij het aanwenden der vereischte voorzorgen, in dit geval, het kind te behouden zoude geweest zijn, of in alle andere gevallen zeker te redden is; dit kan men a priori nimmer met zekerheid bepalen: maar dat men, door hoogzwanger gestorvene vrouwen tijdig te openen, of, wanneer de mogelijkheid bestaat, langs den natuurlijken weg te verlossen, meermalen vruchten, die anders eene zekere prooi des doods geworden zouden zijn, behouden heeft, leeren ons de waarnemingen van de la

{==759==} {>>pagina-aanduiding<<}
motte (*), van solingen (†), titsingh (‡), van der sterren (§), gallendat (**) en meer anderen; en nalatigheid in dit opzigt is dus eene onvergeeflijke misdaad tegen de regten der menschheid. Wij weten niet, of de Lex Regia der Romeinen, of eene andere wetsbepaling, vastgesteld voor ons geheele Koningrijk, bestaat en kracht heeft (††); te vergeefs echter hebben wij dezelve gezocht in de verzameling der wetten en instructiën voor Geneeskundigen door den Heer a. bax, ten zij men daartoe art. II der Instructie voor Vroedmeesters brengen wil, 't welk zich echter niet denken laat.
Wenschelijk ware het, dat de vooroordeelen, tegen lijkopeningen bestaande, voor het meerder licht der rede en ondervinding geheel verdwenen, en men dus eene wettelijke bepaling desaangaande niet behoefde te verlangen.
Wat er door den Genees-, Heel- of Verloskundige, in dergelijk geval, zonder eenig verzuim, tot redding der vrucht, behoort te worden aangewend, is te zeer bekend, om thans en te dezer plaatse te worden herhaald. Hem echter, die een naauwkeurig onderrigt desaangaande begeert, verwijzen wij naar de uitmuntende verhandeling van den zeer geleerden Heer m. dingemans, in beantwoording eener prijsvraag over dit onderwerp, door het loffelijk Amsterdamsch Genootschap ter bevordering der Heelkunde, reeds vóór twintig jaren, voorgesteld (‡‡).
Dat mijne waarde Landgenooten hunne nog bestaande en

{==760==} {>>pagina-aanduiding<<}
altijd schadelijke vooroordeelen zoo veel mogelijk trachten te overwinnen, en zich onthouden, om den beoefenaar der Genees- en Heelkunde in zijne heilbedoelende werkzaamheden te verhinderen, en alzoo het getal der slagtoffers niet vermeerdere, is mijn hartelijke wensch.




Een bezoek op Aruba en Bonaire, twee tot Curaçao behoorende eilanden, in 1823.

(Vervolg en slot van bl. 734.)

De eerste onvolledige maatregel, met opzigt tot de afschaffing van den slavenhandel, is, dat slechts twee Europesche Gouvernementen, het Nederlandsche en Engelsche, zich verbonden hebben, elkanders vaartuigen in den Atlantischen Oceaan te onderzoeken en de slavenhalers prijs te maken, en dat de overige Zeemogendheden zulks slechts hunne eigene vaartuigen doen. Hieruit volgt, dat de slavenhalers zich slechts van dubbele papieren behoeven te voorzien, om eene groote kans te hebben van niet te kunnen genomen worden. - In het begin van 1823 vertrok uit deze haven, op eenen kruistogt, Z.M.'s Brik de Kemphaan, gekommandeerd door den eersten Luitenant godsen. Bij de boven-eilanden ontmoette hij eene Schooner, welke hij, zonder eene vlag te toonen, tot onder het land vervolgde, en door een kanonschot noodzaakte, derzelver vlag te hijschen. Deze deed zulks, en toonde de Nederlandsche; maar, toen hij zag, dat de Kemphaan dezelfde vlag ophaalde, verwisselde hij dezelve terstond met eene Columbiaansche vlag, en toonde daarvan ook inderdaad de papieren. De Luitenant godsen, ziende, dat het een slavenhaler was, besloot, wegens het suspect gedrag en de verschillende rapporten der matrozen van de Schooner, dezelve op te brengen, en gaf aan den Kapitein, die zeer ziek was, verlof, om aan wal te gaan. De kist met kleederen, welke deze met zich wilde nemen, werd eerst onderzocht, en nu vond men in dezelve ook de Hollandsche papieren. Dit was voldoende, om dezelve daarna te Barbados te zien condemneren. Indien deze slavenhaler nu de Kemphaan voor een Nederlandsch oorlogsvaartuig herkend, de Columbiaansche vlag en papieren getoond, en de Nederlandsche verborgen had, men zou hem ongehinderd hebben
moeten la-
{==761==} {>>pagina-aanduiding<<}
ten vertrekken, om waarergens zijn menschenvleesch op de markt te brengen.
Een andere gebrekkige maatregel, om den slavenhandel met kracht tegen te werken, is, dat niet alle oorlogsvaartuigen der zoo even genoemde twee Europesche Mogendheden Commissiën hebben tot het nemen van slavenhalers. Dit geschiedt denkelijk, om, door het veelvuldig onderzoeken der vaartuigen, den koophandel niet te hinderen; maar daardoor wordt juist gelegenheid gegeven, dat menige slavenhaler ongehinderd, in het gezigt van oorlogsvaartuigen, zijnen weg vervolgt, of, genomen wordende, daarna weder moet vrijgegeven worden. Dit kan het volgende voorval bewijzen. - Omtrent het midden van 1823 kwam in deze haven het schoone Engelsche Linieschip the Glocester. Het bragt met zich een slavenhaler, die onder Hollandsche vlag genomen was, maar door een' Engelschen Kotter, welke daartoe geene Commissie had. De Kapitein van het Linieschip wilde den prijs aan den Gouverneur van Curaçao overgeven; hetgeen deze natuurlijk weigeren moest, omdat hier geen Hof van Slavenhandel bestaat, maar we! te Suriname en te Barbados, alwaar het dus, volgens de Instructie daaromtrent, door den genen, die het slavenvaartuig prijs gemaakt heeft, moet opgebragt worden, en omdat het een prijs was, op eene onwettige wijze genomen, die door het Hof van Slavenhandel weder zou vrijgesproken, en schadeloos moeten gesteld worden door den genen, die hetzelve had opgebragt. De Kapitein van het Linieschip, ziende, dat de Gouverneur zich wel wachten zou, dezen prijs van hem over te nemen, stelde den Kapitein en de Equipagie van de Schooner weder in vrijheid, en liet dezelve des nachts de haven uitzeilen, welke ook behouden te Portorico aankwam, en daar voor hare slaven een' hoogen prijs gemaakt heeft. Het zij hierbij gevoegd, dat dit slavenvaartuig eene Schooner was van eene naauwelijks middelmatige grootte, met één
klein topzeil, aan boord hebbende over de zoo slaven, meest kinderen van 11 à 12 jaren, welke, als zij op het dek kwamen, naauwelijks zoo veel plaats hadden, dat zij naast elkander staan konden; dat er op de korte reis van Curaçao naar Portorico drie slaven gestorven zijn, en dat de Kapitein en de geheele Equipagie Franschen waren.
Ook zou men nog kunnen bijbrengen, dat de afschaffing des slavenhandels misschien meer bevorderd zou worden, wanneer men den Kommandanten der oorlogsvaartuigen, welke

{==762==} {>>pagina-aanduiding<<}
met deze Commissiën voorzien zijn, minder moeijselijkheden en risico opleide; want deze zullen, zoo zij niet door gevoel van menschelijkheid en naauwgezetheid omtrent hunne instructiën gedreven worden, liever, zoo het hun mogelijk is, ongemerkt de slavenhalers hunnen weg laten gaan, dan zich de grootste moeiten op den hals te halen, door zich met deze vaartuigen te belasten, dezelve naar de wijze te behandelen, zoo als hun hunne instructie voorschrijft, dezelve op te brengen naar eene der twee plaatsen, waar een Hof van Slavenhandel bestaat, waartoe eene reis van verscheidene weken noodig is, zoo de prijzen ver beneden de bovenwindseilanden genomen zijn, en dan dáár zich aan het onderzoek van het Hof bloot te stellen, of deze prijzen wettig of onwettig genomen zijn; in welk laatste geval de Kapitein, die den prijs gemaakt heeft, verantwoordelijk is voor alle kosten en schade, die er op loopen; terwijl hij, bij de verbeurdverklaring van het vaartuig, op geen voordeel, immers op geen ander, dan van weinig aanbelang, heeft te rekenen.
Misschien zijn er nog andere redenen, die de afschaffing des slavenhandels niet begunstigen; anders konden er te Suriname, sedert 1815 tot heden, naar de bepaling van deskundigen, geen 10,000 slaven ingesmokkeld zijn. Dan, ik heb mij, ongemerkt, te lang reeds bij dit onderwerp opgehouden, en moet thans weder naar de rincon te Bonaire terugkeeren.
Gedurende dat de Engelschen Curaçao blokkeerden, en daarna in het bezit daarvan waren, verkeerden de slaven in de rincon in groote vrees, dat zij door de Engelschen weggehaald en verkocht zouden worden; en, toen de Engelsche Gouverneur hen werkelijk naar Curaçao ontbieden liet, om hen daar, gelijk met de landslaven, die zich aldaar bevonden, reeds vroeger gedaan was, te verkoopen, weigerden zij om te gaan, en verstaken zich in de bosschen. Eens, verhaalde mij de Kommandeur, kwam er te Bonaire een Engelsch Fregat ten anker. Deszelfs Kapitein, welke den Nederduitschen naam van van citters droeg, wilde een toertje in het land doen, en de fontein gaan bezoeken. (Dit is een zeer klein, in den droogen tijd naauwelijks merkbaar beekje, dat aan de noordzijde des lands, waar de weg naar de rincon loopt, van eene steile rots, van welke de geheele noordkant, even als op Curaçao, voorzien is, afstroomt. Te voren had hier de Kommandeur eenige banaan - boomen en een' moes-
{==763==} {>>pagina-aanduiding<<}
tuin; maar thans was daarvan, zoo wel door de droogte, als door gebrek aan de noodige verzorging, geen spoor meer te zien.) Toen de Engelsche Kapitein daar was, werd hij op eenmaal zeer verschrikt door het zien van een groot aantal Negers, welke met hunne hoofden van achter de punten en uit de gaten te voorschijn kwamen, en slechts eenige stukken van de rotsen hadden behoeven af te werpen, om hem, met zijn' bij zich hebbenden Staf, te verpletteren. Hij deed hun vragen, of zij iets van hem begeerden. Zij antwoordden, dat zij niets anders van hem wilden, dan dat hij niet in de rincon zou komen. Hij zeide, dat zulks ook zijn oogmerk niet was, en dat hij naar de baai zou terugkeeren; waarop zij zich ook terstond
verwijderden.
Ik vond in de rincon eene kleine kerk, waarin te voren jaarlijks een der Pastoors van Curaçao de kinderen kwam doopen en de mis lezen; doch, wegens het overlijden der beide Pastoors, had zulks in verscheidene jaren geene plaats gehad, en de kerk werd alleen gebruikt, om de lijken der Negers, vóór derzelver begraving, in te zetten, en dan acht dagen lang daar te komen bidden. De kerk was zeer zindelijk; doch de poppen waren niet, als in de aanzienlijke kerken der steden, levensgroot, maar ongeveer 10 à 12 duim lang, en stonden op plankjes, met wit linnen overtrokken, langs den muur, even als in Nederland bij de bakkers op St. Nicolaas - avond de suikermannetjes.
Tot onderhoud van de kerk en van den Pastoor, als deze daar kwam, bragten de Negers, wanneer zij in het bewerken van hun eigen tuintje een goed jaar gehad hadden, eenig geld bij elkander, en gaven dit aan den koster van de kerk in bewaring; doch deze had het ongeluk van smaak te krijgen in het water, dat te Schiedam gedistilleerd wordt, en had in weinig tijds het gansche fonds door zijne keel gejaagd. Ik vroeg, of zij dien man niet van zijn' post ontzet en aangeklaagd hadden. Wel neen! was het antwoord, zoo veel belang stellen de Negers in de kerk niet, dat zij daarvoor zoo veel moeite doen en zoo veel opschudding maken zouden. - Ik vond hierin weder een bewijs van die onverschilligheid in den Godsdienst, welke overal tusschen de keerkringen heerscht, en waarvan elk, die eenigen tijd in de Westindiën geweest is, de overtuigendste blijken zal gezien hebben. Niet slechts treft men dit verschijnsel aan bij de Europeanen en derzelver

{==764==} {>>pagina-aanduiding<<}
afstammelingen, de Westindische Greolen, maar ook bij de Indianen en Negers.
De eerste Spaansche Zendeling onder de Chaymas-Indianen, dien de uitmuntende reiziger a. von humboldt boven Cumana aantrof, zat in zijnen stoel te klagen over de zorgeloosheid en traagheid zijner gemeente. De Indiaansche stammen, welke in Columbia wonen, en niet tot het Christendom behooren, b.v. die, welke op de Indiaansche kust boven Maracaïbo leven, hebben wel eenige godsdienstige denkbeelden, maar bekreunen er zich weinig aan, en bezitten geene Godsdienstoefeningen. Toen de Spanjaarden nog in het bezit der vaste kust waren, scheen er ten minste uitwendig veel werks van den Godsdienst gemaakt te worden; doch dit kwam omdat het land toen het eigendom van den godvruchtigen ferdinand was, die hetzelve, even als zijn land in Europa, door Priesters liet regeren. Onlangs kwamen eenige Spanjaarden van Portorico op Curaçao, waar zij, na hunne emigratie van de kust, eenigen tijd gewoond hadden: de reden van hunne terugkomst was, omdat zij hier niet zoo met de mis geplaagd worden als op Portorico.
De Negers op de Engelsche eilanden worden als godsdienstig opgegeven, vooral sedert de Methodisten onder hen zijn begonnen te prediken. Ik heb zulks ook inderdaad op de bovenwinds-eilanden gezien. Maar de Europeaan kan zich niet verbeelden, wat een Neger, of iemand van de kleur, niet al doen zou, om zich ergens in met de blanken gelijk te stellen, en in eenig opzigt dezelfde regten te verkrijgen als de blanken, hetgeen op de Engelsche eilanden plaats heeft, waar zij, even als hunne meesters, Protestanten zijn, of liever heeten. Ook kan men ligt begrijpen, hoezeer menschen, die door een klein bewijs van minachting bedroefd en ternedergeslagen worden, maar die buiten mate verheugd zijn, als men hun eenige blijken van belangstelling en achting geeft, door de Methodisten voor eenigen tijd moeten gewonnen worden, die, met den grootsten ijver bezield, uit Engeland komen, de Negers broeders noemen, en tot hen van vrijheid en regt spreken.
Hoezeer echter de Negers deze beklagelijke onverschilligheid omtrent alles, wat den Godsdienst betreft, met hunne blanke natuurgenooten tusschen de keerkringen gemeen hebben, kan men, gelijk elders, maar al te duidelijk op Curaçao bespeuren. Alle Negers en kleurlingen, zoo wel vrijen

{==765==} {>>pagina-aanduiding<<}
als slaven, behooren tot den Roomschen Godsdienst; maar zij vergenoegen zich alleen met gedoopt te zijn, gaan nooit naar de kerk, waartoe zij toch op zon- en feestdagen tijd en gelegenheid hebben, en bedrijven, gedurende geheel hun leven, geene andere Godsdienstoefening, dan, in het huis, waar een hunner bloedverwanten gestorven is, acht dagen des avonds te komen bidden. Slechts een twintigste of dertigste gedeelte der Roomsche gemeente komt nu en dan in de kerk; het overige leeft, vergenoegd en onbekommerd, zoo maar heen. Wanneer men aangaande den Godsdienst hen ondervraagt, verneemt men echter meer, dan men verwacht had: zij weten bijna allen van God, den Schepper van hemel en aarde, die alles ziet en hoort en beloont en straft, van Vader, Zoon en H. Geest; zij kennen maria, het Vagevuur en de Heiligen; maar zij bekreunen er zich niets aan, en leven alsof zij van dit alles niets wisten.
Vanwaar die onverschilligheid en zorgeloosheid, waaraan men, wat men ook in het werk mogt stellen, niets veranderen kan? Is het niet door het klimaat der keerkringen, waar een altijd heldere hemel, zuivere lucht en vrolijke natuur alle zwaarmoedigheid en peinzenden ernst verdrijven, en alles ligter wegen doen; waar de weinige behoeften, die men noodig heeft om gelukkig te leven, aanleiding geven tot onverschilligheid omtrent alles, wat niet tot de eerste noodwendigheden des levens behoort; waar zelfs het sterven veel van het akelige en treurige verliest, en de doode spoedig uit de herinnering verdwenen is?






Iets naders, over het verdrinken van den grooten Zuidhollandschen waard, in den St. Elizabethsnacht des jaars 1421.

(Vervolg en slot van bl. 728.)

Minder kans zie ik, om zijn Ed. zoo nabij te komen, ten aanzien van zijne aanmerking op hetgeen ik, in de Letteroefeningen, als boven, wegens den beroemden Schrijver onzer Vaderlandsche Historie, wagenaar, gezegd heb, dat hij, namelijk, niet met zijne gewone naauwkeurigheid (waaromtrent ik hem, op bladz. 631 en 632, reeds verschoond had) geschreven heeft, dat de Waard doorbrak voor Werkendam, tusschen Dordrecht en Geertruidenberg, waarover ik uitriep:

{==766==} {>>pagina-aanduiding<<}
welk eene aanwijzing! enz. De Heer blanken zegt hierop, dat ik wagenaar wat scherp en onberaden beoordeel. Wat nu het scherpe aanbelangt: ik sta toe, dat ik mij minder levendig had kunnen uitdrukken; doch, zoo men daaruit zou willen opmaken, dat het mij aan genoegzame achting voor den hoogstverdienstelijken Schrijver zou mangelen, zou men mij te kort doen. Ik meen van die achting overvloedig en onverdacht bewijs gegeven te hebben, toen ik, niet lang geleden, zijnen voornaamsten lasteraar openlijk beschaamd, en zijn uitmuntend werk, voor hetwelk bij mij geene landsgeschiedenis ergens achterstaat, gehandhaafd heb (*). Ook heb ik hem, op de berispte plaats zelve, gewone of doorgaande naauwkeurigheid toegeschreven. Doch dit neemt niet weg, dat hij misslagen heeft kunnen begaan, en ik die, waar ik ze meen te ontdekken, mag aanwijzen. Het komt er dus op aan, of ik, in het tegenwoordig geval, daarin onberaden ben te werk gegaan. Dit nu kan ik in geen opzigt toestemmen: want wagenaar heeft, gelijk ik meen genoeg bewezen te hebben, zonder eenig genoegzaam gezag, in het zeggen onzer oude Schrijvers, de Waard brak door tusschen Dordrecht en Geertruidenberg, de woorden voor Werkendam ingevlochten; en deze bepaling der ligging van Werkendam (tusschen Dordrecht en Geertruidenberg) kwam mij zeer zonderling voor, daar ik aan eene strekking in regte lijn dacht, en meende, dat, bij voorbeeld, tusschen Dordrecht en Woudrichem vrij wat natuurlijker en naauwkeuriger geweest zou zijn. Doch wagenaar wilde Dordrecht en Geertruidenberg behouden, om, zoo weinig
mogelijk, van de oude Schrijvers af te wijken. Ondertusschen luidt zijne aanwijzing omtrent zoo, alsof men zeide: Gorinchem ligt tusschen Dordrecht en Schoonhoven, of Dordrecht tusschen Schoonhoven en Rotterdam. - Maar genoeg hiervan.
Wij voegen hier nu nog iets bij, met betrekking tot hetgeen de Heer blanken, op bl. 27 zijner Memorie, schrijft, dat er, in de eerstvolgende eeuw, na 1421, (waarin wij echter van geene dijkbreuk aan de rivieren gewaagd vinden) geene of weinig belangrijke dijkbreuken, aan de Maas-, Waal- en Merwe-zijden, door de hooge bovenrivier-wateren, schijnen gevallen te zijn; immers, dat men geene aanteekening vindt, dat, vóór den jare 1452, uit de rivieren, groote

{==767==} {>>pagina-aanduiding<<}
overstroomingen, door de Rijn-, de Waal- of de Maas- wateren, ontsproten zijn. - Hieruit blijkt, dat ook zijn Ed. onbekend is met het Chronicon Tielense: want daarin vinden wij, op bladz. 524, dat, in den winter van 1432, de Waal, Rijn, IJssel en Maas buitengewoon waren opgezwollen, zoodat de Waaldijk, in de Overbetuwe, bij Loenen, bezweek, waardoor vooral de Betuw en Teisterbant vele schade leden. - Wederom, op bladz. 527, dat, in 1433, Waal, Rijn en Maas, ingevolge van ijsverstoppingen op de benedenrivieren, zeer hoog opliepen, zoodat er te Huessen twee doorbraken vielen, en de geheele Betuw overstroomd werd. - Vervolgens, op bladz. 532, dat, in 1437, de Waaldijk, tusschen Tiel en IJzendoorn, wederom ingevolge van ijsverstoppingen, op drie onderscheidene plaatsen doorbrak, en dus de Nederbetuw werd geïnundeerd, en dat, later, in hetzelfde jaar, de dijk bij Leeuwen, tegenover Tiel en IJzendoorn zich begaf, en dus het Maas-Waalsche onder geraakte. - Verder, op bladz. 533, dat, in 1438, in den dijk tusschen Tiel en IJzendoorn, niet minder dan zeven gaten vielen, waarvan vijf tusschen Tiel en Ooy, dat is in den afstand van een half uur; en bladz. 535 en 536, dat, in hetzelfde jaar, de gaten door eene kade bevangen, en, het land bezaaid zijnde geworden, die kade in den zomer doorbrak en alles verwoest werd, en dat de oude dijk werd verlaten, en, binnenwaarts, een nieuwe gelegd. - Hier heeft men dus eene opgaaf van wel
vijf doorbraken in den tijd van zeventien jaren; waaruit blijkt, hoe naarstig deze Schrijver, die meldt, bij twee dezer doorbraken, zelf tegenwoordig en werkzaam geweest te zijn, deze bijzonderheden opteekende. Men mag hieruit vermoeden, dat, zoo zijne aanteekeningen verder liepen, wij van meerdere doorbraken gewag zouden vinden: want het is niet waarschijnlijk, dat er tusschen 1438 en 1552 geene anderen zouden gevallen zijn, dan die van 1496 en 1497, waarvan oudenhoven, in zijn Dordrecht, op bladz. 83 en 84, gewaagt, en welke door den Heer blanken mede zijn over het hoofd gezien. In beide gemelde jaren werd de Betuw weder geïnundeerd, en brak de Diefdijk door. - Van vroegere inundatiën, door de rivierwateren, gewaagt onze Schrijver, op de jaren 1342, 1409, 1411 en 1413. In het eerste werden de Opper- en Neder-betuw en de Tielerwaard overstroomd, - in het tweede, behalve dezen, ook de Bommelerwaard en het Maas-Waalsche, - in

{==768==} {>>pagina-aanduiding<<}
het derde de Nederbetuw, en in het laatste de Tielerwaard en het Maas-Waalsche. - Voorts heeft hij van zestien onderscheidene hooge zeevloeden, en daardoor veroorzaakte overstroomingen, aanteekening gehouden.
Ten besluite nu nog iets, wegens hetgeen gedaan is, om de, in 1421, gevallene dijkbreuken van den grooten Waard (*) te herstellen, tot bevestiging van hetgeen onze Kronijkschrijver berigt heeft, en wij voorheen gemeld hebben, dat namelijk het herstel terstond, in 1422, ondernomen, bijna geheel voltrokken, en daaraan een onmetelijke schat te kost gelegd, doch alles, door een' nieuwen storm, weder vernield is. Reinerus snous, die in 1477 geboren werd, en dus in het voorst der zestiende eeuw geschreven zal hebben, meldt ons, (in zijne Res Batavicae, pag. 137) (†) dat het volk, dat aan den dijk werkte, door de inhaligheid der betaalmeesteren, in zijn loon verkort, en daardoor (zeker omdat het volk verliep) het werk onvoltooid bleef. En (voegt hij er bij) alzoo blijst het eertijds schoonste land, door het geweld van den stroom en de verwaarloozing der onzen, eene prooi der golven; hoewel het, vooral in de heete zomers, welke ons thans te beurt vallen, zoo groote zaak niet zou zijn, om het weder boven te brengen en droog te maken. Zoo wij dit verstaan van den tijd, waarin hij het schreef, na 1500, (en ik weet aan zijne woorden geenen anderen zin
te geven) dan moeten wij er, als zeker, uit besluiten, dat zelfs toen de doorbraak aan den ouden Wiel nog niet gevallen was. Hoe 't zij: de zomer van 1423 was, van Junij tot November, bij uitstekendheid nat, zoodat de rivieren, door de aanhoudende regens, zeer gezwollen waren,

{==769==} {>>pagina-aanduiding<<}
en, in October, op den Rijn en aan de Maas, overstroomingen vielen, gelijk ons weder door onzen Kronijkschrijver berigt is. Of dit, dan wel gebrek aan geld, oorzaak is geweest, dat, in gezegde jaar, het werk niet weder opgevat is, kan ik niet zeggen: wel, dat Dordrecht, bij gebrek aan genoegzamen onderstand, zich, bij voorschot, reeds diep in schulden had gestoken, - dat velen, die bij de doorbraak schade hadden geleden, en in het bijzonder die van Heusden, Altena, Sprang, 's Gravenmoer en Bezooijen, onwillig waren, om in de kosten der herdijking, op den geraamden voet, bij te dragen, - dat Hertog jan van beijeren, het werk krachtig pogende te bevorderen, de onwilligen, door de allergestrengste maatregelen, tot bijstand perste, - dat die van Altena vervolgens te hulp kwamen met 5000 Beijersche guldens, - dat de steden van Holland, behalve hetgeen de Heer smits gemeld heeft, ook nog tot onderstand toezeiden een tuin (eene kleine munt van dien tijd) van elken (ik denk droog te maken) morgen, enz.; en dat dit alles te weeg bragt, dat, in Augustus 1423, beraamd werd, om, na jaarsdag eerstkomende, weder met dijken te beginnen, en dan dijkende te blijven, en dat de Hertog, van zijne zijde, dit werk weder aanbond door aanzienlijke vergunningen en toezeggingen van bijstand; - dat mij echter niet gebleken is, dat, vóór zijnen dood, voorgevallen 6 Januarij 1425, iets dadelijk is ondernomen; doch, zoo ja, dat dan ligtelijk alles, op nieuw, verdelgd kan zijn geworden door de woedende stormen van November 1424, (wederom door onzen Kronijkschrijver vermeld) waardoor, te Krimpen en elders, op vele plaatsen, in Holland, dijkbreuken vielen; - dat men echter, ook in 1425,
den moed, tot herwinning van den Waard, nog geenszins had opgegeven, en Hertog philips van bourgondië, in dat jaar, nog beloofde, het werk, onder zekere voorwaarde, met 28,000 kroonen te gemoet te willen komen, mits elk, op iederen morgen, (welken hij in het verdronkene had) zou verdijken eene gouden kroon, eer hij afliet van dijken, en zijn land opgaf; doch dat ook hiervan, zoo min als van een nieuw ontwerp tot de dijkagie, gemaakt in 1430, eenig gevolg bij mij gevonden is; maar dat ook toen nog geenszins alle denkbeeld van herstel werd opgegeven, waaruit mij onbetwistbaar schijnt te volgen, dat althans ook toen de doorbraak bij Werkendam nog geene plaats had. - Al het bovenstaande heb ik getrokken uit een

{==770==} {>>pagina-aanduiding<<}
aantal van Charters na 1421, te vinden bij van mieris, in zijn vierde deel (*); en ik twijfel niet, of hij, die nu lust en gelegenheid heeft, om andere, elders uitgegeven, of hier en daar nog ongedrukt voorhanden, te doorzien, of ook oude Kronijken, hier en daar nog schuilende, te raadplegen, zou in staat zijn, om dit onderwerp nog nader toe te lichten.

Augustus, 1824.





[Ingezonden.]

Aan den Heer Redacteur der Vaderlandsche Letteroefeningen.
Weledel Heer!

Indien het bijgaand Dichtstuk, op de jongste roemruchtige gebeurtenissen op Ipsara, door UEd. der plaatsinge niet onwaardig mogt worden geacht, verzoek ik eene plaats voor hetzelve in het Mengelwerk van uw geacht Tijdschrift. Wat de hoofdzaak betreft, rust hetzelve op de algemeen bekende geschiedkundige waarheid. In de schikking van bijzondere omstandigheden heb ik gemeend des te meer vrijheid te mogen gebruiken, daar, door den grooten afstand, en de weinige naauwkeurigheid der berigten, dezelve ons niet zoo juist bekend zijn, dat daardoor het nemen dier vrijheid ongepast zou kunnen geacht worden. Ik heb gedacht, deze aanmerking, welke ik vertrouw, dat door deskundigen als gegrond zal beschouwd worden, bij mijn Dichtstukje te moeten maken. Verder hier niets bij te voegen hebbende, sluit ik dezen met de betuiging der bijzondere hoogachting, waarmede ik de eer heb mij te noemen,

Weledel Heer!

UEd. d.v. Dienaar

h. bloemen.
Ootmarssum,
den 15 November 1824.

	Ipsara.
Hoe treurig rolt ge uw sombre golven, 
Egesche zee! langs 't bloedig strand! 
De Grieksche vrijheid ligt bedolven 
In 't puin van 't uitgeblaakte land. 

{==771==} {>>pagina-aanduiding<<}

Wanneer, met de uitgezonden beulen, 
Verachtlijke verraders heulen, 
Wie is er dan, die hen weêrsta? 
Vergeefs zijn dan der helden krachten; 
Wij zien hen door het moordrot slagten, 
En vallen zien wij Ipsara. 
 
Vergeefs, o slaaf van uwe slaven! 
Zondt gij uw bloedbevelen uit; 
Uw magt werd in de zee begraven, 
Uw woên door 't Grieksche vuur gestuit. 
De slaaf, slechts moedig in het moorden, 
Weêrstond, in deze heilige oorden, 
Geen' held, door vrijheidsmin geducht. 
Ja, op uwe eigen slaafsche stranden, 
Zaagt gij vernielen en verbranden, 
Wat hier het wraakzwaard was ontvlugt. 
 
Vergeefs werd bij uw woeste scharen, 
Wie echte moed geheel ontbreekt, 
Gevoelloosheid voor doodsgevaren 
Door zielverdoovend sap gekweekt; 
Hun woede kon geen' Griek doen beven; 
Zij kwamen slechts om hier te sneven; 
Zij vonden hier hun eerloos graf; 
Zij vielen in Achajes velden, 
Waar hen het staal der Grieksche helden 
Ten offer aan de vrijheid gaf. 
 
Getuchtigd door die geeselroede, 
Gefolterd door berouw en spijt, 
Verteerd door magtelooze woede, 
Die d' eigen boezem openrijt, 
Herzamelt gij vergeefs uw krachten; 
Gij durft daarvan geen heil verwachten: 
Gij vreest de Vrijheid, die gij tart: 
't Verraad komt u met moed bezielen; 
Het scheept zich in op uwe kielen, 
En stort weêr hoop in 't eerloos hart. 
 
Dat monster, 's Duivels teelt en broedsel, 
En niet ontaard van zijnen stam, 
Hergaf uw' hoop 't verloren voedsel, 
En blies de vonk weêr tot een vlam. 
Het goud, door u, den Griek ontstolen, 
Wordt in uw kiel met zorg verholen; 
Gij wacht, niet van een stoute daad, 
Het welgelukken van uw pogen; 
Die hoop had u te vaak bedrogen: 
Gij wacht uw heil slechts van 't Verraad. 

{==772==} {>>pagina-aanduiding<<}

Bevreesd voor 't staal der Grieksche klingen, 
Beducht voor trouw, die 't goud versmaadt, 
Wordt slechts op vuige hurelingen 
De proef genomen door 't Verraad. 
De proef gelukt: helaas! dier snooden 
Wordt naauw 't geroofde goud geboden, 
Of zij verzaken eed en pligt, 
En aan uw laffe rooverbenden 
Wordt, door dit eed en trouwe schenden, 
Een nooit verwachte zege ligt. 
 
Nu waagt uw vloot zich langs de stranden 
Van 't welgewapend Ipsara: 
't Verraad geleidt haar, waar te landen; 
Zij volgt zijn helsche schreden na. 
Zij weet, de donders, die haar dreigen, 
Zijn door 't Verraad gebragt tot zwijgen. 
De huurling vliedt; het beulenrot 
Rukt aan tot schrikbare euveldaden: 
De Griek, bedrogen en verraden, 
Schept moed uit wanhoop in zijn lot. 
 
Schoon, heinde en ver, de vanen wappren 
Van 't roofziek Ottomansch gebroed, 
Het klein getal der Grieksche dappren 
Grijpt, bij hun nadring, nieuwen moed. 
Nog aarzelen die duizendtallen; 
Nog schromen zij, om aan te vallen: 
Daar brult de donder uit de vloot; 
De helsche toorts der Razernijen 
Doorvliegt der Ottomannen rijen, 
En alles ademt bloed en dood. 
 
Geen hoop blijft over meer op 't leven. 
Wie kan hier denken aan gevaar? 
Neen! vast besloten hier te sneven, 
Sluit zich de Grieksche heldenschaar. 
Met gade en kroost op 't diepst bewogen, 
Dringt nog een traan zich in hunne oogen; 
Maar 't hart verheft zich tot den strijd; 
Geen hoop blijft over op victorie; 
Te vallen, is hun doel en glorie, 
Als offers, 't vaderland gewijd. 
 
Gelijk wanneer de orkanen woeden, 
En, met een schriklijk golfgeklots, 
De opeengestuwde watervloeden 
Te bersten spatten op de rots, 
Zoo dringen in gesloten orden 
De woeste Muzelmansche horden 

{==773==} {>>pagina-aanduiding<<}

Der Grieksche helden klein getal; 
Doch, hoe verwoed zij hen bespringen, 
Zij storten neder voor hun klingen, 
En strekken 't Grieksche heer ten wal. 
 
Maar, even als de woeste baren, 
Bij vloed, zich jagende op het land, 
Met elken golfslag hooger varen, 
En verder schieten op het strand, 
Zoo, (hoe veel Turken mogen vallen) 
Zoo rukken nieuwe duizendtallen 
Op de afgematte strijders aan: 
Wat baat hun strijden, wat hun pogen? 
Neen, 't is geen menschelijk vermogen, 
Dat zulk een aantal kan weêrstaan. 
 
Verwonnen? Neen, van plaats verdrongen, 
Rukt 't heldenkroost van Ipsara, 
Hoe hard bestreên, hoe fel besprongen, 
In orde, naar Sanct Nicola. 
Daar is voor hen, vermoeid van strijden, 
Het eindperk van hun ramp en lijden; 
Daar wacht hen 't glorierijk vergaan. 
De storm begint; de sterke wallen, 
Van alle zijden aangevallen, 
Bezwijken voor de Halve Maan. 
 
De voortogt van dit heer Barbaren, 
Dat niets van heldengrootheid weet, 
Gestaag versterkt door nieuwe scharen, 
Staat reeds tot roof en moord gereed. 
Deze aanblik doet geen Grieken schromen. 
Het uur der wraak is nu gekomen: 
Zij wenken zich het laatst vaarwel; 
Zij zien met vreugd de lont verschijnen.... 
Daar stort zij in de sulfermijnen, 
En onder 't moordrot berst de hel. 
 
Een vlam, als wen, uit Etna's holen, 
De vuurzuil tot de starren stijgt; 
Een rook, als wen, met asch en kolen, 
Hij 't licht der zon te dooven dreigt; 
Een slag, als wen, na 't heimlijk branden, 
Hij eensklaps, uit zijne ingewanden, 
Een gloênde rots ten hemel smijt, 
Hier heuvlen slingert in de wolken, 
Ginds meren dempt, en nieuwe kolken 
Voor nieuwgeschapen meren splijt! 

{==774==} {>>pagina-aanduiding<<}

De nacht dekt, met zijn somber duister, 
De puinen van Sanct Nicola; 
Geene enkle star vertoont haar' luister 
Aan 't wreedgeteisterd Ipsara. 
In schrik, in angst, in bange zorgen 
Verbeidt het Turksche heer den morgen. 
Aurora spreidt haar uchtendrood.... 
Wat aanblik! hier, waar Turken streden, 
De Grieksche dappren wondren deden, 
Heerscht op de puinen stilte en dood. 
 
Hier, onder rookend puin begraven, 
Zonk met den Griek, in 't eigen graf, 
't Verachtlijk rot dier vuige slaven, 
Wier bloed der Vrijheid wrake gaf. 
Zij, uitgezonden om te moorden, 
Zij vielen, in deez' heilige oorden, 
Waar Nicola nog gister stond; 
Daar werd, in 's afgronds open monden, 
Het beulenrot op ééns verslonden; 
Daar mest hun rif den vrijheidsgrond. 
 
Bedwelmd, in dof gepeins verloren, 
Staart nu het heer der Halve Maan, 
Dat zuchtend slechts zijn smart doet hooren, 
Het schrikbaar graf der makkers aan. 
Maar eensklaps raakt hun woede aan 't branden, 
En, met schuimbekkend knarsetanden, 
Schreeuwt luide om wraak het gansche heer; 
De Rotsnimf hoort het woedend brullen, 
Waarmeê zij Ipsara vervullen, 
En kaatst het van de bergen weêr. 
 
Nu vangt de moord van werelozen, 
Van kindren, vrouwen, grijsaards, aan. 
Die wreedheid doet geen lafaards blozen; 
Ze is eigen aan de Halve Maan. 
Geen lachje in 't oog der zuigelingen 
Kan het versteende hart doordringen, 
Ontbloot van alle menschlijkheid. 
Wie kon ook menschlijkheid verwachten? 
Neen! vrouwen moorden, grijaards slagten, 
Is echte Turksche dapperheid. 
 
Zoo zijt gij door verraad gevallen! 
Zoo heerscht de Turk in Ipsara! 
Zijn vaan waait van het puin der wallen 
Van 't omgekeerd Sanct Nicola. 
Nu stoft hij op zijn heldendaden; 
Voedt nieuwe hoop op nieuw verraden: 

{==775==} {>>pagina-aanduiding<<}

Heel Ipsara is een woestijn: 
Na korten tijd, na weinig dagen, 
Zal Samos Turksche vlaggen dragen; 
Als Ipsara zal Samos zijn! 
 
Wat voert gij op uw trotsche baren, 
Egesche zee! naar 't bloedig strand? 
Wat vloot komt ijlings aangevaren, 
Ter wraak van 't uitgeblaakte land? 
Wen, met de dappre Ipsarioten, 
Het heldenvolk der Hydrioten, 
En 't vrijheidskroost van Spessia, 
Ter wrake snellen op hun kielen, 
Dan zien wij 't moordrot ras ontzielen, 
Gewroken zien wij Ipsara. 
 
Wijl zij hunn' roof ter schepe dragen, 
Juicht luid der moordenaren schaar, 
Als waar' heel Griekenland verslagen, 
En denkt en droomt van geen gevaar. 
Daar zien zij Grieksche wimpels wappren. 
Daar naakt de vloot der Grieksche dappren.... 
Nu ligt hun trots op ééns ter neêr; 
De schrik bevangt die laffe zielen; 
Zij snellen bevend naar hun kielen, 
En denken aan geen tegenweer. 
 
Wat blijft hun over, dan te vlugten, 
Te vlugten met den meesten spoed? 
Zij weten, wat hun staat te duchten 
Van der getergde Grieken moed. 
Dit moordrot heeft geen zelfvertrouwen. 
De vloot kapt ijlings de ankertouwen, 
Verlaat haar makkers op het strand; 
Niets baat hun smeeken, niets hun kermen; 
De vlootvoogd weet van geen ontfermen; 
Reeds zwelt het zeil; men steekt van land. 
 
Wat baat die vlugt! De vloot der Grieken 
Stort zich op de Ottomansche vloot; 
Zij snelt haar na op vlugge wieken, 
En voert verwoesting mede en dood. 
Daar vliegt de donder der kartouwen 
Door romp, door zeilen, mast en touwen; 
Daar vat de vlam, en 't moordgebroed, 
Op ééns gebliksemd in de wolken, 
Weêr neêrgesmakt in 's afgronds kolken, 
Wordt daar verslonden in den vloed. 

{==776==} {>>pagina-aanduiding<<}

Het opperhoofd der moordenaren, 
Voor eigen lijfsbehoud beducht, 
Verlaat de vloot, doorklieft de baren, 
En zoekt zijn heil in laffe vlugt. 
Verwarring heerscht - wie zal gebieden? 
Wat vlieden kan, denkt slechts aan vlieden. 
Omringd bijna van elken kant, 
Van alle zijden aangegtepen, 
Wordt 't overschot der Turksche schepen 
Vernield, veroverd of verbrand. 
 
Van Ipsara's verheven stranden 
Aanschouwt de Turksche schaar, met schrik, 
De Grieksche vloot, gereed te landen, 
En siddert voor dat oogenblik. 
Geen schuilplaats komt dit rot te stade; 
Zij weten, hun wacht geen genade; 
Te luide roept om wraak het bloed 
Der Grieken, die door 't moordstaal vielen: 
Ter neder met die laffe zielen! 
Ter helle met dit snood gebroed! 
 
‘Vergeefs geknield! Neen, moordenaren! 
Hier is de wraak geregtigheid. 
Neen, monsters! u bij 't leven sparen, 
Waar' zwakheid, geen grootmoedigheid. 
Geen smeeken komt u hier te stade; 
Geen Griek vond ooit bij u genade - 
Vaar dan ter hel, gij beulenrot!’ 
Zoo spreekt de vlootvoogd; 't heer der Grieken 
Snelt op hen toe met arendswieken, 
En drijft hun 't wraakzwaard in den strot. 
 
‘Zoo is dan Ipsara gewroken!’ 
Dus spreekt de heervoogd 't leger aan: 
‘Van 't puin der wallen, die nog rooken, 
Waait wederom de Grieksche vaan. 
Dit is uw werk, o vrijheidszonen! 
Zoo kondt ge aan heel de wereld toonen, 
Wat moed de vrijheidsmin u gaf; 
Zoo dwingt ge zelfs uwe eigen beulen, 
En die verachtlijk met hen heulen, 
Een' onbegrensden eerbied af. 
 
Waar is hij, die aan slaafsche banden 
De voorkeur boven vrijheid geeft? 
Hij kome, en zie aan deze stranden, 
Wat geest in vrijheidszonen leeft! 
Die geest laat zich door niets verdrukken; 
Te zoet is 't heilige verrukken 

{==777==} {>>pagina-aanduiding<<}

Van 't boven alles dierbaar pand. 
Moog' 't Turksche staal hun hartaâr kerven, 
Zij vallen, lagchen, en - zij sterven 
Den heldendood voor 't vaderland. 
 
Voor 't vaderland gevallen helden! 
Wij wijden aan uw lot een' traan. 
Het nakroost zal uw' roem vermelden; 
En eeuwig zal uwe eerzuil staan. 
Ja, laten onze tranen vloeijen; 
Ja, laten zij uwe asch besproeijen: 
Vol eerbied dankt u 't gansche land. 
Gij gaaft aan 't vaderland uw leven; 
Uw voorbeeld leert ons, fier te sneven 
Voor Vrijheid en voor Vaderland. 
 
O ja, gevallen vrijheidszonen! 
Wij vreezen voor den dwingland niet. 
Moog' vrij Euroop' de menschheid honen; 
Daar 't ons aan 't moordstaal overliet; 
Ja, zweve ook op dat deel der aarde, 
Dat vrijheid teelde, vrijheid baarde, 
De helsche geest der slavernij, - 
Geen nood! wij durven dien verachten; 
Geen nood! wij kennen onze krachten; 
En bukken voor geen dwinglandij. 
 
Eer treffe uw noodlot ook ons allen, 
Eer treffe 't lot van Nicola 
Alle onze steden, onze wallen, 
Dat eer heel Griekenland verga, 
Dan dat wij ooit, voor die ons drukken, 
Verachtlijk, als hun slaven, bukken! 
O ja! wij zweten 't op uw graf: 
Nooit worden wij der Turken slaven; 
Neen! liever, onder 't puin begraven, 
Strekke ons heel Griekenland ten graf! 
 
Maar neen! zoo we ons der Vrijheid wijden, 
Dan ziet ons oog die jammren niet; 
Zoo wij manmoedig blijven strijden, 
Dan opent zich een blij verschiet. 
De slaaf, slechts moedig in het moorden, 
Weêrstaat, in deze heilige oorden, 
Geen' held, door vrijheidsmin geducht. 
Getuige, dappre togtgenooten! 
Getuige zoo veel trotsche vloten, 
Verbrand, veroverd, of gevlugt. 

{==778==} {>>pagina-aanduiding<<}

O! nog een korte wijl gestreden, 
Nog ééne vloot, of twee, verbrand, 
En al ons lijden is geleden, 
Gered is 't lieve vaderland. 
Dan, in der Vrijheids schaaûw gezeten, 
Wordt al 't geleden leed vergeten: 
De Faam doet onze daden kond. 
Dan waagt geen vloot van die Barbaren 
Zich langer meer op onze baren: 
Wij sluiten ze in den Hellespont.’ 


Aan een woud.


Wat somber voorgevoel doorhuivert mij de leên, 
En zinkt mij op de borst, en boeit mijn zwakke schreên! 
Wat achtbre majesteit verspreidt zich om mij heen, 
Houdt me opgetogen! 
Hoe toont ge, o heilig Woud! mij mijne nietigheid, 
Waar, in de zachte schaaûw der zwijgende eenzaamheid, 
Ik aan mijn dagen denk, bij smart en vrolijkheid 
Zoo ras vervlogen! 
Hier ruischt de stem van God uw gele blaadren door, 
En werpt ze, half verdord, al dwarlend op mijn spoor. 
Hoe statig spreekt die stem, en dringt mij 't harte door: 
‘Zoo is uw leven!’ 
Zoo zal ik eenmaal dan, als uw verdorde blaân, 
Op de eigen stem van God, verdorren en vergaan? 
Zoo wordt ééns mijn gebeent', wat tombe er bij moog' staan, 
Aan 't stof gegeven? 
Waartoe dan mijn bestaan, mijne afkomst meer geroemd, 
Daar zich toch de eigen aarde als onze moeder noemt, 
Daar eenmaal de eigen dood van loof en van gebloemt' 
Mijn lot zal wezen? 
Gelijk ge uw fiere kruin in lucht en wolken baadt, 
Der stormen kracht braveert, en onbeweeglijk staat, 
En, schoon der eeuwen last zich op uw schoudren laadt, 
Niet weet van vreezen; 
Zoo sla ik, vol geloof, het natbekreten oog 
Naar d' ongeschapen troon des Eeuwigen omhoog; 
Daarheen vliedt ééns mijn geest, en zal der wolken boog 
Met kracht doorboren. 

{==779==} {>>pagina-aanduiding<<}

Vast staat gij, schoon d'orkaan in magt, al teistrend, groeit. 
Zoo sta, wat noodvlaag mij door 't rillend harte loeit, 
Mijn onbezweken moed! 'k Zal ééns, van 't stof ontboeid, 
Haar woên niet hooren. 
Gelijk de kleine worm, die aan uw voeten woelt, 
En daar, bij 't stormgehuil, zich vrij en veilig voelt, 
Zoo wil ook ik op God, die mijn geluk bedoelt, 
In nood betrouwen. 
Geloof, mijn twijflend hart! dat Hij u niet vergeet, 
Die met eene enkle span des aardrijks lengte meet, 
Wiens oog het vogeltje op der boomen wollig kleed 
Zijn nest ziet bouwen. 
Ge ontsluijert mij, o Woud! het heugelijkst verschiet. 
Hier hoor ik het gedruisch des snellen tijdstrooms niet. 
't ls alles eeuwigheid! Ik voel alleen mijn niet, 
Mijn onvermogen. 
Mijn ziel voelt zich bekneld, benaauwd door 's aardrijks band. 
'k Doel op volkomenheid, en leef voor hooger stand. 
'k Zie van deze aarde omhoog naar beter vaderland, 
Met smachtende oogen. 
Daalt ééns mijn levensdag, is ééns mijn avond daar, 
'k Zie mijn' Verlosser en de jubelende schaar 
Der Englen, en mijn stof is, op der dooden baar, 
Bevrijd van zorgen. 
Breekt ge eenmaal, woeste Tijd! mijn' ranken levensstaf, 
Dan spreidt me een Engel Gods een rustbed in het graf; 
'k Geniet een' zachten slaap, (de dood weert stoornis af) 
Tot d' eeuwgen morgen. 
 
h.f. kohlbrügge. 


De ezel-harddraverij te Teinach.

In de bevallige, aan den voet van het zwarte Woud, nabij de schilderachtige ruïne van Zavelstein gelegene badplaats Teinach, in Wurtemberg, kunnen de aldaar talrijk verzamelde gasten, op St. Jakobs-dag, 25 Julij, des namiddags, een schouwspel genieten, dat allczins bevorderlijk voor de spijsvertering te achten is. - Van alle dalpaden, door het gebergte loopende, komen rustige molenaarsknapen op deftige ezels aanrijden, welke (de ezels, meenen wij) er zich vrij wat op schijnen te laten voorstaan, dat zij nu den zak met den

{==780==} {>>pagina-aanduiding<<}
molenaar verwisseld hebben, en van tijd tot tijd elkander, als oude bekenden, met een juichend yah! begroeten. Op een plein voor het Heerenhuis is de renbaan afgeperkt; aan wederzijden verzamelen zich de aanschouwers. De Policie heeft ook hier het opzigt, maar bezigt, tot bewaring der orde, in stede van andere wapenen, alleen gevulde gieters, waarmede de voordringende nieuwsgierigen worden besprengd; eene, der Najade van de weldadige bron waardige, methode. Behoeven wij te zeggen, dat de schoone sekse inzonderheid haar deel erlangt in dezen besproeljenden wederdoop? - De ezels scharen zich in slagorde, en alles wacht op het sein des begins. Elke ezelkavalier heeft het oog gerigt op het wit, en poogt zijn beest desgelijks op hetzelve, door eenige opwekkende spoorslagen, opmerkzaam te maken; hetgeen de ezels toonen te begrijpen, door hunne ooren terug te trekken. Eindelijk wenkt de kampregter, en krachtige ribben. stooten drijven de ezels, niet naar het wit, maar uit elkander. De pogingen der ruiters, om hunne harddravers op de baan der eere en des gewins te leiden; de wederspannigheid dezer dieren, die geen denkbeeld van eer, en geen voordeel van het gewin hebben; de deelnemende vreugd des publieks; het geschreeuw en gegil van dezulken, in wier midden zich een der ezels werpt: dit alles te zamen levert een tafereel op, dat de somberste menschenhater niet zonder lagchen kan aanschouwen. Eindelijk is het twee of drie der rijders gelukt, hunne beesten in de rigting van het wit te brengen; elk beijvert zich, den anderen voorbij te streven; na vele steken en streken heeft één van hen het geluk, dat zijn ezel in den draf komt, en onafgebroken naar het doel blijft rennen; allen doen hun best, hem nabij te komen; vergeefs! de vooruitstrevende heeft nagenoeg het wit bereikt, terwijl de anderen nog met de koppigheid hunner dravers kampen; de aanschouwers juichen alreeds den overwinnaar toe - maar zie daar blijft de ezel plotseling,
als versteend, vlak bij het wit staan, en, door den schok, tuimelt de teleurgestelde ruiter, die reeds den prijs meende te hebben weggedragen, van zijn graauwtje in het zand. Met frisschen moed ijlen nu de andere rijders voorwaarts; maar de van zijnen last bevrijde ezel springt met een luid yah! daar tusschen, en brengt de rijen zijner broeders in wanorde; hier stort een ruiter, daar weder een ter aarde, tot dat eindelijk het toeval, die koppelaar der fortuin, eenen anderen ezel, die veelligt nooit

{==781==} {>>pagina-aanduiding<<}
gedroomd had, dat hij daar zou aanlanden, naar het doel voert, wiens meester nu den prijs, een halsdoek, eene tabakspijp, of iets dergelijks, maar de ezel, gelijk het gemeenlijk gaat, niets anders wegdraagt, dan de reeds ontvangene ribbenstooten. - Menschen en ezels begeven zich nu wederom naar de plaatse, vanwaar zij gekomen zijn.

Het noodlottig zeetogtje.

(Een Engelsch Verhaal.)

De bruidegom van het schoone grietje was een jong en flink matroos. Innige zielevreugd straalde van het door de zon gebruinde gelaat. De fiere, heldere oogen fonkelden door de zwarte lokken, die over het voorhoofd zwierden. Geen wakkerder, rapper gast op de gansche Britsche vloot! Ook was hij van goeden huize, hoewel zijne ouders weinig in de melk te brokken hadden. Thans, (het was Zondag) daar hij grietje lindsay, zijne schoone bruid, bezocht, in zijn zondagspak, met den witten stroohoed, het fijne overhemd, den lossen zwarten halsdoek, en den sierlijken bamboesstok in de hand, bestraalde de vrolijke morgenzon geen' knapper jongen en geen mooijer meisje in gansch Schotland, dan grietje en haar bruidegom. - ‘Waarom hebt gij lorenz niet medegebragt?’ vroeg grietje, die zoo graag ook den broeder had begroet. Harry leide haren arm in de zijne, en zeide haar nu, dat het vandaag lorenz' dag niet was, om aan wal te gaan. Intusschen begonnen de klokken van rondomme te luiden, en de weg werd vol van netjes uitgedoste, kerkwaarts strevende landlieden. De lucht was mild. De tuinen aan wederzijden prijkten in hunnen schoonsten luister. o, Hoe zacht en teeder was het groen, dat de boomen kloedde; hoe pronkten de versche lentebloemen in het welriekende gras! - ‘Laten wij naar Leith gaan, langs een' allerliefsten weg, dien ik ontdekt heb,’ sprak de verrukte zeeman, en leidde zijn bruidje op een bekoorlijk bijpad, dat door menig klein, wit traliehek in de heggen zich als verscholen heenkronkelde. De muggen dansten in de lucht; van rondomme zongen de vogels; geen wolkje was er aan den hemel te zien; van de stille zee zag men niets, dan eene uitgebreide schitterende lichtstreep. Het lieve, zalige paar kuijerde door de bloemen en boschjes, en

{==782==} {>>pagina-aanduiding<<}
bemerkte niet eens, dat de klokken reeds hadden opgehouden te luiden; en, toen men eindelijk de kerk bereikt had, was de deur al gesloten en het gezang begonnen. Grietje durfde het nu niet meer wagen binnen te treden, en verweet zich heimelijk hare onachtzaamheid omtrent den welbekenden gewijden stond. Het maakte haar verlegen, dat zij zoo rondkuijerde, terwijl anderen in de kerk zaten; en zij bad harry, eenen anderen weg in te slaan, opdat niet hare verwaarloozing der Godsdienstoefening door den een' of ander' werd opgemerkt. ‘Zie toch eens!’ riep harry lagchend; ‘daar liggen onze kerktorens, ons bosch, onze hutten! Laten wij daarheen kuijeren. Mij dunkt, ik kan u heden geen fraaijer gezigt aanbieden.’ Zoo gingen zij dan naar den nabijzijnden oever. De frissche zeelucht kleurde grietje's gelaat met een zacht rood, nog verhoogd door harry's hartelijke liefkozingen. Nu stonden zij, arm in arm, aan het strand, en staarden naar de vloor. ‘Die daar,’ riep harry, ‘is ons fregat, de Tribune! Ligt het niet, liefste grietje, als een vogel op het water? Het zeilt ook heerlijk, zoo wel in storm als bij goed weêr.’ Het lieve meisje keek naar het schip, welks wimpels in de lucht fladderden, en hare oogen vulden zich met tranen. ‘Ach!’ zuchtte zij, ‘dat wij nu zulk een glas hadden, als mijn vader had; dan konden wij misschien onzen lorenz zien.’ - ‘Hoerah! hei!’ riep harry, ‘daar komt juist ter regter tijd eene onzer ligte booten voor den wind aandansen. Wilt gij uwen lorenz nog eens zien, dan moet het heden zijn; welligt gaan wij nog dezen nacht in zee.’ - Op eens vermeesterde
grietje 's hart de wensch, aan boord te gaan, om den geliefden broeder nog eenmaal te zien. Naauwelijks had harry dit bemerkt, of hij voerde haar naar de landingsplaats, sprak een woord met zijne maats, hief haar flink in de boot, en - daar zweefde zij luchtig heen, en had weldra het fregat ter halver wege bereikt. De nieuwheid van dat alles liet het arme kind dusverre niet tot nadenken komen, dat zij kwalijk deed, buiten weten harer moeder, zoo ver van den kerkweg af te dwalen; maar nu kon zij toch niet nalaten te bedenken, hoe zij, weêr thuiskomende, het der goede moeder zou zeggen, dat zij niet in de kerk, maar op het schip geweest was. Het werd haar bang en banger te moede bij het luid en lustig geschater des scheepsvolks, hetgeen haar nu als sabbatschennis in de ooren klonk. Zij wilde zich voor

{==783==} {>>pagina-aanduiding<<}
hare moeder en voor zichzelve daarmede verontschuldigen, dat alleen het verlangen naar haren beminden broeder haar naar zee getrokken had; maar, daar zij op dat pas den druk van harry's arm, die haar zacht en teeder omvat hield, voelde, verloren deze verontschuldigingen hare klem; zij klaagde nu zichzelve van ongehoorzaamheid tegen haar gewisse en tegen hare goede moeder aan, en tranen schoten haar in de oogen. Harry, meenende dat de zee haar angst baarde, preste haar, met bemoedigende woorden, nader en inniger aan zijne borst. - Op dat oogenblik zweefde, op ligte veder, eene zeemeeuw juist boven de boot. Een der matrozen greep een geweer, en mikte op den fraaijen vogel, terwijl hij boven hun hoofd eenen kring beschreef. Grietje sprong eensklaps op, en riep: ‘Ach! dood den schoonen vogel niet!’ Zij struikelde, en viel voorover tegen den schutter, die daardoor ook het evenwigt verloor; de snelle beweging van den verschrikten harry en eene ligte windvlaag kwamen daarbij; de boot sloeg om, en de afgrond greep zijne prool!..... Van den oever zoo wel, als van het schip, werd het ongeval gelijkelijk opgemerkt; een aantal booten snelt ter hulpe; maar de Dood was de helpers verre vooruit met zijnen roof: toen de boot van het fregat ter noodlottige plaatse kwam, was niets meer op het oppervlak der wateren te zien! Eindelijk vertoonde zich het grijze hoofd des ouden stuurmans: terstond werd hij met een roeiriem opgevischt, maar kwam niet weder bij. Een vrouwelijk gewaad werd op eenigen afstand vernomen; men ijlt daar heen, en ook grietje wordt in de boot omzigtig opgehaald, met iets zwaars, dat haar aanhing; dit was harry needham, de getrouwe, die, zijne bruid willende redden, met haar was ondergegaan, en, terwijl de eene hand aan haar kleed bestorven was, in zijne andere hand nog eene losgescheurde haarlok hield geklemd, bij welke hij
zijne geliefde had gegrepen, om haar aan den afgrond te ontrukken. Men meende bij beiden nog eenig spoor van leven te ontwaren, hoewel alle gevoel te eenemaal scheen uitgebluscht. De redders, waaronder zich ook lorenz lindsay bevond, roeiden ijlings naar het schip, waar harry en grietje in des Kapiteins kajuit gedragen werden. Grietje bekwam weder; maar harry was dood.


{==784==} {>>pagina-aanduiding<<}

Het houten tafelbord voor grootvader.

Wat ik hier zal vermelden, is, helaas! niet verdicht. Te vele hatelijke werkelijkheid kwelt dagelijks ons gevoel, dan dat men iets anders dan het goede behoorde te verdichten.
Zekere huisvrouw had zulk een' geweldigen afkeer opgevat tegen den vader haars mans, (een grijsaard, die niemand leed deed) dat zij het niet kon verdragen, hem te zien eten van gelijke borden met de overigen des gezins. Zij ging, in haren onzinnigen haat, zoo verre, dat zij haren echtgenoot, een schrijnwerker van beroep, droug, voor den armen ouden man een houten bord, of liever bak, te vervaardigen. Deze, die de misdadige zwakheid had, vergetende wat hij zijnen ouden vader verschuldigd was, zijner vrouwe te wille te zijn, was juist met dezen hatelijken arbeid onledig, toen zijn zoontje in de werkplaats kwam. ‘Wat maakt gij daar, vader?’ - ‘Een houten bord, mijn zoon!’ - ‘Voor wien?’ - ‘Voor uw' grootvader.’ - ‘He! dat is grappig. En wanneer zal grootvader daaruit eten?’ - ‘Alle dagen.’ - ‘Ha! ha! En waarom grootvader, en niet ik, of moeder, of gij, vader?’ - ‘Omdat ... omdat ... omdat hij oud is.’ - ‘Zoo! Dan zal ik ook zulk een bord voor u maken, als gij oud zijt; niet waar, vader?’
Bord en gereedschap vielen, op dit kinderlijk woord, den vader uit de handen; zijne borst verhief zich; de verkrachte natuur hernam hare regten; zijn gemoed schoot vol; tranen bevochtigden zijne oogleden; hij nam het kind op zijne sidderende knie: ‘Neen, mijn zoon!’ riep hij uit, ‘neen! gij zult er nooit een voor mij maken; en God verhoede, dat ik dit bord voltooije!’

Zonen! Dat, in den schoot des overvloeds, omringd van vrienden en vermaken, en in het genot van de wellusten des levens, uw oude vader altijd een gouden bord aan uwe tafel vinde, den lekkersten bect aan uwen disch, een' gemakkelijken leuningstoel aan uwen haard, het beste bed in uw huis, en, bovenal, eene teedere en eerbiedige plaats in uw hart!


(*) Dit is reeds geschied in No. V van 1822.

(*) Moest dit niet heil of geluk zijn?

(*) De Redacteur, verzocht het volgende te plaatsen, vermeende zulks niet te mogen weigeren; latende den steller van het geschrift aan de Roomsch-katholijken dezer dagen verantwoordelijk voor den heftigen toon in deze uitdaging van eenen achtingwaardigen Remonstrantschen Leeraar, ten gevolge zijner regtmatige verontwaardiging over eene terging zonder oorzaak, eenen wrok zonder wedergade, en eene aantijging zonder bewijs.

(*) Het is tegenwoordig Mode bij de vijanden van het goede, om alle nuttige en voor het Menschdom behoudende inrigtingen, b.v. de Vaccine, den Moloch te noemen. Alle de kwaden en het kwade, de Turken, filips II, leicester, de kinderpokken, de bedelarij, de slavenhandel, het gebrekkige schoolonderwijs
enz., daarentegen, roemen en verheffen zij. Zij vereeren dus het kwade Beginsel; en wie naar hen hoort, maakt zich aan erger Afgoderij schuldig, dan een Heiden, die zijnen jupiter toch nog Optimus Maximus noemde. O, werd de helsche Inquisitie hier te lande eens ingevoerd, hoe zouden zij juichen! hoe zouden zij hunnen God danken!...

(*) Men hoore, wat de koopman melchior hernandez, van Joodsch-gezindheid betigt, tot zijne Regters zeide, na gepijnigd, meer dan vijftienmaal in verhoor geweest, menigmaal met den brandstapel bedreigd, en reeds met het duivelsgewaad (der tot de houtmijt bestemden) omhangen geweest te zijn, en nadat zijne in doodsangst gedane aangifte van zestig personen, die hij als geheime Joden opgaf, dezen beulen nog niet genoegzaam was:
‘Wat kan men mij doen? mij verbranden? welaan, dat men dat doe! ik kan het onmogelijke niet verklaren, daar men mij vraagt naar zaken, waarvan ik geene de minste kennis draag. Weet dus, Mijne Heeren, dat alles, wat ik tegen mijzelven getuigd heb, waarachtig, maar dat alles, wat ik van anderen verhaalde, leugen is. Immers van die laatsten heb ik daarom alleen gesproken, omdat ik zag, dat het u aangenaam was, dat ik u onschuldige lieden noemde, om die ongelukkig te maken; en, daar ik noch namen, noch personen kende, heb ik slechts genoemd, die mij voor den geest kwamen, in de hoop van aldus een eind aan mijn lijden te maken.’ Men was hiermede niet tevreden, maar bezwoer hem bij zijne eeuwige zaligheid, de waarheid te belijden. Doch hij hield zich volstandig bij zijne uitspraak, en werd geworgd en verbrand.

(*) Zoo heeft de titel; en namen wij deze woorden schier onbedacht over, toen de vraag ons inviel, of men ook zou schrijven: De wetgeving op Sinaï is een bewijs voor de Goddelijkheid des Jodendoms? Zoo neen, dan is het ook verkeerd, dat Christenen spreken van de Goddelijkheid des Christendoms, als zij het Geloof, maar geenszins de Geloovigen of Belijders van Jezus bedoelen.

(*) Wat, voor hetwelk. Deze Germanismus heerscht geheel het werk door. Meer blijkbaar Duitsche zegswijzen hebben wij in de vertaling aangetroffen. Anderen mogen die opmerken. Wij wenschen ditmaal daarbij onze Lezers niet te toeven, of, waar gewigt van zaken ons roept, tot woordenzifterij af te dalen.

(*) Naauwelijks is hier eene aanhaling noodig, daar men weet, dat wij bedoelen, wat men leest in den Emile, dans la suite du Livre quatrième; zelfs treft men van het Fransch grootendeels eene vrij goede overzetting hier aan, door den Vertaler van planck geleverd in de noot onder bl. 122.

(*) Daarop dringen steeds de Ongeloovigen, en elk, wien het wonderdadige in de Schrift ten aanstoot is. Wij stemmen hun toe, die juiste grenzen aan te wijzen, zal den Wijsgeer wel altijd ondoenlijk zijn. Maar is zulks noodig? Of zijn de grootere teekenen en openbare Wonderen van Jezus en zijne Gezanten, met name zijne Opstanding, in onze
verlichte dagen, natuurkundig beter te verklaren, dan in de Middeleeuwen, en door Joden? Is men daartoe wel een haarbreed genaderd? Men leze des, en geloove, wat kenmerk draagt van waarheid en hoogere tusschenkomst. Men veroorlove zich geenszins den tekst geweld aan te doen.

(*) Ook elders ontbreekt het in dit boek aan stoute, ja vermetele onderstellingen niet. Bij voorbeeld op bl. 108 wordt gesproken van een ontwerp tusschen joannes den Dooper en jezus, om, met onderling overleg en volgens vooraf beraamde schikkingen, op te treden ter predikinge! Verontwaardiging belet ons, hiervan meer te zeggen, dan dit: Joannes werd opgevoed in de gebergten van Judea, en was, vóór hij zich aan Israël vertoonde, in de woestijne (lukasI); jezus te Nazareth in Galilea. Hebben zij elkander immer ontmoet? Van hunne Moeders is het aangeteekend. Het andere gevoelen omtrent de hoofdpersonen heeft geen gezag, en moet, volgens bijgaande noot des Vertalers, niet ten ergste bij planck geduid en uitgelegd worden. Het zij zoo!

(†) Men vergelijke hiertegen 's mans eigene woorden, door ons op bl. 184 aangehaald; en men zal bevinden, dat, om planck als een' zwakken verdediger der Openbaring te kenschetsen, veel minder noodig was, dan door ons is aangevoerd. De man zelf getuigt het immers.

(*) Voor het overige kan men ook met de gevoelens van planck eene andere plaats vergelijken van rousseau, Lett. III de la Montagne. Trouwens het is zoo vreemd niet, dat Duitsche Neologen, vijandig tegen allen invloed van gezag en voorgang, ook zonder rousseau te noemen, in waarheid bij hem ter schole gaan. Zij deden het vóór meer dan dertig jaren; en om hunne vermeende oorspronkelijkheid willen wij aan onze Oostelijke Naburen van dien stempel den naam van Neologen niet betwisten.

(*) Hoe rijmt de Dichter dit met hetgeen hij in hetzelfde Gezang zegt?

O grijpt dan moed! - de zaligheid 
Word immers allen toegezeid, 
Die zich naar Jezus wenden. 


(†) Dus ook deze troostelijke zondaarsleer:

Waar het helsche vuur der zonden, 
Op het hevigst brand en werkt, 
Wordt den vloed van Gods genade 
Wel het meest en eerst bemerkt. 


Zoo zondige men er dan maar op aan, opdat de genade des te grooter worde!

(*) Deze zielroerende Opdragt begint aldus:

Vriend costa! mag ik aan U, ook mijnen dank opdragen? 
Dat gij in zulk een tijd, in deeze booze dagen, 
Gelijk een moedig held, in 't slijk der straten stapt! 
En niet in 't wilde schermt, enz. 
O! mogt uw ijvrig voorbeeld nog eens daar toe strekken, 
Dat eenen heldenreij, voor waarheid en voor deugd, 
Het zwaard uit zijne scheê, grootmoedig mochten trekken; 
De dwaling hier verjoeg. Dat gaf ons hemelvreugd! - 


(*) Het verwondert ons, bij deze bronnen niet de schoone berigten van barrow over Cochin China, vooral met de ophelderingen van malte-brun, genoemd te vinden.

(*) Ten aanzien echter van het aangehaalde bij trigland, uit het Protocol van den Amsterdamschen Kerkeraad, lezen wij het volgende: ‘Men leest in de Handelingen van dien Kerkeraad, in 't jaar 1603 gehouden, wel van arminius' beroep en vertrek naar Leyden’ (en bij die gelegenheid de allergunstigste getuigschriften aan hem), ‘maar niets van dat alles, waarmede in trigland's uittreksel die uitmuntende man (arminius) wordt bezwaard. Vanwaar dan dit uittreksel? Wel, uit een opstel, 't welk veertien jaren daarna, en acht jaren zelfs na den dood van arminius, eerst is opgesteld van den Predikant plancius, den ouden benijder en vijand van arminius en zijne Ambtgenooten, ten verzoeke (let wel!) van den bitteren en beruchten Prediker adriaan smout,’ enz. enz. Het is der moeite waard, deze geheele noot na te lezen bij regenbogen, Historie der Remonstranten, Iste Deel, bl. 70; als ook a. stolker, arminius herdacht, 3de Aant.

(*) Reeds vóór eenige maanden was deze Recensie bij dit Tijdschrift ingekomen; maar men vermeende dezelve niet te kunnen plaatsen, zoo lang dit Formulier niet algemeen verkrijgbaar was gesteld. Gaarne erkent de Steller, dat hij met weérzin het werk van eenen sedert Overledenen in zijne onwaarde vertoont; dan, hij acht zich verpligt, van wege het belangrijke der zaak, dit onaangenaam gevoel te doen zwijgen, ten einde het Publiek omtrent dit geschrift, eerst onlangs algemeen gemaakt, naar eisch in te lichten.

(*) Indien immer dit Formulier voor de Militaire Hospitalen der Nederlanden in handen komt van trommsdorff, bidden wij hem, den trap van kennis onzer Artsenijmengkundigen niet even oppervlakkig te beoordeelen. Bij ons wordt de Pharmacie, gelijk alle wetenschappen in het algemeen, voor 't minst even grondig beoefend en aangekweekt als in Duitschland; en wij kunnen hem verzekeren, dat de Nederlanders de Duitschers geenszins behoeven te hulp te roepen, om hun deze wetenschap te leeren, ja dat zij, des noods, hen in elk ander opzigt zeer wel zouden kunnen ontberen. Men wete voorts, dat de Heer harbaur den Nederlander een vreemdeling is; hij is een Elzasser.

(*) Wij kunnen ons niet wederhouden, na het overlijden van Doctor harbaur, thans nog deze plaats hiernevens te voegen van den steller des artikels, Revue des Journaux, te vinden in het laatste nommer van de Bibliothèque médicale, uitgegeven wordende bij tarlier, te Brussel: ‘L'art de guérir va prendre maintenant un nouvel essor dans notre royaume, et il sera maintenant libre à nos médecins militaires de publier les succès qu'ils auront obtenus.....’ Sprekende van de oogontsteking (ophthalmia), zegt dezelfde Schrijver: ‘Personne ne peut ignorer, que, par une bien grande fatalité, les médecins belges, qui ont écrit sur cette affection, qui règne parmi nos troupes, n'ont pas été écoutes, et qu'il en est même un, qui a éprouvé des désagrémens pour avoir exprimé franchement son opinion.’

(*) Dezelve wordt in Siam sommono-codom genoemd. Gaudma en codom is waarschijnlijk dezelfde naam. Sommono zal een titel van waardigheid zijn.

(*) Wie onzijdig den staat der verlichting in de 17de en 18de Eeuwe verlangt te toetsen, en het geschrijf van da costa in vele wedersproken te zien, die leze het XIVde Stuk van teyler's Tweede Genootschap; en, over den invloed der latere jaren op den godsdienstigen en zedelijken toestand van Europa, de Prijsverhandeling van Mr. j.m. kemper, in teyler's Godgeleerd Genootschap, D. XXVIII, wiens raad God gave, dat meer opgevolgd was of werd door de Mogendheden in ons werelddeel!

(*) (*) Wat hierover, en deels ten voordeele van den befaamden hildebrand, gezegd wordt, scheen ons niet onbelangrijk toe.

(*) ‘Men vindt de vermaning van Paulus in haar geheel, Rom. XII:3; waar zij eigenlijk aldus luidt: ‘dat men niet overwijs zij, meer dan men behoort wijs te zijn; maar dat men wijs zij tot gezond verstand.’

(*) Zie, over het eerste, Letteroeff. 1823. No. I. bl. 19-25.

(*) Ook het gebruik van Jurés en openbaren geregtshandel wordt wèl beoordeeld. Zeker regter zeide, bij zulk eene gelegenheid: Ladies, you may go home again; the bawdy trial does not come on till to morrow. (Gaat maar weêr naar huis, Dames! het morsig verhoor begint morgen eerst.)

(*) Onder den naam van zevende verandering van Vistnum in Rama, Afgoderij der O.I. Heidenen, achter de Beschrijving van Malabar, Coromandel en Ceylon, fol. bl. 72-88.

(*) Boven welke NB. een ezelskop uitsteekt, (zie haafner, bl. 277, en de afbeelding bij baldeus, bl. 77.) doch waarschijnlijk eene vinding van lateren tijd.

(*) De naamlijst der Inteekenaren, gedrukt in halve regels, beslaat meer dan 40 bladzijden, en doorheen staan op iedere bladzijde over de 50 namen.

(*) Zie ons Meng. voor 1823, bl. 531 env. voor 1824, bl. 1 env.

(*) Lett. voor 1817, bl. 505 env.

(†) Scheltema, Mengelwerk, D. I. St. 2. bl. 180 env.

(*) Lett. voor 1823. bl. 411, en Meng. bl. 499, 531 env.

(*) Als eene bijzonderheid (zegt loosjes) verdient hier aangeteekend, dat op dit Chassinet, voor de Stads- en Boekdrukkerij van de Heeren enschedé geplaatst, door eene onbekende hand, een stuk papier behendig werd vastgehecht, waarop met groote letteren de naam van enschedé stond, en voorts met kleine letteren daaronder:

Met regt blinkt ons dees rij van groote Drukkers tegen; 
Bescheidenheid alleen heeft enschedé verzwegen. 


(*) Lett. voor 1823, bl. 511 env.

(*) ‘Keith noemt deze werking eene drift; en deze is de meest passende benaming, zegt treviranus. Maar eenen naam
voor een verschijnsel te hebben, is zeker nog geene verklaring.’

(*) ‘Von dem Bau und Natur der Gew. S. 395.’

(†) ‘Aristoteles, de Anim. L. II. Cap. 4.’

(‡) ‘Oken's Naturphil. Th. II. S. 63, 64.’

(§) ‘Nicholson, Journ. Vol. XIV. p. 410. Treviranus, Beytr. zu Pflanz Phys. S. 191. Davy, Agric. Chem. S. 33. Trommsdorff, Agric. Chem. S. 17.’

(**) ‘P. miller, Kruidkundig Woordenboek, bl. 1102. Zoo is de verklaring, die franz von paula schranck, in zijne Naturgeschichte der Pflanzen, S. 341, hiervan geeft, ook op geenerlei wijze voldoende.’

(*) ‘Graaf georg von buquoy, in Praag, heeft het eerst de aandacht gevestigd op de betrekking tusschen de verschijnselen van Magnetismus, Galvanismus en Phytoismus, in gilbert's Annalen, B. LXVII. St. 3. J. 1821. S. 325.’

(*) Van andere dichtstukken in dezen bundel, hoe veel schoons zij bevatten, en het werk van Meesters zijn, mogen wij dit met gelijke ruimte niet zeggen. Althans, hoe ongaarne wij dit feestwerk aan eene al te strenge beoordeeling willen onderwerpen, vordert toch onze taak, ter waarschuwing, laat het zijn, voor anderen, eenige bescheidene aanwijzing van onachtzaamheden. Van dien aard zijn de regelen op bl. 78, waar men leest:

Zoo staart een reiziger, der Alpen top bestegen 
Voor de uchtendschemering, verrukt het zonlicht aan, 
Terwijl 't nog al om laag in duisternis gelegen, 
Aan 't neevlig luchtruim naauw een enkle ster ziet staan. 


Wij begrijpen niet, hoe men de zon beneden den gezigteinder kan aanstaren; en, wil men dit op de morgenschemering toepassen, wat zin heeft het dan nog, dat het zonlicht naauw eene enkele ster ziet?

Wederom, de rijmklank op bl. 203, bosch en Gods, verdient, zoo al eenige verontschuldiging, alvast geene navolging.

Nog vinden wij, bl. 216, eene vergelijking, die, in eenen deftigen feestzang, den lezer, ons althans, deed meesmuilen, wegens het spelemeijen der aarde,

Als 't meisje, aan 't welk de min een bruiloftskransje gaf! 


Voorts stieten wij op een' harden en gebrekkigen regel, bl. 222:

Welzalig die in 't Bijbel-spoor treedt. 


Tusschenbeiden, bl. 221, wordt gewaagd van Haarlems Hout, en daarop volgt:

De zon dook, door de westerpoorte, 
Meer helder 't meir in. 


Onwillekeurig dachten wij, dit lezende, aan het Haarlemmer-Meer, in het Oosten van den Hout gelegen. Noodzakelijk moet dus hier door 't meir de Noordzee verstaan worden. Maar dan mogen wij toch zeggen:

Quandoque bonus dormitat Homerus. 


(*) Lett. 1823, bl. 413 env.

(*) Deze zijn niet de Bestuurders der letter- en kunstkundige werkzaamheden, die bij ieder Departement afzonderlijk bestaan, maar meer van het gebouw, de huishouding en corporéle belangen.

(*) Op den rand van de eerste der Landkaarten staat aan de buitenzijde bovenaan 35o, moet zijn 33o.

(*) Letteroeff. voor 1823, bl. 413.

(*) Behalve de reeds uit koning's Verhandeling (bl. 323) bekende plaats van koornhert, vinden wij hier eene andere van dien vaderlandschen Schrijver en Dichter, op aanwijzing van den Leidschen Hoogleeraar tijdeman, geplaatst; en mag men zich vleijen, dat de Heer koning eerstdaags eene derde getuigenis van denzelfden koornhert zal bekend doen worden.

(*) De Redacteur vermeent de tolk te zijn van al zijne Lezers, wanneer hij bij hartelijken dank voor de mededeeling de bede voegt om meer soortgelijke, voor het vaderlandsch gevoel zoo wel, als in menig ander opzigt, hoogstbelangrijke bijdragen.

(†) Deze was de vrouw van jo. polyander a kerchoven, (zoon van den bekenden Leidschen Hoogleeraar in de Godgeleerdheid van denzelfden naam) Heer van Heenvliet, Luitenant Houtvester van Holland.

(*) 's Hertogenbosch. Deze stad was aan fredrik hendrik overgegeven, op den 14 September 1629.

(†) Versta, dat men dan geene zwarigheid meer zou maken in grotius terugkomst in het vaderland toe te staan.

(§) Dat is, zij staan niet stil; zij gaan even zeer voort en verloopen.

(**) De Koning van Frankrijk, die aan grotius een jaargeld had toegelegd, dat slecht betaald werd, om reden, die men straks zien zal.

(††) Marbault, schoonbroeder van den Heer maurier, destijds Gezant van Frankrijk bij de Algemeene Staten.

(*) In deze geheele periode bedoelt de Schrijfster zeker ook haren broeder zelv', van wiens ijver zoo min haar man als zij voldaan waren, en van wien zij meermalen klaagden, dat hij hen niet naar wensch diende.

(†) Te Parijs.

(§) Zie hiervan de bijzonderheden in het Leven van de groot door brandt en van cattenburch, I. 291. 381. II. 13. 14. 87. 108. 110.

(**) Dit ziet voornamelijk op de groot's Beleg van Grol, in 't Latijn uitgegeven.

(*) Deze was kasper van vosbergen, weleer Raadsheer in den Hoogen Raad van Holland, thans, wegens Zeeland, Afgevaardigde bij de Algemeene Staten.

(†) Dat is, als wij eens eenig verzoek gedaan hebben, men zal ons wel persen, om nadere verzoeken te doen. - Wie gedenkt hier niet aan de ondervinding van velen in lateren tijd?

(§) Dat is te zeggen: zoo wij slechts voordeel zochten, wij zouden dat elders wel vinden kunnen, zonder dat wij noodig hadden, daartoe, in het vaderland, laagheid te doen.

(**) Men kan daarvan vele bijzonderheden vinden in de gemelde Levensbeschrijving, bij voorbeeld op bladz. 373-375 van het Iste D.

(*) Zie brandt, als boven, bladz. 250.

(†) Zie van cattenburch, als boven, bl. 5, 6, en 223, 224.

(*) Deze waar was dan toen vrij wat duurder dan thans.

(†) Namelijk, dat ik zal koopen, als ik geld heb.

(§) De door hem veroverde
Spaansche Zilvervloot was onlangs binnen onze havens gekomen.

(*) In een' anderen brief spreekt zij van een' mantel en van rabatten, dat is beffen of halskragen.

(†) Hierdoor verstaat zij niemand anders dan fredrik hendrik zelf. Zoo noemde grotius hem mede Cousyn. Zie brandt, als boven, bl. 360. In brieven van anderen van dezen tijd vond ik den Vorst ook met dezelfde namen genoemd. Zie ook den brief van onze maria bij den Heer scheltema, in zijn Mengelwerk, D.
II. St. 1. bl. 106.

(§) Men zie derzelver gedeeltelijken inhoud bij aitzema, Zaken van Staat en Oorlog, D.I. bl. 517 in fol. Deze heeft echter de uittreksels van drie brieven tot een geheel, alsof het slechts één brief geweest was, te zamen gesmolten, gelijk mij uit de afschriften der brieven zelve, welke thans voor mij liggen, blijkt.

(*) Disp. adv. Eberhard.

(*) Zie Spectator, No. VI.

(*) Zie zijne Toelichting van da costa's Geest der Eeuw.

(*) Johanna d'albert verlangde haars vaders testament te zien; hij beloofde haar zulks, ‘onder beding, dat zij voor hem gedurende de verlossing een lied zou zingen, opdat zij geen jammerend en morrend kind baarde.’ De Prinses had den moed, woord te houden, zingende te midden der smarten een lied in de Bearnsche sprake. Hist. du Roy henry le grand, par de perefixe, T. I. p. 16.

(*) Als ten antwoord op de plompe aardigheid der Spanjaarden, bij johanna's geboorte: de koe heeft een lam gebaard, omdat het wapen van Bearn uit twee koeijen bestond; waarom zij ook den vader van johanna kocherder noemden. Als boven, T. I. p. 17.

(*) Voorgelezen den 13 November 1823 in het Departement Hardinxveld der Maatschappij Tot Nut van 't Algemeen.

(*) Wij herinneren onzen Lezer hier de fraaije Anekdote nopens voltaire, ons medegedeeld in het Christ. Maandschrift der Amsterd. Ringsverg. 1822, bl. 546, volg. Misschien spelen er nog wel meer, in stilte, maar vermakelijk, met de molens van den braven don quichot, als groote..... kinderen. Proficiat illis!

(*) Mijne Lezers houden mij, hoop ik, den hier gevoerden toon, bij dit onderwerp, ten goede. Difficile enim est satyvam non scribere.

(*) In eene spreekbeurt in het Natuurkundig Gezelschap aldaar, den 19den December 1823.

(*) Ten einde zijne Lezers op het regte staudpunt te plaatsen ter beoordeeling van dit Dichtstukje, acht de Redacteur niet ondienstig, hier te zeggen, dat de Maker van hetzelve Turfschipper is van beroep; vertrouwende, dat men het nu gereedelijk met hem ééus zal zijn, dat hij de aanmoediging wel verdient, welke hem de Redacteur, door de plaatsing van het stukje, zijnde nagenoeg een eersteling, zoo gaarne verleent.

(*) Voorgelezen in het Departement Nijmegen der Maatschappij tot nut van 't algemeen, Oct. 1822.

(*) Deze was zaakgelastigde van Zweden in den Haag, en de groot moest van hem zijne wedden ontvangen.

(†) Deze schijnt de kassier van spiering geweest te zijn.

(‡) Versta den Grootkanselier van Zweden, axel oxenstiern.

(§) Zoon van haren broeder, den Rentmeester van Zeeland bewester Schclde.

(*) Dochter van jakob campe, Gecommitteerden Raad van Zeeland enz., gehuwd geweest met martha van reigersberch, zuster van onze maria.

(†) Zie cattenburgh, Vervolg van 't Leven van de groot, bladz. 14.

(*) Wie hier bedoeld worde, weet ik niet.

(†) De van der dussens waren Regeringsleden van Delft.

(‡) Leonard, Lid van den Hoogen Raad.

(§) Jonker otto van zevender, Heer van Kenenburg, Baljuw van Voorne.

(**) Dirk meerman, later Burgemeester van Delft, Ridder enz.

(††) Een zoon van den Thesaurier-generaal der Unie, joris de bije.

(*) Den Rentmeester.

(*) Zie c. brandt, Leven van de groot, bladz. 291, 292.

(*) De bevoegdheid tot dit kontrakt uit den aard der zaak, en niet uit de pofitive wetgeving, voortvloeijende, kan de meerderjarigheid vooruitgaan, evenzeer als de staat, tot het algemeen belang, de diensten zijner jonge burgers vóór hunne meerderjarigheid kan vorderen.

(*) Zie thenard, Traité de Chimie. Paris 1821, Tom. 3. pag. 543.

(*) Men houde in het oog, dat het tooneel in Gelderland, en wel vóór ruim vijftien jaren, in een burgergezin, voorvalt.

(*) Men leze hier met name het bondig Vertoog over de Geeselstraf, te vinden in dit Mengelwerk voor 1823, No. VIII.

(*) Zoo de beredeneerde Catalogus hier niet dwale. De steller dezer dichtregelen bekent gereedelijk zijne onbedrevenheid in de Genealogie der Vorslen.

(*) Vid. bilderdijk, ad voc. ‘Beendersoep.’

(*) Een hedendaagsch schrijver, na bewezen te hebben, dat de vermaarde Piramiden van Egypte kerkhoven waren, zegt: ‘Men mag gelooven, dat de trots der Despoten van een bijgeloovig volk er gewigt in gesteld hebbe, om voor hun rif eene laatste ondoordringbare woonstede te bouwen, wanneer men weet, dat het, van vóór mozes, een leerstuk te Memphis was, dat de zielen, na verloop van 6000 jaren, wederkeerden in de ligchamen, welke zij hadden verlaten: vanhier, dat men zoo veel zorg droeg, om die zelfde ligchamen voor ontbinding te bewaren, en poogde, derzelver vormen, door middel van specerijen, banden en sarcophagen, te behouden.’

(†) Mumioe: dit woord, noch van Griekschen, noch van Latijnschen oorsprong, schijnt even min van de Egyptische taal af te stammen; want de Egyptenaars gaven den naam van Gabbaras aan hunne gebalsemde of gedroogde lijken. Eenige schrijvers leiden mumia van het Arabische mum af, dat was (cire) beteekent.

(‡) In dezelfde vlakte van Saccara, waar de menschelijke Mumiën zijn bijgezet, bevatten de onderaardsche verblijven ook een groot aantal dieren. De Heer denon heeft kelders bezocht, in een' van welke hij meer dan 500 Mumiën van Ibissen vond, volkomen wel bewaard gebleven; en er waren er, wier toebereiding dezelfde was met die van eene menschelijke Mumie.

(*) De overige stukken linnen werden gemakkelijk afgezonderd; men heeft 380 ellen aan banden van 2 en 3
duim breedte gemeten, en 250 vierkante ellen van verschillend lijnwaad, (ongeveer 2800 vierkante voeten.)

(*) De Heer de lescluze, na de kusten der Zwarte Zee te hebben doorreisd, scheepte op die van Azof eene geit met haar jong, een' bok van Thibet en een' ram van Circassië in, welke hij den Koning der Nederlanden heeft aangeboden, en die, in afwachting van nadere orders ter overbrenging naar een voor dezelve meer geschikt gewest, zich nog te Gent bevinden.

(*) Belzoni (zie zijne Reizen in Egypte en Nubië) heeft verscheidene Mumiën onderzocht, of, zoo men wil, geplonderd, nog door geen' sterveling aangeraakt, onder anderen ééne, die gebakerd was in zeer fijn lijnwaad; ter plaatse van het hart vond hij eene metalen plaat, bedekt met eene andere, zeer gelijk aan zilver; op deze waren de oogen eener koe gegraveerd, het zinnebeeld van de Godin isis; op het midden der borst vond hij eene andere plaat, waarop eene gevleugelde globe was afgebeeld; onder het laatste omkleedsel was het linnen nog zeer fraai; eindelijk kwam hij tot op het lijk, waarvan niets dan de beenderen overig waren, die eene geelachtige kleur hadden aangenomen.

(†) De Egyptenaars hadden den grootsten eerbied voor de katten, welken dieren de eer der begrafenis met veel plegtigheids te beurt viel; terwijl de dood eener huiskat haren meester even veel rouws veroorzaakte, als het verlies van een lid des huisgezins. Behalve het zinnebeeld van bubastis, was de kat ook dat der Maan, en wel bijzonder der Maan in het eerste kwartier. Zon en Maan waren de groote voorwerpen der eerbiedenis bij de Egyptenaars.

(‡) Eene Mumie, door den Heer blumenbach geopend, had ook ingezette oogen, gemaakt van katoen, met hars bestreken.

(*) Eenigen hebben beweerd, dat de figuren, voorgesteld op de deksels der kisten, portretten waren der overledenen; anderen, dat men op de mannelijke Mumiën de beeldtenis van osiris, op de vrouwelijke die van isis gewoon was te schilderen. Niets, intusschen, duidt aan, dat de figuur, afgebeeld op het deksel van de kist der onderhavige, isis voorstelt; maar alles doet gelooven, dat het de overledene is, welke men daarop heeft willen afbeelden, onder het zinnebeeld van bubastis, Godesse der Jeugd.

(*) Zoo zouden ook wij eenen Heelmeester in Vriesland kunnen noemen, die, vóór de bekendwording der koepok onder ons, op het punt geweest is, om de jenner van Nederland te zijn. -
Redact.

(*) Jenner tracht, in een zijner geschriften, te bewijzen, dat de koepok afkomstig is van eene ziekte der paarden, het beenwater (the grease) genoemd, en welke door de boeren, die hunne koeijen molken, nadat zij de zieke paarden verzorgd hadden, was ingeënt. Nieuwe proefnemingen schijnen te bevestigen, dat de inenting van de grease even werkzaam was ter behoeding tegen de kinderpokken, als wanneer men de stof nam van de koe.

(*) Men leide hem ditmaal toe 10,000 p. st., de Koning 500, en in 1807 voegde men er 20,000 p. st. bij, te zamen omtrent f 400,000 Holl.

(*) Bijdragen tot de Huishouding van Staat, Vden Deels 2de Stuk, bl. 170.

(*) Eene zeer merkwaardige beschrijving van deze fabrijk is te vinden in het Magazin zur beförderung der Industrie, Th. I, S. 223.

(*) De Redacteur, getroffen door dit eenvoudig, maar roerend dichtstukje van een eerzaam Dienstmeisje, brengt hetzelve, na bekomene vergunhing, onveranderd, en zoo als het uit een bewogen hart ter penne uitvloeide, onder het oog zijner Lezeren; zich verblijdende, dat, even als Sneek haar francijntje, ook Amsterdam haar jacomijntje noemen kan.

(*) Wanneer het gewigt van het ligchaam zonder het kogeltje is gelijk a (Fig. 4), dat van het balletje gelijk 1/n, a, dan zal de afstand van het zwaartepunt van het geheele zamenstel tot het balletje altijd gelijk zijn aan n maal den afstand van dit zwaartepunt tot het zwaartepunt van het ligchaam
zonder het kogeltje; en wanneer men den eersten afstand ϕ, den tweeden ψ noemt, zal altijd ϕ=1/n ψ. Zij (Fig. 4) x het ophangpunt, waar de wijzer omdraait, d het zwaartepunt van den wijzer zonder het kogeltje, en stelle men, dat het zwaartepunt van het geheele zamenstel (kogeltje en wijzer te zamen genomen) in het ophangpunt x valt, als het kogeltje in a geplaatst is; men stelle vervolgens, dat het kogeltje in g verplaatst wordt, dan zal het zwaartepunt van het zamenstel
in λ vallen, en xλ zal zijn	=	a g
	- want
	n+1


{== afbeelding 
	==} {>>afbeelding<<}
    


Wanneer nu het kogeltje een' vierden cirkel heeft afgelegd, en in b gekomen is, zal het zwaartepunt van het zamenstel
in o" zijn, en xo" zal wederom = xλ	=	ag
	- zijn
	n+1


{== afbeelding 
	==} {>>afbeelding<<}
    

even zoo bewijst men, dat xo' = xo" = xλ	=	ag
	-
	1+n


en dat dus het zwaartepunt een' cirkel beschrijft.

(*) Niet alleen volgaarne aan dit en meer nog van soortgelijken aard; maar ook, zoo wij hopen, eerlang aan een fac simile van hare hand, dat reeds bewerkt wordt. Redact.

(†) V. Append. Epp. grot. N. 135. 141. 204.

(‡) U.S. No. 339. Cattenb. Verv. van de groot's Leven, bl. 16-18.

(*) Cattenb. als b. bl. 436. uit de Vita grotii, vóór zijne Opp. Theoll. en burigny, Vie de grotius, Tom. II. p. 234. 235. 248.

(†) In Epp. Clave ad App. N. 585.

(‡) In App. 599.

(§) Zie den brief van onze maria van 12 Aug. 1624 bij den Heer scheltema, in zijn keurig Mengelwerk, D. II. St. 1. bl. 97 env. en hetgeen, in den tekst, zoo aanstonds zal voorkomen.

(*) Zie van hem brandt, Hist. der Reform. D. III. bl. 938. en Epp. gr. Append. N. 168. 179. 182.

(†) In de Vita grotii, vóór zijne Opp. Theoll., wordt, voor swaerdecroon, screvelius genoemd; doch, schoon ik den schrijver daarvan voor een' van de groot's nakomelingen houde, zeg ik echter, dat hij hier een' misslag begaat. Men kan dit duidelijk opmaken uit den brief aan screvelius zelv', App. No. 238, en zie verder No. 202. 204. 213. 214.

(*) V. Grot. Epp. App. N 56.

(†) Laurens reael, van wien zie het Mengelwerk van scheltema, D. I. St. 2. bl. 57-124. Daar blijkt op bl. 110. 111, dat hij waarschijnlijk in 1637 Admiraal van Holland zou geworden zijn, zoo zijn dood niet ware tusschenbeiden gekomen. Hier ziet men, dat de groot zijne verheffing reeds voorzag in 1630.

(‡) François d'or, voorheen Predikant te Sedan, doch om zijne Remonstrantsche
gevoelens van zijnen dienst verlaten, thans te Parijs jonge lieden in den kost houdende en de Fransche taal onderwijzende.

(§) De groot, namelijk, was thans ernstig bedacht op het verlaten van Parijs.

(*) Zie de meeste van de groot's brieven, in den Appendix tusschen No. 59 en 82, en pieter's eigen' brief aan den Hoogleeraar van limborch, bij scheltema, Mengelw. D. II. No. 3. bl. 12-15.

(†) Epp. grot. P. I. Ep. 427.

(‡) Epp.
gr. App. No. 326. 328-330.

(§) Epp. App. No. 328.

(*) Epp. grot. Part. I. No. 407. 453. et App. 335. 351.

(†) In App. 253. 259. et Part. I. 267.

(‡) Zie, onder anderen, in Append. No. 312. 314. 317. 322. 323.

(§) Epp. Part. I. No. 324. 330.

(**) Men kan met dezen brief de brieven van de groot vergelijken, in Append. N. 352. 360. 379. 380.

(*) Wie de brieven van grotius van later tijd gelezen heeft, moet erkennen, dat de schrijfster het zeer wêl had. V. in Cleve ad N. 360. 503.

(*) Ook hiervan blijkt de waarheid uit de latere brieven van de groot.

(†) Met zijne vijftien jaren was hij Advocaat.

(‡) Epp. App. N. 365. 367.

(§) Epp. P.I. 573. App. 369. 374. 379. 537 555.

(*) Vid. Epp. App. N. 380. et in earum Clave, Suppl. ad N. 389. 393. 395.

(†) App. N. 406. 410. 421. 425. 426.

(‡) Bij cattenburch, bl. 437, uit het Leven van de groot vóór de Opp. Theoll.

(§) App. N. 395.

(**) App. N. 455. (non 555) 25 Maj. 1639.

(††) App. 465. 518. 521. 526. 537. 601. et in Clave ad 538. 593. 596.

(*) App. 468. 469. 492. 5.6. 541. et in Clave ad 395. 473.

(†) App. 543. 585. 588. 590. 607, 615. et in Clave ad 389. 501. 541. 585. cett.

(‡) App. N. 590. 623. 624. 634. et Supplem. in Clave ad N. 480. 524. 515. 53[.].

(*) App. N. 518. 521. Supplem. in Clave ad 524. 547. et tandem, quae, in fine Clavis, No. 523 Appendicis substituta est epistola.

(*) App. 533. et Clav. ad 554.

(†) App. 539. 542. 555. 558. et in Clave ad 527. 531. 540. 541.

(‡) App. 610. 638.

(§) Onder anderen bij cattenburch en burigny, in de Levensbeschrijvingen zijns vaders, en in de reeds geroemde Redevoering van den Heer westerbaen. Burigny heeft menige bijzonderheid van zijn vroeger leven gemeld, waarvan wij boven gewaagden.

(**) Zie zijn Eigen Jaargety, bij den Heer westerbaen, bl. 27.

(*) Men zie ook burigny, Vie de grot. T. II. p. 239. 240.

(*) Matth. XI:29. Philipp. IV:5.

(†) Matth. V:9.

(‡) Matth. V:43-45.

(§) Ephes. IV:31. 32.

(**) Te zelfder plaatse.

(††) 1 Joan. IV:20.

(‡‡) 1 Joan. III:9. 10.

(*) Het slot der aanteekening aan het eind van het vorig gedeelte (bl. 313) toevallig over het hoofd gezien zijnde, laten wij dit hier volgen:

Het zwaartepunt legt daarenboven even veel graden af in den kleineren cirkel, als het kogeltje in den grooteren: want,
daar ad: xd = od: o'd

zoo is ao ∥ xo'

en derhalve ∟o ad = ∟o'ad.

(*) G. tenhaaff, Inwijdingsredevoering.

(†) J. j. plenck, Heelkundig Mengelwerk, bladz. 1 en verv.

(‡) Richerand, Nosographie et Therapeutique chirurg. Tome I, Préface, VII et suiv.

(§) P. f. heyligers, Oratio de vero Chirurgo, pag. 28 in fine.

(**) F. j.v. broussais, Examen des doctrines médicales, Introduction, pag. 2. 1821.

(*) Verhandeling over de Militaire Geneeskunde.

(*) Voorkomende in No. IV en V der Vaderl. Letteroeff. 1824.

(*) Van de Landmilitie namelijk, en zonder dat uit dezelve bleek, dat hij eene onteerende straf ondergaan had, wanneer hij bij de Marine niet zoude aangenomen worden.

Opheldering van den Inzender.

(*) Men zie, onder anderen, Konstitutiën en Tirannij, in het tweede deel der Krekelzangen.

(*) Voorgelezen in de Maatschappij felix meritis, en daarna in die tot nut van 't algemeen.

(†) Von dem Ursprung und den Absichten des Uebels.

(*) Zie 's mans Staat- en Letterkundig Mengelwerk.

(†) Levensgeschiedenissen voor jonge lieden, bij d. du mortier en zoon, D. VI; ook afzonderlijk.

(*) Mr. m.c. van hall, in zijne Redevoering over noordkerk; zie Magazijn, bij warnars.

(†) Men zie hierover eene Voorlezing van den Hoogleeraar verburg, te vinden in No. XV, voor 1823, van dit Tijdschrift; als ook een stuk van den Weleerw. delprat, in den
Recensent o.d. Rec. ter zelfde maand.

(*) Voorschrift der Mixtura Cholera:
R, Tinct. Columbae unc. iij.

- Cinnamomi Comp. sive

- Cardamomi Comp. sive

- Lavendulae Comp.

Sp. Ammoniae Arom. 
{== afbeelding 	==} {>>afbeelding<<}
    
 unc. β.

Aq. Menth. Pip. unc. ix.

M.f. Mixt. Cholera.

Dr. s. elk half uur twee groote lepels vol, tot dat het braken ophoudt.

(*) De ondervinding heeft mij geleerd, dat dit wel degelijk kan gebeuren: op onze Brik is, door middel van doorgezaagde watervaten, nooit een mijner lijders aan de Cholera Morbus van herhaalde warme baden verstoken geweest.

(*) Bij deze heldhaftige daad kwam den Redacteur onwillekeurig de verhevene zelfopoffering voor den geest van den moedigen guyon, die, min gelukkig, het slagtoffer werd van zijne schier voorbeeldelooze menschenmin; zie ons Meng. hier boven, No. II.

(*) Die kaatsen wil, verwachte den bal weêrom. Naar mate deze vinniger geworpen werd, moet ook de terugslag heftiger zijn. Mr. i. da costa smijt de zijne zoo wild en onbesuisd daarheen, als alleen den onbedreven' speler kan gebeuren: en wien is het alzoo te wijten, wanneer dezelve, schoon nimmer doel treffende, worden opgevangen door zulken, die, aan groote meerderheid in kennis mannenkracht parende, den moedwilligen knaap, door een' stevigen worp, duizelend ter neder werpen? Heeft hij niet zichzelven de roede besteld? En zoo getrooste zich de Heer da costa dan ook deze strenge kastijding, die, naar den wensch der Redactie, hem, zoo mogelijk, tot verbetering gedije!

(*) Zie Illustris Academia Lugd. Bat. 1613. J. meursii Athenae Batavae 1625. Chalmot's en andere Woordenboeken. Brandt, III. 929. IV. 302-305. Regenbocen, II. 183. 242-247, en vooral, ter uwer beschaming, chaufepié, Diction. art. bertius, die u zal toonen, hoe men Calvijnschgezind en echter billijk zijn kan.

(*) Zie valer. andr. Biblioth. Belg. op joannes harennius. E. van meteren, Hist. D. III. bl. 270. IV. 159. VIII. 107. Brandt, regenbogen, enz.

(†) Zie regenbogen, II. 243, 244, en de schriften, daar aangehaald.

(§) Zie baudart's Mem. X. 77. Brandt, II. 265, 266, 543, 544. Regenbogen, enz.

(*) De Lezer wachte eerlang eene, ons toegezegde, zeer belangrijke Waarneming, rakende de Cholera Morbus, van dezelfde oordeelkundige hand.

(*) Epp. gr. Append. N. 314. 317. 369.

(†) U.s. 213. et Part. I. N. 247. 330.

(‡) App. 362. 364.

(§) (§) U.s. 365. 368.

(**) App. N. 326. 335. 347.

(††) U.s. N. 403. 407. 409.

(*) Er schijnt eene ziekte onder de paarden in het leger geweest te zijn. De groot schrijft, dat er dagelijks wel 200 stierven. App. N. 409. 3 Oct.

(†) App. N. 412. 413. 414. 417.

(‡) U.s. 418.

(§) U.s. 421. 427. 428.

(**) U.s. 442. et Part. I. 1129. 1133. Deze twee brieven staan, in de uitgaaf, als aan hem, maar zijn aan zijnen Broeder dirk geschreven.

(††) U.s. 423. et P. I. 925.

(*) U.s. 442. 446. 459. (non 503.) 462. (non 506.) et P. I. u.s.

(†) App 652. 655. 658. 676. 679. 686. 688.

(‡) App. 456. (non 556.)

(§) U.s. 462. 465.

(*) App. 472.

(†) App. 475. et I. Part. 1306. Deze laatste brief is wederom niet, volgens de uitgaaf, aan cornelis, maar, gelijk uit den eersten blijkt, aan dirk geschreven, en heeft den Levensbeschrijver van de groot (burigny, II, 222.) in misslag doen vallen.

(‡) App. 491. 494. 495. 50[.]. 503. 504. 507.

(*) App. 507.

(*) App. 537. 582.

(†) Zie cattenburch, Vervolg van 't Leven van de groot, bl. 292, 293. De brief van onze maria, daar aangehaald, is mij gunstig medegedeeld door deszelfs tegenwoordigen bezitter, wiens zedigheid mij niet toelaat zijnen naam te noemen. De bijzonderheden, welke in den tekst onmiddellijk volgen zullen, zijn uit denzelven getrokken.

(*) Montre beteekent hier soldij, leening, gage. Het was thans, in Frankrijk, ellendig met de finantiën gesteld, en de troepen werden zeer slecht betaald.

(†) App. 582.

(‡) Ibid. 596.

(§) U.s. 597.

(**) U.s. 607. 610.

(††) U.s. 642. 645.

(*) Matth. VI:23.

(*) Men houde in het oog, dat hier een Franschman spreekt.

(*) Wij vermoeden, dat deze twee stukken van r. mirteus slechts verschillende uitgaven van hetzelfde werk zijn. Wij kennen ze niet, dan uit Catalogen.

(*) App. 600. 603.

(*) Zie wagenaar, Vaderl. Hist. XI. 317.

(†) App. 681-686, 695, 701.

(‡) U.s. 703. 706. 709. 714. 720. 721.

(§) U.s. 723. 726. 728. 731. 732. 741. 744, et Part. I. 1746.

(**) Part. I. 1757. 15 Apr. 1645.

(*) App. 668. 686. 688. en vele der volgenden tot 744. en in P. I. 1746. 1757.

(†) Vergelijk het Aanhangsel op cattenb. Verv. van het Leven van de groot, bl. 72-74.

(*) Zie aubery, Gedenkschriften, bl. 404. 405. Burigny, Vie de gr. II. 245. 246. Cattenburch, Verv. als b. bl. 436. 437.

(*) Zie het Aanh. op brandt en cattenb. bl. 41.

(†) Burigny, Vie de grot. II. 219.

(‡) Ex arn. poelenburgii Epist. ad gul. grotium, praef. ejus Dissert. Epistol. ed. Amstel. ao. 1658. 8o., waar men ook kan lezen, dat maria, wegens haren Man, verklaard had, dat hij noch in Frankrijk, noch elders, ooit den Godsdienst in eenige Roomsche kerk had bijgewoond.

(*) Ex Ep. cholmondeleji, subj. libr. grot. de verit. Relig. Chr. ex edit. clerici.

(†) Epp. grot. Append. No. 567. 5 Oct. 1641.

(‡) App No. 653. 16 Maji 1643. conf. No. 545. 552. 583. 588.

(§) C. brandt, Leven van de groot, bl. 192.

(**) In zijne Gedenkschriften, bl. 379.

(*) Burigny, Vie de gr. II. 234. 235. 248. Cattenb. Verv. op brandt, bl. 436.

(†) Wagenaar, Vaderl. Hist. XIV. 63-65.

(*) Herodotus, IX. C. 16.

(*) Van mitford, in zijne door eichstädt omgewerkte Geschichte Griechenlands.

(*) Handb. Cap. XIX. § 36. von der Entzündung der Leber.

(*) De losse en ongedwongene verhaaltrant, de voorname verdienste van dit stukje van een' onzer jonge vrienden aldaar, zal, vertrouwen wij, hetzelve met vermaak doen lezen. - Red.

(*) Plutarchus, in aristide.

(*) Plutarchus, in aristide.

(*) Eene gegravene vaart, welke men aan de grensscheiding van elke Plantaadje vindt, ter in en uitleiding van het water dienende.

(†) Eene kleine soort van krabben.

(*) Waarschijnlijk bedoelt de steller van dit verslag den Heer eugene de pradel. Toevallig viel ons in handen eene brochure, getiteld: Ire Improvisation, faite par e. de pradel, 18 Juillet 1824, à Paris. (Autographié Séance tenante.) ‘Christophe colomb’ was het door het lot aangewezen onderwerp, door hemzelven uit vier andere, hem ter keuze gegeven, gekozen. Na vijf minuten nadenkens, ving hij aan. Wij vonden ons opgewekt, om, te dezer gelegenheid, nagenoeg het vierde gedeelte der gansche Improvisatie hier letterlijk af te schrijven. Ex ungue leonem! - Redact.

	La captivité de Christophe Colomb.
Misérable jouet de la faveur des grands, 
Je souffre, je gémis dans une nuit profonde; 
Je meurs victime des tyrans, 
Et je viens d' agrandir le monde. 
Ah! du moins un penser vient consoler mon coeur! 
Oui ces jours, ces beaux jours s'offrent à ma mémoire, 
Où mon vaisseau dominateur 
S'avançait sur les mers pour conquérir la gloire. 
De combien de tourments j'ai payé mes travaux! 
Déja depuis deux mois nous voguions sur les eaux, 
Nous cherchions l'avenir, nous appellions la terre; 
Vain espoir, douceur ephémère! 
Nos yeux ne découvraient que le ciel et les flots; 
Autour de moi des matelots 
J'entendais gronder la colère. 
Colomb, me disent-ils, où veux-tu nous mener? 
Soudain furieux, ils s'avancent, 
Ils se pressent vers moi, s'élancent; 
Arrivez au trépas veut-on me condamner. etc. 


(†) Het zal wel overbodig zijn, den naam van onzen de clercq hier te spellen. Redact.

(*) Het is waar, in het tegenwoordig Europa doet men nog wel meer; maar abdoulrahman nam niet op, en betaalde contant.

(†) Nog later, na den val van Cordova, kon het kleine Rijk van Granada 100,000 ruiters en 200,000 strijders in 't geheel onderhouden.

(*) Deze bijzonderheden zijn ontleend uit cardonne, Hist. de l'Afrique et de l'Espagne sous les Arabes, p. 330-351, en oe lesner's Mohammed, passim.

(*) Wij, voor ons, in aanmerking genomen den aard der aldaar vermelde kwale zoo wel, als inzonderheid de stellige uitspraak des Bijbels, vinden vrijheid noch noodzake tot dusdanige verklaring. - Redact.

(*) Eenige weken na den afloop van dit geval zeide zijn Ed. mij, dat men toen ter tijd zijn oordeel gevraagd had, of dit Cholera Morbus moest heeten, dan neen; waar hij mij bekende op geantwoord te hebben, het daar niet voor te hebben gehouden. Ik begreep, dien Geneesheer te moeten verzoeken, dat, wanneer die vraag bij geval mogt herhaald worden, zijn Ed. er op zoude gelieven te antwoorden, dat, toen hij des avonds gekomen was, het tijdstip, om er over te oordeelen, was voorbijgegaan, daar de Cholera Morbus, wanneer dezelve in genezing overgaat, hare eigendommelijke kenteekenen, twaalf uren na den aanval, heeft verloren, vooral voor eenen Arts, die
dezelve nimmer gezien heeft. - Aanteek. van den Schrijver.

(*) De Redacteur kan zich niet onthouden, schoon buiten voorkennis van den zedigen Schrijver, echter met bewustheid, dat hem zulks vrijsta, hier nog het navolgende mede te deelen, dat, terwijl het denzelven tot eer verstrekt, zijns bedunkens wel mag geweten worden. Hetzelve is vervat in eene mededeeling, op des Redacteurs navraag deswege, en luidt aldus:

‘In antwoord op het door UEd. verlangde dient: dat, nadat ik de lijkopeningen te Malakka heb bewerkstelligd, zulks op Java ook heeft plaats gehad door verschillende Medici. Vooral heeft zich, zoo ik mij niet bedriege, hierin zeer verdienstelijk gemaakt de Chirurgijn. Majoor der Nederlandsche Marine, scelet. Toen ik echter de sectio cadav. verrigten zou, was dezelve, zoo ver ik ter goeder trouwe weet, in Nederlands Indië nog niet gedaan; ook is het mij niet gebleken, dat men in de Engelsche Volkplantingen hiertoe was overgegaan; hetgeen ik echter niet tot mijnen lof bijbrenge, daar het slechts de vervulling van mijn' pligt was; schoon mij te dier tijd door den toenmaligen Gouverneur van Malakka beloofd is, ter belooning aan Z.M. te zullen worden voorgestèld, hetgeen echter niet gebeurd schijnt.’

Wij voegen, uit hetzelfde schrijven, nog dit hierbij:

‘Wat aangaat de bedenking, dat de Cholera Morbus nimmer zoude kunnen ontstaan dan door besmetting, deze wederlegt zichzelve, wanneer men slechts opklimt tot den eersten individu, die in Indië dezelve gehad heeft. De wijze, waarop ik mij voor besmetting gehoed heb, is geene andere geweest dan de gewone: ik heb, vóór ik de sectio cadav. ondernam, eene matige hoeveelheid rooden wijn gebruikt, en terstond na derzelver afloop een bad genomen en van kleederen verwisseld; terwijl ik de gewoonte heb, onder het openen van lijken, altijd het een of ander aromaticum in den mond te hebben, en de saliva niet neder te slikken, welk laatste ik eigenlijk meer doe uit gewoonte dan uit overtuiging van noodzakelijkheid. Voor het overige moet ik UEd. verwijzen op het door mij genoemde prophylacticum, den rooden wijn namelijk, dien ik, als hoofdmiddel tegen de besmetting, door menigvuldige ondervinding heb leeren kennen, en waarin ik het meeste vertrouwen stel. - In het nu medegedeelde geval te Hillegom heb ik geene andere voorbehoedmiddelen gebruikt, dan het toedienen van een diaphoreticum aan twee der huisgenooten, die denzelfden dag ongesteld werden. Ik vreesde op dat oogenblik niet zoo zeer het contagium der Indiën, omdat het weder koel was,’ enz.

(*) Dit is te rekenen van den tijd der gevangenneming van de groot in 's Hage, op den 29 Augustus 1618.

(†) Toen werd, namelijk, aan de vrouwen veroorloofd, 't geen nu verzocht wordt, dewijl men 't haar ontnomen had. Zie brandt, Leven van de groot, bl. 211,

(‡) De Suppliante bevond zich thans aldaar.

(*) Het slot Loevestein namelijk.

(†) Prounink.

(‡) Dat niet alleen. Hy moest ze lezen. Zie brandt, bl. 214.

(§) Elsje van houwening.

(**) Dit duidt bedektelijk aan: zij kan zwanger worden; gelijk zij ook later nog twee kinderen ter wereld bragt.

(*) Van het slot te mogen gaan. Dit moest nu vooraf verzocht worden.

(*) Het woord, dat hier ontbreekt, is onleesbaar. Meesster heeft er gestaan; maar het is doorgehaald, en daar boven een ander geschreven; misschien Leeraar.

(*) Ook dit is onleesbaar. Het schijnt vader of ouders te zijn.

(*) Koning jakob I van Engeland, aan wien de beroemde Schrijver deze aanmerkingen in het
eerste jaar zijner Regering opdroeg.

(*) Wij hebben gemeend, aan deze eenvoudige zangen, uit den boezem van een der Zuid-Nederlandsche Departementen der loffelijke Maatschappij gevloeid, het verlangde plaatsje in ons Tijdschrift niet te mogen welgeren, - Redact.

(*) Onze Lezers kennen den nederigen Zanger, die hen (zie No. III.) reeds met eene proeve van, in zijnen stand minder verwacht, dichttalent verraste en vergastte. Wij vertrouwen, dat dit vloeijend gedichtje van dezelfde hand hun niet minder welkom zal zijn. - Redact.

(*) Twee omstandigheden wekten dit stukje uit de vergetelheid, waartoe het door de Redactie reeds verwezen was: de aankondiging en tentoonstelling, namelijk, op de jongste Amsterdamsche kermis, van twee, zoogenaamde, Mereminnen, eene van het mannelijk en eene van het vrouwelijk geslacht (zie Amst. Courant van 8 Sept. ll.); en, vooral, de verschijning van nieuwe Rotsgalmen: te midden van rotsen en klippen toch, waar het gevaar van schipbreuk groot is, zouden dusdanige wanschepsels, naar men wil, zich bij voorkeur ophouden.

(*) Uitgesproken in het Departement Zaandam der Maatschappij Tot Nut van 't Algemeen, Sprokkelmaand 1824.

(*) Zoo dit ook met nog meerdere bewijzen gestaafd moest worden, dan door den Heer smits en mij zijn bijgebragt, zoude ik mij nader kunnen beroepen op de volgende Diplomata van Hertog philips van Bourgondië, als een van 28 Februarij en een van 9 Maart 1426, en een van 11 Maart 1427, te vinden in mieris, Charterboek, bladz. 819, 823 en 876, mitsgaders op eene Rerum memorabilium, gestarum in oppido Huesdensi ac ejus territorio, compendiosa narratio, mss. van 1550-1560, bezeten en mij beleefdelijk medegedeeld door den oudheidkundigen Heer en Mr. w.c. ackersdijck.

(*) Dat dit met de daad, in den beginne, eeniglijk het geval geweest is, zou men misschien, met eenige waarschijnlijkheid, kunnen opmaken uit de reeds aangehaalde giftbrieven van philips van Bourgondië aan de Regulieren van het Klooster Eemstein, van 28 Febr. en 9 Maart 1426, bij mieris, als boven, bladz. 819 en 823.

(*) De Inleiding, en wat meer deze Voorlezing plaatselijks aan zich had, is weggelaten.

(*) Traité des Accouchem. Tom. I. p. 780.

(†) Manuale Operatiën, bl. 231.

(‡) In zijne Diana, bl. 777.

(§) Ibid. bl. 776.

(**) Verhand. van het Zeeuwsch Genootschap der Wetensch. IIIde D. bl. 319 en verv.

(††) Afzonderlijke bestaan er te Groningen; onder anderen werd, op verzoek van het Collegium Medicum, in 1767 eene Ordonnantie van wege het Stadsbestuur uitgevaardigd, waarbij aan Genees-, Heel- en Verloskundigen de verpligting tot de lijkopening, bij onverlost of hoogzwanger gestorvene vrouwen, ten sterkste wordt opgelegd. Zie Nederlandsche Jaarboeken, Mei 1767, bl. 555 en verv.

(‡‡) Zie hierover ook frank, Geneesk. Staatsregeling, Iste D. bl. 451 et seq.

(*) In de Letteroeff. voor Maart 1824. Boekbesch. bl. 134, 135.

(*) Wij stelden voorheen de grootte van dien Waard, met den Heer smits, (Verh. bl. 18) op omtrent 50,000 morgens. Wagenaar schatte dien op slechts 20,000. Doch in een Charter bij mieris (IV. bl. 804) wordt zij, met Tijselenswaard en den vrijen lande, op 30,000 gesteld. Maar misschien moet men dit alleen van hetgeen niet weder droog was geloopen verstaan.

(†) Met anderen uitgegeven door f. sweertius in Annall. Belgg. Francof. 1620. Niet, gelijk ik voorheen kwalijk gezegd heb, (hetgeen alleen van meyeri Annall. Flandriae waar was) 1580.

(*) Zie vooral de stukken, voorkomende op bladz. 672, 673, 674, 688, 693, 694, 723, 741, 804, 979, 1062.

