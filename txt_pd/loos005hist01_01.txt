
    
        
            
                Historie van Mejuffrouw Susanna Bronkhorst. Deel 1
                Adriaan Loosjes Pzn.
              
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1182 E 12
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Historie van Mejuffrouw Susanna Bronkhorst. Deel 1 van Adriaan Loosjes Pzn. uit 1806.
                
                REDACTIONELE INGREPEN
                p. III: de kop ‘Voorwoord’ is tussen vierkante haken toegevoegd.
                
                Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. π2, II, en 398) zijn niet opgenomen in de lopende tekst.
                
                [pagina π1]
                HISTORIE
                 VAN
                 SUSANNA BRONKHORST.
                
                [pagina I]
                HISTORIE
                VAN
                MEJUFFROUW
                SUSANNA BRONKHORST
                DOOR
                A. LOOSJES Pz.
                I. DEEL.
                
                TE HAARLEM,
                bij A. LOOSJES Pz.
                MDCCCVI.
                [pagina 397]
                A. Loosjes, Pz.
                HISTORIE
                van
                Susanna
                Bronkhorst.
                I.
                
                De Plaat te plaatsen tegen over bl. 254
                   
            
            
                
                    2009 dbnl
                    
                
                loos005hist01_01
            
            ebook
                unicode
                scans
            
            
                Adriaan Loosjes Pzn., Historie van Mejuffrouw Susanna Bronkhorst. Deel 1. A. Loosjes Pz., Haarlem 1806
                
            
        
        
            DBNL-TEI 1
        
               
           
               Historie van Mejuffrouw Susanna Bronkhorst. Deel 1
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Historie van Mejuffrouw Susanna Bronkhorst. Deel 1
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-10-05
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Adriaan Loosjes Pzn., Historie van Mejuffrouw Susanna Bronkhorst. Deel 1. A. Loosjes Pz., Haarlem 1806
 
Zie: https://www.dbnl.org/tekst/loos005hist01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
        
        



{== afbeelding 
	
bl. 97.==} {>>afbeelding<<}
    



{==III==} {>>pagina-aanduiding<<}

[Voorwoord]

Het genoegen, 't welk ik moet opmaken, dat althans sommigen mijner Landgenooten in de Zedelijke Verhalen, onlangs door mij uitgegeven, gevonden hebben, heeft mij doen besluiten tot eene onderneming van eenig meerder gewigt, namelijk, deze uitgebreider verdichte Historie, waarvan ik het Eerste Deel hier aanbiede. - Schoon het eigenlijk doel daarvan volkomen hetzelfde is, als dat der Zedelijke Verhalen, heb ik echter in de bereiking van hetzelve meerder moeite gevoeld, en, op zeer vele plaatsen, ondervonden, wat het inhebbe, een uitvoerig tafereel te malen, in vergelijking met het daarstellen van luchtige schetsen, waar-
{==IV==} {>>pagina-aanduiding<<}
in hier en daar slechts eene sterke partij wat meêr was opgemaakt. Althans de drie hoofdbeelden in de schilderij, welke ik gedeeltelijk bij dezen aanbiede, vereischen eene uitvoerigheid, die eene allezins naauwkeurige en krachtige behandeling vordert, terwijl die, welke zich als op den tweeden grond vertoonen, ook in die naauwkeurigheid en kracht naar evenredigheid behooren te deelen. - En daar men niet met grond van het kleine tot het groote kan besluiten, ben ik over dezen arbeid vrij huiverig; te meer, als ik het oog vestig op zulke groote en voortreffelijke voorgangers in dit vak. Dan bemoedigt mij bijna alleen het goede oogmerk, waarvan ik mij overtuigd houde. Immers, wat men redenere, de jeugd en zelfs verscheide meergevorderden in jaren begeeren deze soort van schriften boven vele anderen - en zal men eenig nut stichten, dan is het althans vooraf noo-
{==V==} {>>pagina-aanduiding<<}
dig, dat men dien toon zoekt te treffen, waarnaar de meesten liefst luisteren. Ik zeg dit ten aanzien van die soort der schriften, waaronder ik wensch dat deze Historie behoort. - De beslissing, of zij 'er dadelijk toe behoore, staat aan het publiek.
De Tooneelen dezer geschiedenis zijn grootendeels op den Vaderlandschen bodem, en de personaadjen Nederlanders. Aan den grond mijner geboorte, aan mijne landgenooten, aan de zeden van mijn vaderland ben ik van jongs af, bij uitstekendheid, gehecht geweest, en, wat 'er ook op dien grond gebeurd zij; hoevele wendingen ik het vaderlandsch karakter, onder lieden van alle soort, van alle partijen, in het Burgerlijke en Godsdienstige, heb zien ondergaan; hoe zeer ook de zeden en manieren, staande mijn nog niet hoog geklommen leven, onderscheide schakeringen hebben aangenomen,

{==VI==} {>>pagina-aanduiding<<}
mijne liefde tot het vaderland neemt nog eerder toe dan af; en Vaderland en Volk zijn mij, door alle omwentelingen van tijden en zaken, dierbaarder geworden. Zelfs de verachting, de verguizing van beide door onkundige of ondankbare vreemdelingen strekt mij tot een spoor, om, zooveel mijne zwakke pogingen toelaten, de eer van een zoo wonderbaar vaderland, en den roem van een zoo klein, maar allezins bijzonder, en over het geheel zoo goed Volk te helpen ophouden.
Ik heb het UE. en Uw Wel Ed. in de meeste brieven met het eenvoudig Gij en U verwisseld, daar dezelve eene zoo droevige verlamming in den stijl geven, en eene waarlijk onnoozele welgemanierdheid zijn. De gevoelens van wijlen de Baronnesse de Lannoy over dit onderwerp (en immers eene adelijke Dame zal bij velen daarover beter geloof verdie-
{==VII==} {>>pagina-aanduiding<<}
nen, dan iemand van burgerlijke afkomst en stand) waren overlang en zijn nog de mijne. Zij ontwikkelt dezelve geestig in eenen welbekenden brief. - Maar zij was een verlichte en denkende Vrouw, verheven boven de kinderachtige Beuzelarijen van minverlichte en weinig nadenkende menschen.
Daar alles in deze Historie, wat de personen en gevallen betreft, volkomen verdichting is, zouden alle toepassingen geheel met mijne oogmerken strijden, en het uitvinden van door mij bedoelde personen, volstrekt vruchteloos zijn.
Het geheele werk in eens te geven, achtte ik om verscheidene redenen ongeraden; maar mijne pogingen zullen daarheen strekken, om hetzelve zoo spoedig, als eenigzins met naauwkeurigheid bestaanbaar is, voltooid aan mijne Landgenooten aan te bieden.
De afbreking, die bij het einde van

{==VIII==} {>>pagina-aanduiding<<}
dit Eerste deel, voor mijne Lezers of Lezeressen plaats vindt, zal van korten duur wezen, daar het Tweede zeer spoedig staat te volgen, als dadelijk reeds ter perse zijnde - en dus zal voor hun, die eenig belang in dezelve mogten stellen, het onaangename voorgekomen worden, om den zamenhang der Geschiedenis door lang wachten te verliezen.

Haarlem, Januarij 1806.
A. LOOSJES, Pz.


{==1==} {>>pagina-aanduiding<<}

Historie van Susanna Bronkhorst.

Eerste brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 30. Sept.

Lieve Vriendin!

Ik ben weder te huis... maar mijn hart is nog bij u in den Haag. Ik ben nog in mijn' geest bij onze lieve Mama Gibbon. Alles, alles is mij hier zoo vreemd;... hoe kàn een kind van het Ouderlijk huis afwennen; maar Lotje! Zij is 'er niet meêr, die mij dat huis zoo dierbaar maakte. Geloof mij, ik kan nog mijne oogen niet naar haar portrait opslaan, of de tranen schieten mij in de oogen. En toch verheug ik mij, dat Papa bij zijn hertrouwen besloot, om het op mijne kamer te laten hangen.

{==2==} {>>pagina-aanduiding<<}

Hoe gelukkig, hoe gelukkig zijt gij, Lotje! dat gij beide uwe Ouders nog bezit... en zulke voortreffelijke Ouders.... Mijne Papa, dien ik eene diepe hoogachting en ware liefde toedraag, is een verstandig braaf man, zoo zegt de geheele wereld, en dan mag immers zijne dochter, die hem daarvoor ook houdt, zulks mede wel zeggen, schoon anders aan kinderen de beoordeelingen van hunne ouders gansch niet fraai staan,... maar daarenboven schrijf ik aan mijne Vriendin, die 'er geen misbruik van maken zal. Papa is toch sedert het huwelijk met deze vrouw dezelfde niet, die hij was, toen mijne lieve Mama leesde. Toen waren, wanneer zijne drukke kantoorzaken waren afgeloopen, zijn huis en huisgezin zijn wellust, zijne uitspanning.... ô Waar zijn die dagen gebleven Lotje! - toen Koo, Bram en ik nog kinderen waren,... toen Wimpje nog in de wieg lag. Nooit... nooit keeren zij weder. 't Is of zij met mijne lieve Moeder in het graf gedaald zijn. Mijne tegenwoordige Mama is eene vrouw, die geheel voor de groote wereld leeft. Ik heb over haar niet bijzonder te klagen. Zij behandelt mij over 't algemeen vriendelijk genoeg; maar onze denkbeelden loopen te veel uit een, dan dat wij bijzonderen smaak in elkanders gezelschap zouden hebben. En dus zijn wij zeer gemakkelijk te scheiden. Bij het diné zien wij elkanderen het meest; want Mama soupeert weinig te huis. En Koo

{==3==} {>>pagina-aanduiding<<}
zegt, dat Mama zich nergens verveelt dan te huis. Koo, weet ge, is wel zoo wat vrijmoedig in zijne uitslagen. Ik voor mij bevlijtig mij, van mijne zijde, om geene reden van ongenoegen te geven. Dikwijls gedenk ik aan het zeggen van onze lieve Gibbon, bij gelegenheid van mijn vertrek, en dat ik nu met eene andere Moeder zou moeten huizen. ‘Suusje!’ zei ze, ‘bedenk, dat 'er tusschen uwe Mama en u geene banden van Liefde en Vriendschap bestaan, dan die gij tusschen elkander maakt. En van wier zijde zal daartoe aanzoek kunnen gedaan worden, dan van de uwe. Zoo gij verstandig handelen wilt, moet gij van deze uwe Mama nog meêr inschikken, dan gij uwe eigene zoudt gedaan hebben, want de minste oninschikkelijkheid zou deze veelligt als eene beleediging opnemen. 't Is bij mij altijd een bewijs van den goeden aard van een meisje, wanneer zij met hare stiefmoeder aanhoudend in eene goede verstandhouding leeft.’ Ik wensch dikwijls, dat Madam Gibbon hier ware, om mij, als ik vreeze, dat onze goede verstandhouding zal gebroken worden, raad te geven. Mama heeft een zwak, dat zij gaarne gevleid wordt. Zij is bijna vijftig jaar, Lotje! en dus is het prilste van hare jeugd voorbij: en ook de schoonheid, waarmede, naar mijne gedachte, de natuur haar in geene overvloedige mate, toen zij jong was, beschonken had, is

{==4==} {>>pagina-aanduiding<<}
aan het afnemen. Dat gebrek zoekt zij door kunstmiddelen te verhelpen. 's Voormiddags brengt zij uren door aan haar toilet; en schoon ik zeldzaam met haar dejeuneer, moet ik u zeggen, dat de kleur, welke bij de weinige dejeune's en negligé, die ik met haar gehad heb, zich op hare wangen vertoont, geheel anders is, dan die, met welke ik haar, na haar toilet gewoonlijk ontmoet. Zij verstaat die kunst al vrij wel;... maar de lieve natuur is toch beter. Ik spreek 'er nooit een woord over; nu dat zou mij niet fraai staan: schoon, als zij mij afperst, om te zeggen, dat zij 'er voor hare jaren nog wel uitziet, mij al dikwijls het een of ander woordje op de tong gelegen heeft, dat ik moeite had, om weêr door te slikken. Maar over de kleêren, daar spreken wij elkander. Zij kleedt zich uitnemend bont en zwierig - alles, alles moet sterk afsteken. En dan zou zij wel gaarne hebben, dat ik hemelhoog hare kleedingwijze prees: en dat kan ik niet. ‘Wel Suse!’ zeide zij laatst, dat wij zamen naar Felix zouden gaan (en ik was zeer eenvoudig, schoon ik mij toch verbeeld, niet beneden Papa's staat, en zeker netjes gekleed,) ‘Gij ziet 'er dan heel stemmigjes uit.... Gij lijkt wel naar eene Dochter van een fijnen Dominé. 'Er moest nog maar een kornetje bij.... Nu ieder zijn smaak... maar hoe vindt gij, dat mij dit kleed staat...? ik heb het van Madame Tirlemont in de Kalver-
{==5==} {>>pagina-aanduiding<<}
straat gekregen. 't Is thans de nieuwste smaak te Parijs en nog geen week in 't land geweest.’
Ik: 't Kleed is zeer goed gemaakt, zeer goed. Die Dame verstaat hare zaak zeer wel.
Mama: Maar hoe vindt gij, dat het mij valt? Wimpje! (ô die kleine vleister) heeft mij gezegd, dat de rug uitmuntend stond, en het geheele kleed mij zoo jeugdig maakte, dat men mij voor een meisje van achttien jaren houden zou.
Ik: Ja, Mama! (en ik begon te hoesten)...
Mama: Of hapert 'er wat: spreek maar regt uit. Gij weet ik ben een liefhebster van welgekleed te zijn: en zou niet gaarne voor iemands spot in Felix zitten....
Ik: ô Neen! Mama! men zal uw kleed admireren, dat verzeker ik u....
Mama: Maar zeg mij, Suse! waarom toch kleedt gij u niet een weinigje meêr naar den smaak?
Ik: Wel Mama! ik hoop niet, dat ik ouderwets of stijf gekleed ga, en ook niet beneden mijn fatsoen... maar ik ben liefst zoo gekleed, ieder heeft zoo zijne begrippen, dat mijn kleêren geene bijzondere aandacht trekken.
Mama: Ei! Ei! Dame! begrepen... wat minder stekelachtigheid zou u niet kwalijk staan. Dat zal weder een van die satyrike zetjes zijn, die gij van uwe geliefde Madam Gibbon geleerd hebt. Uwe Mama zou beter gedaan hebben met Mejuffrouw hare Dochter bij eene egelante Fransche Dame te doen, dan bij eene zoo pedante Engelsche Matres.

{==6==} {>>pagina-aanduiding<<}

Ik voelde, dat mij de kleur in het aangezigt steeg... in een' adem hoorde ik de twee Vrouwen, aan welke ik mijne opvoeding te danken heb, honen door eene Vrouw (zal ik het aan u schrijven mijne Vriendin! ja gij zult het zwijgen)... die niet verdient in derzelver schaduw te staan. Ik zweeg echter, omdat ik niets zou hebben kunnen zeggen, of het zou, althans in schijn, eene beleediging geweest zijn... maar ik keerde mij om... en bedekte mijn gezigt met mijn zakdoek, daar ik voelde dat mijne oogen vochtig werden. Wij gingen dan naar Felix. In de koets was het gesprek niet zeer levendig, en als Mama deze of gene salueerde... keek Wimpje mij met haar satyriek bekje aan en spreidde heel aardig, moet ik zeggen, hare vingers van een, om mij te toonen, hoe de smaak van Mama's kleeding haar chokkeerde. - Ik was in geen twee jaar in Felix geweest... zoodat ik bij velen van mijne kennissen waarlijk geheel vreemd geworden was. - Verbeeld u, Lotje! Walraven kende mij niet meêr.... Ik moet dan in twee jaren tijds een geheel ander mensch geworden zijn,... Mama, in welker schaduw ik zat, riep hem tot zich, bij een pause - hem met haar waaijer op zijn schouder tikkende - ‘Mag ik het genoegen hebben,’ zeide zij, ‘U mijne oudste Dochter te presenteren,’ op mij wijzende. ‘Hoe,’ zeide Walraven, ‘Zijt gij het Suse... excuseer mij, dat ik

{==7==} {>>pagina-aanduiding<<}
zoo familiair u toespreek....’ Ik boog mij en zeide: Ik excuseer gaarne, dat gij mij Suse noemt, maar ik kan naauwelijks excuseren, dat gij mij zoo geheel vergeten hadt. Daarop zeide hij met een ongemeene vaardigheid en een' zeer nadrukkelijken toon: ‘Er is geen gevaar, dat ik ooit daar over weder een excuus zal behoeven.’... Het ging hem zeer naif af; dat verzeker ik u. Nu hij was, toen wij kinderen waren, altoos een brave hupsche jongen. Toen dat kind van den Hoefsmid van de brug viel, op een reisje naar Ouderkerk, wat schoot hij toen gnaphandig toe, en hielp hem schielijk uit het water.... Hij was toen maar een jongen van veertien jaar oud. Broer Koo zegt, dat hij zich charmant gedraagt. Hij studeert in de Regten naar ik hoor, zoo dat 'er een advocaat van hem zal moeten groeijen. Na dat Walraven met mij gesproken had, kreeg ik de komplimenten van verscheide jonge Heeren; en het werd mij drok genoeg in mijne buurt. Mama zag zich met mij geëntoureerd: en ik was zeer blij, toen de Muzijk weder begon. 'Er werden mij zoetigheden en aardigheden gezegd, maar, Lotje! in het algemeen waren het sottises, die mij degouteerden. Walraven stond bij mij met een jong Heer, dien ik wel kende van voorheen, maar wiens naam ik mij niet kan herrinneren.... Deze nam de vrijheid, om een remarque te maken over den brillanten opschik van mijne Mama, ste-
{==8==} {>>pagina-aanduiding<<}
kelig, genoeg om poliet te zijn... en Walraven voegde hem toe, op mij wijzende, evenwel op een manier, die niemand, dan die Heer en ik het begrijpen kon: ‘Hebt gij ooit erger Satyre gezien?’ - Was dat niet heel erg gezegd, Lotje! - nu ik draaide mij om, want ik voelde, dat ik begon te lagchen. - Maar wat heb ik een papier vol gekrabbeld en hoe weinig zaken 'er op. Ja ik moet u toch nog zeggen, dat broer
Abraham op het Kantoor van de Heer de Jager is, en dat ik hem weinig of niet spreek. Koo is bij Papa: en maakt veel werk van mij. Hij komt dikwijls een uurtje bij mij doorbrengen. Hij schijnt geen groot lieshebber van de biljard, zoo als broêr Bram. Tusschen beide neemt hij nog wel eens een boek in handen; en hij verkeert veel met Walraven. Deze is een man van smaak: en dus krijgt hij toch ook als van zelfs eenige liefhebberij in goede lektuur. Zaturdag avond is 'er een vuurwerk in de Plantagie - en hij wil met geweld hebben, dat ik meê zal gaan: 'er zal fraai muzijk gegeven worden. Waarom zou ik het niet doen?... Een broeder is voor een meisje van mijne jaren een heerlijke vrijbrief om veel bij te wonen, waarvan anderen verstoken zijn. Ik wenschte, Lotje! dat gij bij ons waart... niet, om u het vuurwerk te laten zien, maar om het genoegen te genieten van het bijzijn mijner zoo hartlijk geliefde vriendin. Nu, mijne lieve, hebt gij geen zaken, gij hebt let-
{==9==} {>>pagina-aanduiding<<}
ters genoeg. Het spoedigste antwoord zal mij het aangenaamste wezen, opdat ik mij verzekerd houden moge van onze onderlinge vriendschap.

Uwe Vriendin

Susanna Bronkhorst.

PS. Groet alle onze vriendinnetjes - en bovenal Madam Gibbon.


{==10==} {>>pagina-aanduiding<<}

Tweede brief.

De Hr. Philip Walraven aan den Hr. Frans Verbergen te Parijs.

Amsterdam, 5. October.

Waarde Vriend!

Toen wij scheidden, beloofden wij elkander bij de hand, dat, als 'er iets gewigtigs voorviel, van den een' of anderen kant, wij zulks dan aan elkanderen zouden mededeelen. Reeds twee maanden zijt gij in Parijs geweest, en gij hebt mij niet geschreven. Van ter zijde heb ik met genoegen verstaan, dat gij in blakenden welstand waart, en uw oogmerk, om uwe bekwaamheden in het teekenen en schilderen te volmaken, naar de Antieken, die zich thans in het Museum bevinden, volkomen bereikte. Ik wenschte echter wel, dat gij tegenwoordig in Amsterdam waart. Gaarne, zeer gaarne geloof ik, uit de afgietsels der modellen te oordeelen, dat de oorspronklijke Antieken overheerlijk moeten zijn, maar, zoo gij hier waart zou ik u een levendig model vertoonen, dat verre alle die fraaije marmeren en koude gedaanten te boven gaat. Gij zult hieruit

{==11==} {>>pagina-aanduiding<<}
wel raden, dat ik een meisje gezien heb, dat bijzonder mijn oog tot zich getrokken heeft. En dat valt gemakkelijk te raden. Ik, die zoo dikwerf met mijne vrienden gespot heb, als zij van hunne aanbiddelijke schoonen opsneden, en mij, als een andere Hippolytus, onkwetsbaar achtte,... Ik heb eindelijk dat voorwerp leeren kennen, dat in uiterlijke gestalte alles is, wat het verheven ideaal van vrouwelijke schoonheid zijn kan; en voor zoo verre ik gelegenheid gehad heb, om de talenten van haar verstand en hart te leeren kennen, overtreffen die nog verre hare ligchamelijke schoonheid. - Loop heen, zult gij zeggen - met uwe praatjes. Zoo immers snappen alle verliefde jongens. Hun meisje is eene Mediceesche Venus in hunne oogen, en als ik dan die bekjes zie, dan zouden zij naauwelijks voor een dagelijksch model in de Teekenschool kunnen doorgaan. - Ik zou ook zoo praten, als gij mij in dien toon schreeft, als ik aan u; maar Frans! laat ik u eens, zonder dichterlijke vergrooting, opgeven hoe 'er Susanna Bronkhorst uitziet, want deze is het, waarvan ik u reeds verscheide regels geschreven heb, zonder u haren naam te melden. Gij kent haar Papa wel. Hij woont op de Keizersgracht en is een der aanzienlijkste Kooplieden dezer stad - maar ter zaak en u eenvoudig hare schoonheid beschreven - en ik geloof, dat gij u overtuigd zult houden, dat zij ten minste heel verre de alledaagsche zoo-
{==12==} {>>pagina-aanduiding<<}
genaamde schoonheden overtreft. Zij is rijzig van gestalte, eer tot de teedere, dan tot de vleeschige behoorende: evenwel verre van die rankheid en smalheid, die eer het gevolg van ongesteldheid en vermagering, dan van edele fijnheid en keurigheid van gestel is. Hare houding is de ongemaaktheid zelve. Alle hare bewegingen zijn niet der kunst, maar die der natuur. Zonder eenige moeite te doen, om uit te blinken, zonder zelfs te gelooven, zonder te weten, (maar hoe kan zij dat niet
weten, indien zij een' spiegel gebruikt?) dat zij verre boven hare medezusters uitschittert, valt zij, hoe zedig van manieren, elk in het oog. Haar gelaat is het zuiverste ovaal, Vriend! dat gij ooit gezien hebt. - Hare bruine lokken zacht gekruld schijnen zich tegen de wreede kunst te verzetten, en vertoonen door sluikswijze kronkelingen de natuurlijke schoone en zachte golving. Haar voorhoofd is zoo edel en keurig van bogt, dat, zoo 'er aan de schedelleer van Prof. Gall eenige waarheid is, dezelve tot een zeker merkteeken verstrekt van het verblijf der edelste hoedanigheden van het menschelijk verstand, van eene goddelijke verhevenheid.... Hare oogen, ô mijn Vriend! derzelver opslag wenschte ik mij te kunnen beschrijven.... Ingetogene vrolijkheid, gulhartigheid, edelheid, alles schittert u uit dezelve tegen. Derzelver zedigheid beveelt eerbied; derzelver vrolijkheid verdrijft alle zwaarmoedige denkbeel-
{==13==} {>>pagina-aanduiding<<}
den; - de gulhartigheid trekt allen tot zich - terwijl de edelheid eene verhevenheid van gevoelens inboezemt, die zelfs alle beginsels van onedelen hartstogt moet uitdoven. Het overige van het aangezigt en bovenal de fraai gevormde mond doet niets, dan zedigheid, dan liefelijkheid, niets dan bevalligheid reeds stilzwijgende verwachten; maar als zij spreekt, dan, dan heeft men een denkbeeld van hoogere dan menschelijke volmaaktheden. 't Is nu naauwelijks eene week geleden, dat ik mijne kennis met haar vernieuwd heb, daar ik haar in Felix aantrof met hare Mama; gij kent haar, die oude Coquette.... ô In welk licht verscheen daar dat bevallig voorwerp. Daarna heb ik haar nog eens aan het huis van den Heer van Nes aangetroffen; en eigenlijk de meeste kennis met haar gemaakt in de Plantagie, bij gelegenheid van zeker Vuurwerk en Conçert. Haar broêr Koo bragt haar mede. En ik plaatste mij aan de ander zijde naast haar. Gelijk het gewoonlijk
met die soort van spektakels gaat, de voorbereidsels duurden lang. Zelfs eer de Heeren Muzijkanten bij elkander waren en de snaren gesteld hadden, verliep 'er vrij wat tijd. Maar ik zou niet gemerkt hebben, dat zij reeds speelden, zoo mij Suse Bronkhorst niet, toen de eerste Symphonie reeds een gedeelte heen was, daarop opmerkzaam gemaakt had. Zoolang praatte ik met haar over algemeene zaken, die zij echter op eene ongewone wijze behandelde.

{==14==} {>>pagina-aanduiding<<}
Bij alles heeft zij, ongemaakte aanmerkingen, die ongezocht wel ter snede komen, en uit haar' mond meer ingang hebben, althans bij mij, dan dat zij uit dien van een' ernstigen Wijsgeer komen. Maar ik blijf u misschien te veel in algemeenheden hangen, gij verlangt iets bijzonders te weten, om over haar te oordeelen. Goed, mijn Vriend! Laat u dan het volgend staaltje ditmaal genoeg zijn.
Na dat de Symphonie geëindigd was, werd het Vuurwerk aangestoken. In één oogenblik steeg eene verbazende menigte vuurpijlen in de lucht.... De raderen draaiden.... Honderde luchtbollen rezen in de hoogte.... In het kort de nacht werd bijna in dag herschapen, en alle de voorwerpen waren op eene bijzondere wijze verlicht. De groote menigte schreeuwde, toen het grootste rad, omringd door verscheide anderen, eene prachtige vertooning maakte. - En honderde bravo's, bravo's weêrgalmden door de lucht. Ik was nieuwsgierig, welke uitwerking dit op het hart van het bekoorlijke meisje maakte - en daar de uitdrukking van haar gelaat wat twijfelachtig was, althans geene groote máte van verrukking uitdrukte, vroeg ik haar, of dit schouwspel haar niet beviel.
Zij: Ja, mijn Heer! ik verwonder mij over de geestige en kunstige uitvinding.... maar dat luidruchtig gejuich is niet zeer van mijn' smaak.

{==15==} {>>pagina-aanduiding<<}

Ik: 't Is toch hier beter gepast dan in den Schouwburg, wanneer de aandoenlijkste en fraaiste passages door een woest geschreeuw en gestamp worden afgebroken; en men eer zou meenen zich onder een horde van Wilden, dan in het midden van beschaafde Menschen te bevinden.
Zij: Gij hebt groot gelijk; al de illusie, die een stuk verwekt, wordt door dat uitzinnig getier, veelal van onkundigen, maar die voor kundigen willen doorgaan, weggenomen. Ik stem u ook toe, dat het hier beter voegt: dit is een fraai divertissement voor groote kinderen.
Ik: Hoe meent gij dit? Mejuffrouw!
Zij: Gij vraagt naar den bekenden weg, mijn Heer! - Ik meen volwassen menschen, met het verstand van kinderen. Laat aan een klein kind een menigte kleine lichtjes zien, dan zal het ook tieren van blijdschap....
Ik: Vindt gij dan toch niet iets fraais in dit zamenstel van kunstvuur?
Zij: Zeker, mijn Heer! maar gelooft gij, dat die zware bravo-schreeuwers daar om denken,... maar laten wij 'er van afstappen.... Ik had anders nog veel meêr 'er van te zeggen: maar gij zoudt mij wel voor een snapster houden, en als of ik wijsheid uitkraamde.
Ik: Dan zoudt gij 'er op een' anderen toon over moeten spreken. Ik geloof waarlijk, dat gij geen liefhebberij hebt in dit spektakel.
Zij: Gij raadt niet geheel mis.

{==16==} {>>pagina-aanduiding<<}

Ik: Maar mag ik dan niet weten, wat 'er u in tegen staat.... Zijn die gedurig veranderende en verwisselende nuances van kleuren niet schoon?...
Zij: Zeer schoon, zeer schoon....
Ik: En gij vindt toch geen behagen in dezelve.... Mag ik weten waarom?
Zij: Och het komt hier niet te pas, dat ik het u zeg. Ik heb zoo mijne zonderlinge idées.
Ik: Gij maakt mij regt nieuwsgierig. Als 'er iets zonderlings, als 'er iets ongepast in uwe idées zijn kan, (hier grimlachte zij onbeschrijflijk bevallig) zou het misschien voor een dier Bravoschreeuwers of Rottingstampers zoo zijn, maar voor mij niet....
Zij: Och 't is maar een zoo opgekomen idé, dat zich van mijnen geest dezen avond meester maakt....
Ik: En daarom toch zeer juist zal zijn.
Zij: 't Is waarlijk niets bijzonders... wie weet, of niet honderden met mij hier het zelfde hebben, althans ik ken velen mijner Vriendinnen, bij welke, zoo zij dezelfde ontmoeting, als ik, heden morgen gehad hadden, hetzelfde denkbeeld zou oprijzen.
Ik: 't Moet toch iets zijn, dat u eenigen hinder doet (want ik zag, dat haar gelaat eenigzins betrok).
Zij: Gij rust niet voor dat gij het weet. Hoor dan. Ik zal het u kort zeggen. Heden morgen kwam eene Vrouw uit de Goudbloemstraat

{==17==} {>>pagina-aanduiding<<}
bjj ons aan huis. 't Was eene Weduwe van omstreeks vijf en dertig jaren, die met zes kinderen was blijven zitten, waarvan het oudste nog geen tien, en het jongste pas een half-jaar oud was. Zij had als kindermeid bij mijne ouders gediend, toen ik nog zeer jong was. Deze ongelukkige Vrouw werd nu door een' onbarmhartigen schuldeischer gedreigd, om uit haar goed gezet te worden, om een schuld van vijfhonderd guldens. Zij kwam bij Papa om die te leen te verzoeken... maar... (hier zweeg zij). Diep, zeer diep bewogen was ik bij die weigering.... Den geheelen dag heeft mij de droevige staat van deze Vrouw gekweld.... En zij blijft mij gedurig voor den geest zweven. ô, Dacht ik, reeds zoo dikwijls, hoe vele honderden worden hier aan een toch waarlijk niets beteekenend vermaak, in weinige oogenblikken, opgeofferd, waarvan een gedeelte genoeg zou zijn, om mijn ongelukkige Daatje Veldhuizen, met hare lieve kindertjes, te redden.... (en hier zag ik bij het licht van het vuurwerk, dat de oogen van het beminnelijk meisje vochtig werden) maar laten wij 'er van afstappen....
Ik was aangedaan, en zocht zonder te antwoorden een visite-kaartje uit mijn' zak en schreef daar op den naam der Weduwe en hare woonplaats. Dit ontglipte hare aandacht niet: zij scheen te begrijpen, wat ik voorhad. Zij zweeg: en zoo Koo op het oogenblik hare aandacht niet naar

{==18==} {>>pagina-aanduiding<<}
elders heen geleid had, zou zij mij waarschijnlijk iets gevraagd hebben,... maar deze wees haar op de prachtige Illuminatie, die nu op dit gedeelte van het Vuurwerk volgde, en 'er bood zich geene gelegenheid aan, om verder met haar te praten.
Gij begrijpt intusschen wel de reden, die ik gehad heb, om dien naam op te schrijven.... Gij kunt wel raden, wat ik gedaan hebbe... maar ik twijfel Frans! ik twijfel, of de zucht, om iets behagelijks in de oogen van de aanbiddelijke Suse te doen, of de weldadigheid het meest aandeel in dit mijn bedrijf hebben... maar behagelijk kon ik in hare oogen daardoor niet worden, want ik heb gezorgd, dat het geld op een briefje op den Kassier van een mijner Vrienden, (want mijn eige Kassier wilde ik niet gebruiken) bezorgd is - en daarmede afgedaan. Genoegen, ja, genoegen zal het hart van Susanna, wanneer zij het verneemt, daarover hebben, maar uw Vriend zal 'er niet dieper door deelen in de gunst van het bekoorlijkst meisje, dat hij kent.
Schrijf mij eens, hoe gij het maakt; en, wat u dunkt van het schilderijtje, dat ik voor u opgehangen heb. - En, geloof mij,

Uw' bestendigen
Vriend
W.

{==19==} {>>pagina-aanduiding<<}

PS. Ja nog iets van Suse. Ik heb haar voorgeslagen om toekomende week met haar in den Schouwburg te gaan. Men geest 'er Jacob Simonsz. de Rijk. En zij heeft het mij toegestaan. - Roept gij nu niet - Bravo!


{==20==} {>>pagina-aanduiding<<}

Derde brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 6. October.

Lieve Vriendin!

Gij zijt wel wat traag in het schrijven, maar gij behelpt u met de verschooning, dat 'er bij u zoo weinig voorvalt, dat mijne aandacht verdienen zou. Uwe laatste brief was bijna geheel één excuus van die soort. Gij moest liever maar zoo heen schrijven over de kleine gevalletjes, die gij zoowel, als ik, zult hebben. Maar ik ben misschien nog grooter liefhebster van de pen te gebruiken dan gij; en daar ik nog al dikwijls daartoe gelegenheid heb, omdat ik te huis zijnde veel alleen zit, kan ik aan die liefhebberij wel voldoen. Ik hoop maar niet, dat ik het u te lastig maak. Nu daarvan een kleine wenk, en ik zal mijne neiging wel weten te onderdrukken. Ik zal het 'er nu nog maar voor houden, dat mijn schrijven u niet geheel onaangenaam is.
    Ik ben dan voorleden Zaturdag in de Plantagie geweest, en heb het Muzijk en het Vuur-
{==21==} {>>pagina-aanduiding<<}
werk bijgewoond, onder sauvegarde van broêr Koo en den Heer Walraven. (Hier laat zij wegens het Vuurwerk en haar gesprek met Walraven een verhaal volgen, 't geen, schoon in haren stijl, te veel overeenkomst heeft met het berigt van Walraven, om hier herhaald te worden, en vervolgt op deze wijze.) Maandag zat ik alleen thee te drinken, en  Lise kwam boven, mij verhalende, dat die Weduwvrouw uit de Goudsbloemstraat beneden was, en mij voor een oogenblikje wenschte te spreken. Laat Daatje maar boven komen, zeide ik, en binnen weinige oogenblikken was zij in mijne kamer. Ik verlangde, dat zij zou gaan zitten, want ik mag niet gaarne de menschen zoo bij mij laten staan, en kan niet wel met een: Wel nu, wat is uw boodschap? beginnen. Daatje ging zitten, en ik zag, dat haar gelaat veel vrolijker stond dan eergisteren.... ‘ô Mejuffrouw!’ zeide de vrouw, en hare oogen wierden nat van tranen, ‘ô Mejuffrouw! ik hoop, dat gij niet kwalijk nemen zult, dat ik nog eens bij u kom, maar ik had u eergister zoo lastig gevallen met u mijne droevige omstandigheden te verhalen.... en daar ben ik, God zij geloofd, met mijne kindertjes nu uit gered!... en dat moest ik u vertellen, omdat ik weet, dat gij mij zoo lief hebt, en omdat gij mij, of het mij wat helpen kon, tien dukaten gegeven had uit uw eigen zak...

{==22==} {>>pagina-aanduiding<<}

Ik gaf haar geen' tijd om uit te spreken: Hoe zijt gij geholpen en door wien toch?...
Alida: Dat ik geholpen ben, weet ik, daar mij een brief bezorgd is, met een Kassiers briefje van zes honderd guldens, daar ik maar vijf honderd guidens noodig had, maar van wien de brief kwam, weet ik niet... en dus niet, aan wien ik dankbaarheid verschuldigd ben... Ik kwam u nu voorts verzoeken, om u de tien dukaten, die gij mij geleend hebt, en ik nu gelukkig zoo spoedig terug kan geven, weder te nemen...
Ik: Hoe, Alida! denkt gij, dat ik u dat geld geleend had... neen! neen! 't was waarlijk weinig genoeg, om een geschenk te zijn, ik had niet meer bij kas.... Dus daarover geen woord meêr. Doe daarmeê wat u goed dunkt... maar, eilieve, verhaal mij wat van de groote zaak, van dat present van zes honderd guldens.
Alida: Ik heb gedacht op Mejuffrouws Papa. Hij was zeker eergister morgen wel niet zoo tegen mij, dat ik het van hem verwachten kon... maar zulke groote luî hebben somtijds het hoofd zoo vol. En men moet, als zij dan eens wat onvriendelijk zien, dat juist daaraan niet toeschrijven, dat zij ons niet willen helpen....
Ik: Hebt gij den brief die bij het kassiers briefje was?
Alida: Zou ik niet Juffrouw! Ik heb hem
    
{==23==} {>>pagina-aanduiding<<}
bij mijn hart gestoken... en kan hem niet zien, zonder te schreijen van vreugde. Daar is hij... Ik las daarop het volgende Biljet, door eene mij onbekende hand geschreven, dat ik naderhand gekopieerd heb, en nu hier maar in zal vlechten, daar het kort is.
    ‘Aan Alida Veldhuizen.
Ik ben in het zekere onderrigt, dat gij in groote verlegenheid zijt om 5 à 600 guldens. Daar ik die thans gelukkig missen kan, en daardoor eene Weduwe met hare zes kinderen voor groot ongeluk bewaard wordt, zend ik u hier ingesloten een kwitantie op den Kassier Brugmans en Comp. ter waarde van ƒ 600-:-: Lat dezelve door een vertrouwd persoon morgen ontvangen: en ik hope, dat God geven zal, dat gij daarmede zult gered zijn. Doe geene nasporingen, wie de zender is, want zij zullen vruchteloos zijn, maar geloof dat ik ben 
Uw toegenegen Vriend,
T.’
    ‘Zou het ook van mijn Heer Koo zijn,’ zeide Alida: maar alle nasporingen, schrijft de Heer, zullen vergeefs zijn. Ik kan voor mijnen weldoener niets anders doen,

{==24==} {>>pagina-aanduiding<<}
dan God bidden, dat hij hem dat vergelde, hetwelk hij aan een ongelukkige Weduwe gedaan heeft: die, zonder die hulp, met hare kindertjes op straat zou gezet geworden zijn, en nu in staat is, om, als eene eerlijke vrouw, door de wereld te komen... Maar, Mejuffrouw! zoo het uw Papa, of uw broeder Koo eens was?’...
Ik: Ik geloof het niet... maar geef mij voor dezen avond den brief: morgen zal ik hem door den knecht in een couvert aan u laten terug brengen. Ik moet daar, onder het soupé, een aardigheid van hebben;.. met zekere huiverigheid gaf mij Alida den brief over... ‘Ik krijg hem, dan morgen ochtend zeker weêr,’ zeide de Vrouw: ‘want ik zal hem in mijn kabinet bewaren, om, aan mijne kinderen, als zij groot worden, te laten zien, hoe God mij, toen ik in de uiterste verlegenheid was, door een braaf mensch heeft laten redden.’
Alida vertrok: gij kunt wel raden, wie ik voor den schrijver van den brief, en den zender van de zes honderd guldens houde. Ik zag wel, dat hij een oogmerk had, toen hij den naam der vrouw, hoe bedekt hij zulks ook deed, opteekende... maar zoo... Walraven is 'er niet voor, om iets ten halve te doen. 'Er zijn wel vele menschen, (ik spreek van die kunnen, uit hoofde van hunne aanzienlijke middelen) die wat willen doen, die ook

{==25==} {>>pagina-aanduiding<<}
wat doen, maar het blijft meestal bij gedeeltelijke weldaden; half werk, dat genoeg is, om de menschen niet te doen bezwijken, maar te weinig, om hen eens fiks op te beuren. Walraven heeft dit zeker gedaan, ik dacht zelf, dat de brief van zijne hand was, maar de uitkomst heeft mij het tegendeel geleerd. Maar nu moet gij met mij aan het soupé bij Papa, Mama en broêr Koo.
't Was alles zeer statig. Mama sprak van haar pijn in 't hoofd en haar slechte appetijt. Papa was buiten zijn humeur, om dat de Duitsche Post zoo laat was aangekomen, en Koo maakte, dat hij zijne portie kreeg. Ik praatte ook niet veel, zoo lang als de knecht achter tafel was, maar toen die heen was, viel het volgend gesprek voor.
Ik: Wel Koo! je moet een ruime kas hebben....
Koo: Waarom? Dan weet gij meer dan ik, Suse! -
Ik: Die zoo maar in eens zes honderd guldens aan een arm mensch weggeeft....
Koo: Ik versta u niet, Suse!...
Ik: (den brief voor den dag halende) Zie hier eens, wat staat in dezen brief aan Vrouw Veldhuizen...
Mama: Foei, Suse! wat zijn dat voor bagatellen, ik hoor niet graag van arme luî spreken, en dan die brieven aan tafel...
Papa: Houdt die Vrouw Veldhuizen met

{==26==} {>>pagina-aanduiding<<}
haar getalm, om vijf honderd guldens te leen te hebben, nog niet op?
Ik: Ja Papa! ja Papa! Die goede Vrouw is gered... niet waar, Koo! zij is gered....
Koo: (den brief nederleggende) Maar niet door mij, Suse! Die brief is niet van mij. -
Papa: Laat mij dien brief eens zien.
Ik: Dien brief, Papa! heeft Daatje gisteren van een onbekenden gekregen...
Papa: (na de lektuur, mij den brief terug gevende:) 'Er zijn bekende en onbekende gekken.
Ik: Papa! houdt gij dan die weldaad voor het bedrijf van een gek.
Papa: Wel het verschilt de helft niet. Zoo kan men gemakkelijk uit zijn goed komen...
Mama: (half geeuwende) Suse! laat ik dat schoone stuk eene zien... (den brief met afkeer op een' grooten afstand houdende) Ma foi! un coup de Theatre - charmant... charmant... Dat zou juist een Heer naar den smaak van Suse wezen... Daar kind! bewaar dat wonder van zijne Eeuw wel...
Koo: (den brief nog eens inziende) Ik wou, dat ik maar wist, wie de schrijver van den brief is...
Ik: Kent gij de hand niet, Koo! -
Koo: De hand is mij onbekend... maar ik kan wel gissen wie het gedaan heeft. Walraven en geen mensch anders - maar niemand zal 'er achter komen.
Ik: Is het dan zijne hand niet?
Koo: Neen, zie maar, dat is een briefje,

{==27==} {>>pagina-aanduiding<<}
dat bij mij voorleden week geschreven heeft - Dat is een geheel andere hand.
Ik: ô Ja!
Mama: Walraven... Walraven... is dat die Student in de Regten?... ô die heeft particuliere begrippen... Ik heb hem eens met den Heer Rademaker hooren disputeren, over het point d'honneur, maar hij heefe zulke platte alledaagsche, gemeene idéen.
Koo: Met uw permissie, Mama! 't is een brave Jongen,...
Papa: (onderwijl dat hij zijne pijp kreeg, want, hoe zuur Mama ziet, zoo ver kan ze uit Papa het Hollandsche niet krijgen, of hij moet na den eten zijn pijpje hebben) De Heer Walraven, of wie zulke grillen uitvoert, als maar zes honderd guldens aan eene Weduwe in de Goudsbloemstraat weg te smakken, hoû ik voor een ellendig sinancier in deze dagen... Heerlijke sentimenten... zoo als Mama wel zegt, op het Theater, maar in de dagelijksche wereld gaat dat zoo niet.... Hoor, Koo! als gij mij plaisier wilt doen, dan wat weinig te converseren met den Heer Walraven, of hoe die onbekende heeten mag. Dat men op biddag een greep of eenig guldens te gelijk in het Collectezakje gooit, dat is zoo stijl... maar aan eene enkele vrouw, die men naauwelijks dan bij naam kent, zes honderd guldens zoo in eens te geven... is meer dan goed.... Stel eens, ik had het gedaan: dan zou het nog zoo razend

{==28==} {>>pagina-aanduiding<<}
niet zijn... het mensch had ons trouw en wel gediend: ik had gister morgen zelfs wat spijt, dat ik haar ten minste niet een hand vol zest'halven gegeven had... Nu ik zie gaarne zulke milde luî; mits dat zij mij niet te na bestaan. Mijn Vader zaliger heeft mij altijd geleerd: men moet zoo geven, dat men gevende kan blijven. Men moet geen koeijen met horens geven.
Mama: Stap toch van dit miserabel discours af. Ik ennuyeer mij doodelijk... of permitteer, dat ik mij absenteer naar mijn kamer... (en hier volgde het goedenacht-kompliment) Toen Mama vertrokken was, verstoutte zich Koo ook, om eene pijp te stoppen, en Papa vervolgde zijn onderwerp: Men wordt zoo dikwijls kwalijk onderrigt. 't Is meestal geld in het water gegooid. En leenen, ja daarvan heb ik leergeld gegeven.
Koo: Neen! voor leenen aan behoeftige menschen ben ik niet, ik geef het liever weg, dan denk ik 'er niet weêr om.
Papa: Maar van dat weggeven komt ook niet.... Wat zegt gij, Suse! gij spreekt geen enkel woordje meêr.
Ik: Och, Papa! wat zal ik zeggen; ik zat maar zoo wat te luisteren. Ik denk over vele van die dingen heel anders, en daarom is het beter, dat ik zwijg, dan dat ik met u of Mama in woorden raak.
Papa: Ja! ja! ik heb spijt genoeg, dat ik u

{==29==} {>>pagina-aanduiding<<}
naar den Haag bij die Madam Gibbon gestuurd heb. Die heeft een heel ander meisje van je gemaakt, dan ik verwacht of gehoopt had. Gij hebt het hoofd vol van grillen, om voor de weldadige en edelmoedige te spelen... maar, lieve Suse! daar komt men 'er niet meê. 't Is waar, gij hebt zoo wat een aardje naar je Mama zaliger... die was ook juist niet heel vast aan het aardsche.... Mijne huishouding was toen minder brillant dan tegenwoordig... maar zij plukte mij, vooral 's winters, niet voor zich zelve, maar voor hare armen.... (Ik stond op, omdat ik voelde, dat ik wat warm werd...) ga je nu al naar bed, Suse! -
Ik: Ten minste naar mijn kamer, Papa! Mijne Mama was een heele brave vrouw, en ik zal God danken, als ik eens zoo worde als zij... de tranen begonnen over mijne wangen te vloeijen;... en ik kon naauwelijks behoorlijk Papa en broêr Koo een' goeden nacht wenschen.
Om mij wat op te luchten ging ik dezen nog aan u, mijne lieve! schrijven.... Vindt gij ook de daad van Walraven, of van wien het is, eene daad van een half dwaas mensch? Ik in het geheel niet.... Lieden van een bekrompen denkwijze omschrijven al hunne daden met een passertje van eigenbelang, en ze wegen alles, zoo, zoo naauwkeurig op goudschaaltjes, dat zij nooit tot een' edelmoedigen

{==30==} {>>pagina-aanduiding<<}
stap kunnen komen. Men heeft ten nadeel van mijne lieve Mama en genoegzaam in één adem ook ongunstig van onze lieve Juffr. Gibbon gesproken... ik ben dus misschien in een wat al te gemelijke luim gebragt, om regtvaardig te zijn. - Ik ben toch regt nieuwsgierig, of Walraven de man is, die Alida gered heeft. Toekomende week zal ik hem in de Komedie spreken, maar ik bid u, lieve Lotje! hoe zal ik het uit hem krijgen! 't Is eene zoo teedere zaak, iemand naar zijne weldaden te vragen.... Maar ik heb nog den tijd in de ruimte om te bedenken, hoe ik het aan zal leggen. Ik wenschte, dat gij Walraven van nabij kende. 't Is een aardige jongen; hij intresseert zeer... maar hij heeft iets ernstigs voor zijne jaren, dat niet uit gemaaktheid voortkomt, maar toch allen behalve hem kwalijk zou staan. Ik heb... hoe zal ik het beter noemen, dan zeker ontzag voor hem: en hij is toch geheel niet ontzaggelijk... maar het zou mij toch ontschieten, zoo ik het 'er niet uitkreeg, als hij de man is.... Doch wat raakt het mij ook in allen gevalle, of hij of een ander die daad bedreven heeft. - Mijn lieve Alida is gered... Dit is immers genoeg.
Nu, lieve Lotje! vaarwel. Schrijf mij uw gevoelen eens over dit historietje... dan hebt gij ten minste stof. - Ik ben en hoop altijd te blijven

Uwe toegenegen Suse.


{==31==} {>>pagina-aanduiding<<}

Vierde brief.

Mejuffr. Charlotte Elzevier aan Mejuffr. Susanna Bronkhorst.

den Haag, Zaturd. 10. Oct.

Waarde Vriendin!

Ik kan naauwelijks uitdrukken met hoeveel genoegen ik uwen laatsten van den 6den dezer gelezenheb. Alles, alles wat u betreft, is mij belangrijk. En zulke brieven vergoeden mij eenigzins het groot gemis, dat ik door uw vertrek lijde. Dikwerf hebt gij gezegd: ‘dat ik nooit treurig kan zijn’... en dat is nog wel zoo; maar zoo 'er iets in de wereld mij droevig maken kon, dan is het uw vertrek. Blijf, ik u dan, voortgaan met mij dikwijls en veel te schrijven.
Zoo ik niet vreesde dat gij boos op mij zoudt worden... ja het moet 'er maar uit... Die Walraven moet dan een heel aardig jonkman zijn... Pas op uw hart, Suse! - of Walraven, de zedige, de bescheide, de weldadige Walraven gaat 'er meê op den loop.... Ik zit zoo in mijn eenigheid te lagonen, als ik 'er aan denk, dat misschien mijne liefste Vriendin, eer dat zij het zelf weet,

{==32==} {>>pagina-aanduiding<<}
het net over het hoofd zal hebben. Wat hebt gij mij dikwijls, als ik, zoo lagchende van het rolletje praatte, dat wij op het tooneel van de wereld spelen zouden, en ik, zoo al badinerende, want ik meende 'er geen een van, dezen of genen gnappe Jonge Heer voor u of voor mij schikte, wat heb ik u dan dikwijls, met een heel effen gezigtje, mij hooren toevoeren: ‘Lotje! Lotje! zulke praatjes bevallen mij niet... wij zijn veel te jong, om aan het huwelijk te denken... wat gaat ons nog de andere sekse aan. Ik houde het huwelijk voor eene zoo gewigtige en ernstige zaak, dat ik, hoe zeldzaam 'er ik ook aan denke, dan altijd zekere huiverigheid gevoele, en dezelve meer als een' noodzakelijken dan als een' gelukkigen stand beschouwe, en dat althans het verstand veel meer rijpheid, dan van onze jaren gevorderd worden kan, moet hebben, wanneer men zich daar van eenig geluk kan beloven.’ Nu hoe gaarne ik u ook zou willen plagen; ik zal 'er van zwijgen, omdat ik anders misschien van u niet hooren zou, of Walraven in waarheid de man is, die uwe Alida gered heeft.
Gij zult toch wel willen gelooven, dat ik aangedaan was bij dat gedeelte van uw' brief... ja onder het lezen van den denzelven deelde ik in alle uwe aandoeningen. En wat werd ik bitter boos op uwe Mama, die niet verdient, dat zij dien naam draagt... uwe Papa...

{==33==} {>>pagina-aanduiding<<}
ja hoe zal ik u best van hem schrijven, zonder dat gij het kwalijk neemt - uwe Papa speelt dan ook een bedroefde nare rol... hij vertoont waarlijk den Hollander van de slechtste zijde. ô Suse! hij moet, toen hij met uwe lieve Moeder getrouwd was, een heel ander man geweest zijn. Althans, als uwe Moeder, die vrouw geweest is, zoo als gij mij haar altijd beschreven hebt, zou die een' man van zulke gevoelens niet hebben kunnen dulden;... De oude Heer is aan het achter uit leeren... en als, bij zijne pijp na den eten, hem geen beter denkbeelden invallen, mogt hij wel wat vroeger van het tooneel verdwijnen;... want Koo leek heel zoetelijk die lessen van zijn' Papa aan te hooren. Meid, pas toch op uw' broeder, dat die van die ellendige laaghartige gevoelens niet overneemt!
Zoo onder het schrijven valt mij in, Suse! dat wij vrouwen, ik zal ons zoo eens tituleren, van veel meer belang voor de Heeren Mannen zijn, dan Hun Ed. Gestr. zich wel inbeelden. Ik geloof inderdaad, dat, als wij het 'er met verstand op toeleggen, wij bijna van de mannen kunnen maken, wat wij willen. Zij zijn als was in onze handen.... En twijfelt gij - zie maar uw Heer Papa. Wat hebt gij mij wel verteld van zijne liefdadigheden, zoo aan zijne dienstboden, als aan de armen in het algemeen, toen uwe Moeder hem dagelijks tot die edele werken aanspoorde, on-
{==34==} {>>pagina-aanduiding<<}
der wier verstandige huishouding de brille, naar mate van den hoogen staat, waarin gij leeft, gering was, - en nu is hij getrouwd met eene oude Coquette... die geen ware menschlievende, of eigenlijk geene beginsels heeft, die hem in al den omslag der groote wereld medevoert... en wat is hij nu?... Alle zijne edele en liefderijke daden zijn met uwe Mama, die 'er de ziel van was, in het graf gedaald - en hij is lager gezonken, dan hij was voor zijn huwelijk met uwe Mama. - Toen stond hij waarschijnlijk in de schaal van Menschelijke waarde eenige graden boven middelmatig en nu begint hij... maar ik zal hem sparen, omdat ik zeker anders van u krijgen zou. Zweeft de geest van Bram nog gestadig over de groene oppervlakte van de biljard-tafel... of zit zijn ziel in het eindje van zijn karrewas. Ik denk, dat Koo hem wel ras volgen zal, of gij moet door Walraven op hem laten passen. Ik geloof, Suse! dat veel jongens tot niets beduidende wezens worden, omdat het hun aan goede voorbeelden ontbreekt. Als het klimop geen stam aantreft, om zich bij op te beuren, dan blijft het langs den grond kruipen.... 'Er zijn maar weinige oorspronkelijke sterke geesten, in den goeden zin van het woord: ik meen daar meê zulke, die op zich zelve kunnen staan, en niet noodig hebben, om nu of dan, op de eene of andere wijze, ondersteund te
worden.

{==35==} {>>pagina-aanduiding<<}

Maar mij dunkt, lieve Vriendin! als gij Koo ter dege Walraven aanbeveelt, dan behoeft gij juist niet als zijne Gouvernante te Amsterdam te blijven. Althans, gij hebt zoo weinig aan het gezalschap van uwe Mama, en zij zoo weinig aan het uwe, dat gij moest maar, hoe eer hoe beter, en eer het ijs in het water raken mogt, in den Haag komen. Gij weet, hoe welkom gij mijn Papa en Mama beide zijn zult. Waarmede zult gij dien heelen langen winter te Amsterdam doorbrengen? Gij moet maar eens op den haak slaan. En zoo gij merkt, dat het glijden zal bij uw Papa, schrijf dan maar: ik kom. Want Mama wil u zeker lozen; gij zit haar in Felix, in de Komedie, op de Assemblées, in huis, overal zit gij haar in den weg. En geen wonder. Zij moest nog minder verstand bezitten, dan zij bezit, zoo zij niet begreep, dat alle de schoonheden der kunst voorbijgezien worden, als de schoonheid der natuur zich vertoont. Wat is de fraaist geschilderde morgenstond van Karel du Jardin, die in Papa's kamer hangt, wanneer wij dien vergelijken bij de heerlijkheid van den morgenstond, zoo als wij dien meermalen van ons slaapvertrek op ons buitenverblijf aan den Bezuidenhoutschen weg zagen aanbreken.... En nu wil ik de gebrekkelijke kunstmachine van uw mama's schoonheden, schoon 'er de kleuren niet aan gespaard zijn, niet vergelijken bij volkomen natuurlijke bevalligheden van eene vriendin,

{==36==} {>>pagina-aanduiding<<}
die het mij zeker kwalijk zou nemen, als ik voortging met schrijven.
Nu wat zegt gij? Suse! kom in het laatst van November of in het begin van December. Zoo gij vroeger kondt komen, zooveel te liever, maar ik durf dat niet hopen, .. vooral niet zoo de vriendschap tusschen u en zekeren Heer Walraven zoo ernstig werd, dat dezelve voor eene poos de plaats besloeg van die, waarin zij zoolang deelde, die altijd hoopt te blijven

Uwe getrouwe Vriendin

Charlotte.


{==37==} {>>pagina-aanduiding<<}

Vijfde brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 30. Octob.

Waarde Lotje!

Om u te toonen, dat ik mij niet aan uwe aanmerkingen, ten aanzien van Walraven, stoor, zal ik op den zelfden voet voortgaan met in te schrijven, en dat geloof ik, zal het beste bewijs opleveren, dat die zwarigheid voor mijn hart niet plants heeft, waarvoor gij u zoo beducht aanstelt. Ik dacht best, mijn' brief maar zoo te beginnen, om u vooraf gerust te stellen, dat, schoon ik in dezen u weder veel van dien Jonkman schrijven zal, omdat 'er veel van hem te schrijven is, en hij, naar mijne gedachten, geheel niet is gelijk te stellen met honderden van zijne tijdgenooten, 'er echter niets van dat geen bij mij plaats heeft, hetwelk ik mij verbeelde, dat het geval in het hart van een meisje is, wanneer 'er, om eens zoo als de Duitschers zich uitdrukken, de God Amor is ingeslopen. Eens vooral, Lotje! ik geef u vrijheid, ten einde gij uw' geest, die levendiger is dan de mijne, vrij zoudt laten spelen,

{==38==} {>>pagina-aanduiding<<}
om zooveel van uwe kleine plagerijtjes, zoo omtrent Walraven als anderen ten mijnen aanzien, in uwe brieven te laten invloeijen, als gij denkt, dat uw' spotachtigen geest meest lucht kan geven... maar dit verzeker ik u eens vooral, en dat, bij onze Vriendschap, dat ik, zoo opregt, als ik u nu kan verzekeren, dat alles, wat ik voor Walraven gevoele louter hoogachting is, u even opregt en zonder omwegen schrijven zal, als ik dat geen voor hem, of voor en ander, meen gewaar te worden, dat liefde is. - Tot dien tijd toe zullen dus alle uwe pijlen in het wilde verschoten zijn.
Waarlijk, meid lief! gij maakt het al vrij stout omtrent mijnen Papa en de overige van de familie met uwe aanmerkingen. Zij zijn wat al te... al te bijtend.... Papa heeft veel meer goeds, dan gij aan hem vinden kunt, dat zou u een onbevooroordeelder persoon, dan zijne dochter, verzekeren. Hij was zeker omtrent Alida anders, dan ik hem wenschte, maar men doet zeer verkeerd, met het karakter van een mensch uit ééne daad op te maken. Luim en omstandigheid kunnen een goed mensch wel eens in een geheel verkeerd licht doen voorkomen; .. daarenboven is Papa altijd zeer tegen alles geweest, wat overdreven is, omdat hij daaruit meer kwaad dan goed, zoo als hij zegt, heeft zien geboren worden, en misschien heeft hij daarin gen groot onge-
{==39==} {>>pagina-aanduiding<<}
lijk. 't Zal mij niet ligt vergeten, hoe nog bij het leven van mijne lieve Mama, Bram, die, toen hij een knaap van twaalf 12 à 13 jaar was, eene rare jongen was, een klein verjaardicht op Mama's 35ste verjaring had bijeen gekrabbeld. 't Was nog al aardig, en 'er kwam althans een teedere regel in, waarbij den jongen de tranen in zijne oogen schoten. Mama was ook aangedaan... en gij kunt wel denken, hoe ik was... maar Papa, die toen nog heel anders was dan tegenwoordig, nam toch den jongen ter deeg onder handen over dien regel, dien hij den naam van sentimentele malligheid gaf. Of dat nu zoo geweest is, al of niet, zal ik niet beslissen, maar Bram werd boos, scheurde het stukje in stukken, smeet de brokken op het kolenvuur, en ik geloof, dat hij een gelofte deed, om nooit weêr twee regels te maken... en sedert dien tijd verging hem de lust ook in het lezen - en hij heeft den lessenaar (behalve den tijd, dien hij machinaal op het kantoor moet doorbrengen) met de Biljard-tafel, en zijn Studeervertrekje met de Kolfbaan en de Manege verwisseld.... Van Mama zegt gij meer waarheid, evenwel ook wat al te gestreng, en
dat zoo dikwijls met zulke inmengsels van loftuitingen ten mijnen aanzien, die, zoo ik u niet beter kende, uwe vriendschap bij mij verdacht zouden maken. Eilieve, laat daarvan, zooveel mogelijk, af. - En ontzie ook Mama: want, geloof mij, het heeft

{==40==} {>>pagina-aanduiding<<}
te veel invloed op mij. Ik wenschte zelf, dat ik gunstiger over haar kon denken, en als ik dan van u een' brief gehad heb, waarin zij eenigzins belagchelijk voorkomt, dan is zij mij ongevalliger, dan anders. Ik verbeeld mij ook, dat Papa het merkt, dat ik geene groote achting voor haar heb. Dus, Lotje! ontzie haar wat, al was het maar om mijnen wil. Voor Koo hebt gij een' besten leermeester opgezocht. Ik doe alles, wat ik kan, om hem in te boezemen, dat hij met Walraven toch blijve omgaan. Want, onder ons, dunkt mij, dat, hoe goed een jongen Koo is, hij wat al te min is voor Walraven. Vrienden kunnen onmogelijk volkomen gelijk zijn in bekwaamheden, maar indien het verschil te groot is, zal het den meestbeteekenenden weldra beginnen te vervelen altijd te geven, zonder te ontvangen.
En zoo kom ik van zelf op het onderwerp der Komediepartij: Koo had de plaatsen in de balcon bezorgd, en ik zou van Mama verzeld geweest zijn, maar toen zij zag, dat 'er Jacob Simonszoon de Rijk zou gespeeld worden, veranderde zij van plan: te meer omdat het maar een kleine ballet zou zijn, en men de Dankbare Zoon zou toegeven. ‘Dat zal een droevige avond zijn,’ zeide zij, een Vaderlandsch Historiestuk van Juffr. van Merken vooraf - een Ballet tusschen beide, dat niet eens genoemd wordt, en dan
    
{==41==} {>>pagina-aanduiding<<}
zoo een deftig tooneel-stukje toe... Ik weet niet, hoe de uren om zullen komen. Ik zal liever te huis blijven... Mijn Boekverkooper heeft mij een partij fransche Romans gestuurd, daar zal 'er misschien wel een van Pigauld le Brun onder zijn, waarmede ik den avond plaisiriger kan doorbrengen.... 't treft voor u wel, Suse! dat het zoo een klein Ballétje is... Dan zult gij u niet zoo ergeren als laatst bij dat groote Ballet’.... maar ik vergeet mijn voornemen, om u niet meer van Mama te schrijven... Basta daarvan... Ik ging naar den Schouwburg, die bij lang na niet vol was... en buiten broêr Koo, Walraven en ik was in de Balkons, aan de eene zijde, niemand. Aan den anderen kant kwamen zij bij het derde Bedrijf nog vol. 't ls vreemd, zeide ik, na het einde van het derde Bedrijf, omdat tegen dien tijd eerst de zeer fatsoenlijke lieden in de Komedie komen, dat de Schouwburg zoo leêg is, de Loges zijn bijlang na niet bezet - en in de Balkons is het ook niet brillant... ‘Zeer natuurlijk!’ zeide Walraven ‘Mejuffrouw! zeer natuurlijk is dit. Het is een Vaderlandsch stuk, van eene Hollandsche Dame gemaakt. Waarlijk, toen ik op het Biljet zag, dat het dit stuk was, begon ik te vreezen, dat gij ook van besluit zoudt veranderd zijn.’ Ik zag hem toen eens ter deeg aan, omdat ik meende, dat

{==42==} {>>pagina-aanduiding<<}
hij 'er meê spotte; maar neen! zijn geheel gezigt was ernstig. Hoe, zeide ik, (en ik geloof, dat ik ook mooi ernstig begon te kijken) meent gij dat mijn Heer! Gij maakt mij daarmede een sober kompliment, als het daar voor scheep moet komen...
Hij: De smaak, Mejuffrouw! de smaak...
Ik: Gij hebt gelijk, mijn Heer!... maar men behoudt misschien veel van de eerste indruksels, die men van zijne ouders, zelfs bij divertissementen, krijgt. Mijne Mama had zoo haar eige gewoonten; zij ging niet veel naar den Schouwburg, en nam ons niet veel meê; maar als zij ging, dan was haar lieshebberij, om oorspronkelijke Hollandsche stukken te zien. De eerste keer (ik moet toen ruim acht jaren oud geweest zijn) dat ik met haar naar den Schouwburg ging, werd de Belegering van Haarlem door Mevrouw de Lannoi vertoont... ô het staat mij nog, als de dag van heden, voor.... 's Middags onder het eten vertelde zij Bram en mij, want Koo mogt nog niet meê, omdat hij te jong was, wat 'er zoo al zou worden vertoond, en in een minuut of vijf verhaalde zij ons de Historic van het Beleg, waarop het Treurspel van Mevr. de Lannoi doelde.... Ik zat den geheelen tijd zoo stil, als of ik in de kerk zat... misschien dat het zien van dat stuk bij mij eenen indruk heeft nagelaten, die mij niet geschikt maakt voor den tegenwoordigen smaak.

{==43==} {>>pagina-aanduiding<<}

    Koo: ô Ik heb wel van kundige liefhebbers gehoord, Suse! dat 'er aan dat stuk veel, hapert... Ik: Dat spreek ik niet tegen: maar dat het mij sterk trof, weet ik, en dat ik 'er mij nog geheele passages van kan te binnen brengen... aan de vreemde stukken hapert toch ook hier en wat...
Walraven was, zoo het scheen, wat ontzet, en zeide: Wat mijn' bijzonderen smaak betreft, Mejuffrouw! men zou het zich bijna schamen te zeggen, maar ik voor mij zie niet liever op den duur, (want eene afwisseling mag ik gaarne lijden) dan Nationale Tooneelstukken, en wel, die op de Vaderlandsche Historien gebouwd zijn. Voor mij brengen die van zelfs iets belangrijks mede, dat de andere stukken eerst na een of twee Bedrijven kunnen verwachten, omdat men dan eerst met de personen bekend raakt. Het spijt mij, dat ik uw' smaak.... Maar hier ging het gordijn weder op en ons gesprek brak af, en daar wij niet door snappende buren nevens ons gehinderd werden, zag ik de twee laatste bedrijven met het uiterst genoegen;... maar ik was eenigzins verlegen, hoe ik best de gelegenheid vinden zou, om op het voorwerp mijner nieuwsgierigheid te komen. Wij gebruikten een glas Orsade... die een lieve kleine meid der Kastelein in het balcon bragt. Koo! zeî ik, zoo dat Walraven het hooren kon; dit meisje heeft veel rapport op het oudste Doch-
{==44==} {>>pagina-aanduiding<<}
tertje van Alida: ja, mijn Heer! zeide ik, mij toen onverwacht tot Walraven keerende... wij hebben eens over die vrouw met elkander in de Plantagie, bij het vuurwerk, gesproken... ‘ik geloof ja!’ zeide hij in eenige verwarring, schoon hij die wilde bedekken. Nu, mijn Heer! die brave vrouw met hare kinderen is gered!... en wel spoedig, na dat ik haar zoo beklaagde.... ‘'t Is mij zeer lief,’ zeide hij, zich geheel hersteld hebbende, en met eene ongemaakte zedigheid. Maar Koo kon het nu niet langer uithouden! ‘Houd u maar zoo niet Walraven - als of gij 'er niet van wist... gij en niemand anders hebt die vrouw gered’... ‘En,’ zeide Walraven, ‘Ik ken het mensch niet’... Ik zag duidelijk, dat de brave
jongeling verlegen was. Ik was nu zeker genoeg, dat niemand dan hij de man geweest was; en zeide daarom, met nog al eenigen ernst, nu, mijn Heer! als gij, gelijk ik met mijn broeder geloof, de man geweest zijt, die mijne Alida gered hebt, dan zeg ik u hartelijk dank, voor dit bewijs van menschlievendheid.... ‘Wat zal ik hierop antwoorden,’ zeide Walraven, ‘mij die weldaad aan te laten leunen, als ik hem niet bedreven heb, ware schandelijk, en immers, aan den anderen kant, gaat al het aangename van zoodanig een bedrijf bijna verloren, als men bekend staat voor den dader....’

{==45==} {>>pagina-aanduiding<<}
Genoeg, mijn Heer! hernam ik... 't zou onbescheiden van mij zijn, zoo ik voortging, op de ontdekking aan te dringen... en dus uwe zedige gevoeligheid te kwetsen. Ik zag, dat ik hem genoegen gaf met deze wending van het gesprek; en Koo scheen aan mijne oogen te zien, dat hij mij plaisier zou doen, als hij 'er van zweeg. Het Ballet en het Blijspel liepen af, zonder dat 'er, tusschen beide, iets, buiten het gewone, gesproken werd, en Walraven, ons te huis gebragt hebbende in de koets, nam afscheid, - Papa was op eene partij. Mama was reeds met hoofdpijn naar bed, want Lise zeide: zij had zich goddeloos verveeld - Lord lag voor het kolenvuur te slapen - en Koo soupeerde met mij - ‘Dat was nu vreemd van Walraven,’ zeî hij, dat hij niet wilde weten, dat hij dat present aan Alida gedaan heeft. Ik zag, dat gij liefst hadt, dat ik 'er van zweeg, maar ik meende 'er dan nog heel wat van te zeggen...’ Jongen! Jongen! zeide ik, zaagt gij niet, hoe doodelijk verlegen de man was... en hoe hij alle pogingen deed, om 'er een volstrekt geheim van te maken? Voelt gij niet hoe onheusch of het geweest zou zijn, als ik hem niet uit die verlegenheid had pogen te redden? ‘Ja,’ zeide Koo, ‘nu gij dat zegt, Suse! vind ik dat ook zoo... maar vindt gij dan dien Walraven niet al een

{==46==} {>>pagina-aanduiding<<}
heel gnappen braven Jongen.’... Zoo gnap, zoo braaf, zeide ik, met zooveel kracht geloof ik, dat hij mij heel wel begreep, dat ik regt blij ben, dat gij met hem zulke groote vrienden zijt - en neem mijn' raad niet kwalijk, ik geloof, dat gij uwe uiterste best moet doen, om u zijne vriendschap waardig te maken... Koo! een Jonkman, die een vriend gevonden heeft van zulke edele gevoelens, houde ik voor zeer gelukkig.... Ziet gij, Lotje! ik heb Koo, volgens uwe begeerte, Walraven als Leermeester aanbevolen.
Wat mijne Haagsche winterreis betreft, ik heb 'er even bij Papa van gesproken; maar die was 'er niet sterk voor. Ik was nu pas te huis; maar Mama gaf te kennen, dat als ik 'er mijn hart op gezet had, dan zou het toch maar best zijn, dat ik ging; ‘jonge meisjes, zijn toch zoo,’ zoo waren hare woorden, ‘dat zij nergens minder gaarne zijn, dan aan het huis van hare ouders... althans ik was zoo, toen ik eeu kind was.’... Papa gaf daarop ook zijne toestemming:... Ik zeide, dat ik 'er niet zoo sterk op gesteld was, en daar wij nog geen half October hadden, dat ik begreep, dat 'er zulk een haast niet bij was, dat ik mij verklaarde. Dus indien het schikt, Lotje! zal ik zien dat ik kom. Dat ik gaarne bij u en uwe waardige ouders ben, weet gij.

{==47==} {>>pagina-aanduiding<<}
Groet hen van mij met verzekering van mijne hoogachting - binnen een week schrijf ik u misschien wel nader.

Uwe hartelijke liefhebbende

Susanna.


{==48==} {>>pagina-aanduiding<<}

Zesde brief.

De Heer Frans Verbergen aan den Heer Philip Walraven.

Parijs, 12. October.


Wel, mijn lieve Vriend! had ik dat van uwe deftigheid verwacht, zoo in eens tot over de ooren toe verliefd.... Dat ziet 'er dan kostelijk met u uit. Zoo is het met die heele groote Filozofen.... Dat moest mij eens hier zoo overkomen... en ik moest u daarover eens zoo omstandig en ernstig schrijven... Of 'er ook een epistel vol vermaningen, vol kapittelingen van allerleijen aard volgen zou! Maar, neen, Man! ik zeg, leve de Vrijheid! En dat hebt gij ook geroepen, mijn beste Vriend! tot dat de onbegrijpelijk-schoone schoonheid u in Felix beet gekregen heeft. Dit moet dan eene kostelijke mooije meid zijn. Uwe beschrijving doet mij waarachtig watertanden. Als ik ze hier had;... wel nu... word maar niet jaloers... Wel nu wat zoudt gij dan ..? wel ik zou ze verzoeken, om mij eens tot een model te dienen. Of ik de meisjes hier te veel met de oogen van een Hollandschen Jongen

{==49==} {>>pagina-aanduiding<<}
bekijk, weet ik niet, want het mooi en leelijk heeft ook al zijne vooroordeelen, maar de meisjes zijn me hier te bruin: zij hebben heerlijke zwarte kijkers in den kop, en zijn zoo rad als water, maar eigenlijk, die mooije dunne heldere huid, dat teedere blank met dat zacht schoon rood; die rijzige gestalte, zonder daarom lang te zijn, dat ontmoet men hier zoo niet;... en daar ik tegenwoordig eene Diana onder handen heb, Diana namelijk, in haar best humeur, niet toen ze zoo verschrikkelijk maagdelijk kwaadaardig was, dat ze Actaeon tot een hoorndrager maakte, of toen ze die arme Callisto zoo godvergeten onbarmhartig behandelde, omdat het arme kind door Jupiter was verleid geworden... neen! neen! daar zij verliefd is, als een poesje, op den herder Endymion ... wensch ik wel honderdmalen om een Vaderlandsch meisje tot een modelletje. Daar valt me wat in, Phlip! - Ik heb toch veel verpliging aan u... want schoon de wilde haren 'er nog wel zoo wat inzitten, hebt gij mij toch, toen het nog eventjes tijd was, bewaard, dat ik niet geheel perdu was, maar nu kunt gij mij nog meer verpligten. Maak met je Susanna (ik vind het dan een heele lieven naam; de Hemel beware haar voor oude boeven, zoo als haar naamgenoot zaliger) maak met je lieve Susanna een springtogtje naar Parijs, en dan hoop ik in staat te zullen zijn,

{==50==} {>>pagina-aanduiding<<}
om mij eens vooral van mijne verpligting jegens u te kwijten. Ik zal u dan niet alleen alle de kostelijkheden van Parijs laten kijken, de Tuilleries, 't Museum, 't Palais Royal, de Komedien enz. enz., dat zoudt gij zonder mij misschien ruim zoo goed gedaan krijgen, neen! ik zal u en uw meisje op eene schilderij brengen. Ik zal zoolang de schets, die ik van Diana en Endymion gemaakt heb, laten liggen. En dan zal ik Uw Ed. persoon tot model van den herder Endymion en uwe Susanna tot die van Diana nemen, daar zij van haar wagen afgestegen is, en gereed om aan den bevalligen slapenden jongeling een Godinnekusje te geven... Ik moet u eens schrijven, hoe ik dat ordonneren zal. Een fraai maanlichtje, dat den top van een berg beschijnt waarop eenige geboomte. Ik zal daar een bed spreiden van thijm en klaver, en daarin zal ik u dan nederleggen - als een rijzig jongeling, in welks geheele gestalte zich de juiste evenredigheid met mannelijke kloekheid vereenigt. Schoon ik u te rust moet nedervlijen, zal ik de fraaije beenen zoo plaatsen, dat uit deszelfs geheele gedaante de vlugheid, als ze opstaan, is af te nemen. Ik zal uwe fraaije kuiten (want die zien de meisjes hier in Frankrijk even zoo gaarne als in Holland, is dat niet aardig?) die noch te dun noch te vol zijn, ook wel degelijk laten uitkomen. Uwe armen zal ik zoo uiteenspreiden, dat eene
    
{==51==} {>>pagina-aanduiding<<}
Penelope in verzoeking zou komen, om 'er zich in neder te werpen, en uwe hand zal ilt langs een herderstaf laten afhangen... even eens als of gij uwe Diana tot den handkus wilt toelaten.... Ik zal dan mijne uiterste  kunst nog bewaren aan het verbeelden van uw  gelaat. Ik zal uw frisch eenigzins bruinachtig  aanschijn met den blos der gezondheid versieren... uw kin zoo krachtig en juist besneden; uw mond onder het slapen even opengetrokken, eenigen uwer ivoorwitte tanden vertoonende... uw eenigzins naar het Romeinsche hellende neus - uw schoon gewelfd en breed voorhoofd en juist verdeelde wenkbraauwen - uw heerlijk en in groote krullen afgolvende envastanjebruine lokken - in dat alles zal ik u geel af beeld: en u zoo juist getroffen hebbende twijfel ik niet, of Susanna, zoo ziju ooit ter deeg bekeken heeft, zal in Endymion haren Walraven herkennen. Als ik 'er Susanna bij geschilderd heb, die ik wel op uw woord gelooven wil, dat heel mooi is, maar ik mij zoo levendig niet kan verbeelden als u, omdat ik niet weet, dat ik haar ooit gezien heb, dan zal ik bij de eerste openbare Expositie dat stuk aan het Fransch Publiek vertoonen. En zoo ik maar matig slage in het gelijkende te treffen, dan, dunkt mij, zal ik de zaal hooren weêrgalmen van de loftuitingen van den Hollander, en ondertusschen zal ik al het fraaije voor het grootste gedeelte te dan-
{==52==} {>>pagina-aanduiding<<}
ken hebben, aan de uitmuntende modellen van mannelijke en vrouwelijke schoonheden uit mijn eige Vaderland. En wat zal ik dan met dat schilderstuk doen? - wat anders dan het u en uwe Susanna present geven, opdat gij van tijd tot tijd aan uwen buitenlandschen vriend denken zoudt - en dan zult gij hem ten minste voor niet geheel ondankbaar houden.
Wat heeft de meid allerheerlijkste sentimenten. - Ik voor mij zou wat bang voor zulk een heel verstandig en echt gevoelig meisje zijn... om ze, namelijk, voor mijne Vrouw te hebben. Mij dunkt ik stel ze mij zoo wat voor als een Madonna van da Vinci. Ik heb liever zoo een Dame, daar ik mij een halven dag mede amuseer; die heb ik hier in overvloed, en zij hebben ook wel sentiment; maar het is Fransch sentiment. Zij huilen met het eene oog terwijl zij met het andere lagchen. O elles sont au desespoir de la mort d'une amie, qu'elles n'oublieront jamais... mais voila! quelle affiche! voila un nouveau Spectacle... ce sera divin... - en de goede vriendin is vergeten, als of ze 'er nooit geweest was.
Gij hebt dan maar heerlijk uw slag waargenomen met die Alida zoo te redden. En daarover gaat gij nu nog filozoferen, of gij dat wel zoo zuiver, zonder inzigt van eigenbelang, gedaan hebt. - Nu als het mij eens overkwam, dat ik honderd guldens

{==53==} {>>pagina-aanduiding<<}
aan een arm mensch weg gaf, waarvoor ik om redenen, u zoowel als mij bekend, nog lang zal bewaard blijven, dan zou ik denken dat 'er geen beter kerel in Parijs was. Ik zon niet vragen, hoeveel deel had 'er mijne liefde tot Suse, of hoeveel deel mijne vriendschap voor N.N., of ook mijne grootschheid in maar ik zou zeggen; - of denken, als 'er menschen bij waren: ‘Frans! Frans! dat is een heele goeije dag in uw leven... die kan tegen veel kwade potsen opwegen’... maar gij Heeren Filozofen, of zoo je luî hiet, legt aan de goeije daden van de menschen zoo lang te wegen, tot dat ze onder uwe handen geheel vervliegen. Gij hebt veel overeenkomst met een knaapje, dat ik bij mij verf heb laten wrijven en mijne penselen schoonhouden; wat deed die jongen?... als ik nog aan hem denk, word ik als vuur in mijn lijf. Hij maalde aan mijn beste penselen zoo, met ze bijna haartje voor haartje schoon te maken, dat de penselen binnen kort geheel leeg ruiden, en de haren 'er bij bosjes uitvielen. Ik heb den jongen weggejaagd; ik wil maar te kennen geven, dat, als men de dingen ook al te veel (hoe zei mijn Baas Groenia, die vriesche Schilder?) Ja, ja! op zijn elf en dertigst wil hebben, dan komt het dikwerf allerellendigst uit. De deugd zit op de menschen, over het algemeen, zoo dunnetjes, en zit men 'er dan aan te schuren en meê te hoetelen, dan

{==54==} {>>pagina-aanduiding<<}
wordt het langs hoe minder. Neen! ik leg 'er liever een vernisje over; dan blijft het zitten, en de menschen denken nog al dat het heel wat is. Daar houden wij hier heel veel van.
Ik sta verbaasd over mij zelven, dat ik een zoolangen brief geschreven heb.... Nu het is ook twee maanden geleden, dat ik u beloofde te schrijven. Maar... ik heb het fraaije stuk eens overgelezen... 't Is dan een aardig bont stukje... 't Lijkt wel een schilderij van Breugel. Ik sta waarachtig nog in den wil, om het aan duizend stukjes te scheuren. Is dat schrijven aan zulk een fatsoenlijk Heer als UEd.; die mij, om zoo te spreken, uit het slijk van de straat heeft opgebeurd, en alleen omdat ik met het penseel zoowat kladden kan, mij eerst tot zijn eléve en daarna tot een soort van Vriend heeft verkozen te verheffen. Ik schaam mij over het geen ik al nederslapte: maar ik heb 'er te weinig tijd toe genomen... zoo het te familjaar is, dan is het toch voor een gedeelte uw eige schuld. Gij hebt u omtrent mij, toen ik te Amsterdam bij u was, sedert jaren, altijd zoo gemeenzaam gedragen, als of wij broêrs waren, en zoo onder het schrijven dacht mij, dat ik met u praatte. Ik zal het u nu maar zeggen, ik heb al drie of vier kladden van brieven aan u liggen, maar die waren alle zoo koud en zoo stijf... maar ik vrees alleen dat deze te familjaar is. Gij zult

{==55==} {>>pagina-aanduiding<<}
dan wel zoo goed zijn, van het mij bij uw eersten den besten te laten weten, en dan zal ik zien, dat ik 'er wat meer van den Italiaanschen en wat minder van den Hollandschen stijl in breng. Ik zou den brief nog wel willen overschrijven, maar het is reeds laat, en de Post gaat van daag weg; en laat ik dit klad liggen dat slecht genoeg geschreven is, dan gebruik ik het morgen misschien bij abuis, om mijn pallet meê schoon te maken. Enfin hij zal nu heen! Ik meende 'er nog Wel Edel Heer boven te zetten, maar ik zag, dat ging niet wel met de rest. - Hoe het zij verschoon, zoo als gij duizendmaal zeide, met plaisier te doen, mijne stoutigheden - en zijt overtuigd, dat ik 'er mijn hoogste eer in stel te zijn

Uw dienaar en verpligte Vriend

Frans Verbergen.


{==56==} {>>pagina-aanduiding<<}

Zevende brief.

De Hr. Philip Walraven aan den Hr. Frans Verbergen te Parijs.

Amsterdam, 19. October.

Waarde Vriend!

Ik heb mij dan uitstekend gediverteerd met uwen van den 12den dezer. Alleen op het einde hebt gij weder dien toon aangenomen, waardoor gij alleen mijne vriendschap ten uwen aanzien zoudt kunnen doen verflaauwen. Altijd die herinneringen van uwe askomst en uwe mindere bezittingen in de wereld, dan de mijne. - Immers ik ben uit een aanzienlijker geslacht dan het uwe geboren, zonder dat ik 'er ik eenig deel aan had - en zijn mij mijne bezittingen niet door eenen zamenloop van vroegtijdige sterfgevallen, en het verlies van gegoede ouders, te beurt gevallen. Hoe dikwijls heb ik u dat reeds moeten zeggen, maar het schijnt, dat gij alleen in dat geval een slecht geheugen hebt; schoon het een gewoonte is van lieden van den middelbaren stand, om altijd zich laag te gedragen jegens lieden uit den hoogeren; en als zij eens wisten, hoeveel kwaad zij daardoor die lieden zelfs

{==57==} {>>pagina-aanduiding<<}
veroorzaken, dan zouden zij, zoo zij eenige ware achting of liefde voor die personen hadden, die betuigingen van diepen eerbied en kruipende achting wel wat temperen. Waarlijk de mensch kan 'er niet tegen, dat hij zoo hoog getild wordt; hij wordt dan zoo ligt duizelig door zijne eige verbeelding. Kort en goed, Frans! eenmaal werden wij meêr dan gewone vrienden, omdat wij in vele opzigten met elkander op de aangenaamste wijze in gevoelens overeenstemmen, en ik eisch van u, dat gij op denzelfden gemeenzamen toon voortgaat met schrijven, als de aanvang van uwen brief was. En zie hier mijne laatste proef. Ik sluit u hierin een Wissel op den Bankier Lesceau groot 2000 francs, gelief het geld van denzelven te ontvangen, en voor u te behouden, en, zonder komplimenten te maken, mij bij uwen eersten, die gij mij schrijft, alleen de ontvangst van denzelven te berigten... zonder meêr: of gij hebt zulk een hart niet als ik van mijnen vriend, van Frans, verwachtte. Maar nu tot het overige van uwen brief.
't Is dan een aardig plannetje, dat gij mij voorslaat, om met Juffr. Bronkhorst een uitstapje naar Parijs te doen. ô Gij maakt u een geheel ander denkbeeld van de betrekking, die 'er tusschen haar en mij plaats heeft, dan 'er dadelijk bestaat. Ik, ja gevoel voor haar eene teederheid, eene neiging, zoo als ik mij niet herinner, ooit in eenige mate voor eene

{==58==} {>>pagina-aanduiding<<}
vrouw gevoeld te hebben: eene onbegrensde genegenheid, eene verhevene liefde, gepaard met eene onbeschrijflijke hoogachting, die toneemt, hoe meer ik het uitmuntend voorwerp van nabij leer kennen. Want gij weet, hoe droevig of het anders met vele meisjes gaat. Op eenen afstand hebben zij het voorkomen van groote voortreffelijkheden, maar hoe nader men tot haar komt, ('t doet mij leed dat ik het schrijven moet van die anders zoo bekoorlijke sexe) hoe minder voortreffelijkheden... ja hoe meer mismaaktheden en gebreken men ontdekt. Ik spreek nu over de verstandelijke vermogens, en den toestand van het hart... want wat de ligchamelijke schoonheden betreft, al laat Susanna Bronkhorst alle meisjes, die ik ooit gezien heb, daarin verre achter zich; als men haar spreekt, dan vergeet men die door de grootere, door de alles overtreffende schoonheden. Ik met haar naar Parijs - en zij voor u een Model van een Diana!... Och, mijn beste Frans, hoe weinig kent gij haar!... Icts van Juno in het achtbare en edele, maar dat getemperd door de zachtheid der drie Bevalligheden... In 't kort, zij heeft zooveel van de Diana, die door uwe hersens zweeft, als ik van Endymion, dien gij de moeite genomen hebt, zoo heel breedvoerig te beschrijven. Als ik geloofde, dat die beschrijving eenigzins naar mij geleek, dan zou ik gevaar loopen, om in een Narcissus

{==59==} {>>pagina-aanduiding<<}
te veranderen, en dat zoudt gij toch niet gaarne van uwen vriend Phlip hebben. Ik verwonder mij alleen, hoe gij in twee maanden reeds zoo iets van den Franschen vleijer hebt overgenomen. Dat moet toch ook iets besmettelijke hebben... en veel aanlokkelijke heeft het, omdat men 'er vele vrienden mede maakt; dat is te zeggen naamvrienden, die iemand daarom bij uitstekendheid beminnen, omdat hij hun beter gedachten van zich zelve doet opvatten, dan zij van te voren van hun geliefd ik hadden. De eigenliefde verblindt de menschen zoodanig, dat men ze naauwelijks lomp genoeg vleijen kan. Met dat alles, Vriend! komt vleijerij tusschen ware vrienden in het geheel niet te pas. Ik zou die zelf voor een vergift van de vriendschap houden. Alle vleijerij is eene soort van vernedering, die het eene mensch het ander aandoet, want de vleijer onderstelt altijd, dat de man, of de vrouw, die hij vleit, zoo weinig verstand bezit, dat zij de valsche munt niet van de echte onderscheiden kunnen. En zouden de menschen niet op een leugenaar in de eerste plaats vertoornd worden, omdat zij hun eigenliefde gekwetst voelen.... Gij ziet dus dat ik tusschen vleijerij en leugen niet heel veel onderscheid zie; zoo weinig als tusschen gemaaktheid en het sentiment van uwe heerlijke Parijsche Dametjes.
Maar ik moet u vooral nog schrijven van

{==60==} {>>pagina-aanduiding<<}
het gedrag van Susanna Bronkhorst in de Komedie. Zij heeft mij verrukt door hare gevoelens over den Schouwburg - en een gehechtheid aan het land harer geboorte, die bij mij niet onder de vooroordeelen geteld wordt, maar behoort tot een der bewijzen van een edel en dankbaar gevoel, want gij weet, dat ik niet heel veel op hebbe met die zware kosmopolieten. Zij gelijken best na kleine kinderen, die een grooten kolfbal met hunne handjes willen omvatten, maar die aan die lieve wichten, omdat hunne handjes te klein zijn, gedurig ontschiet. Ik weet ook wel, dat 'er vele meisjes den neus optrekken, als men maar van het land spreekt, waarin zij geboren zijn, en alles verachten, wat daarin gemaakt wordt, alleen omdat het Vaderlandsch is; die, zonder kennis te hebben van het idiomatisch schoon van het Fransch, en waarin het die taal, in sommige opzigten, van de onze in fraaiheid wint, waartoe men al heel wat meer dan het dagelijks fransch van onze elegante Dames moet kennen, het arme Nederduitsch verachten, waarin zij geen halven regel goed kunnen schrijven!... Gij moest Juffr. Bronkhorst eens gehoord hebben, en met welk een vuur zij over onze oorspronkelijke stukken sprak, en ook over die, welke uit 's Lands Historie genomen zijn. Ik lette meer op haar dan op het stuk, dat ik reeds dikwerf gezien had, schoon het op sommige plaatsen vrij wel werd uitgevoerd....

{==61==} {>>pagina-aanduiding<<}
Welk eene edele verrukking zag ik op haar gelaat, toen de Rijk op eene zoo waardige wijze zeide:

'k Begeer de Vrijheid niet ten kosten van mijne eer. 

Zij kon, niet nalaten, toen het gordijn gevallen was, nog in dezelfde verrukking haar broêr Koo toe te voeren. ‘Jongen lief, door zulke groote mannen kon een Land gered en behouden worden!’
Maar bovenal trof mij hare, als ik het zoo mag heeten, veredelde nieuwsgierigheid: want hoe kan het anders, of zij moet, Alida's redding verstaan hebbende, nieuwsgierig zijn naar de oorzaak. Zij had die wel geraden, maar wilde echter eenige zekerheid hebben. Eene ongezochte gelegenheid deed zich daartoe op, door het kind van den Kastelein van den Schouwburg, dat in de balkon een glas Orsade bragt. (En hier verhaalt hij het zelfde als in den brief van Susanna gevonden wordt.) Wat zegt gij, Vriend! was dat geene groote kieschheid?... Zij bewees mij waarlijk een' grooten dienst, want het is mij altijd onaangenaam over zulke zaken te spreken.... en echter ik wil het u niet ontkennen, was het mij dan toch regt aangenaam, dat bij haar mijn bedrijf aandacht verwekt had, en dat een zoo achtenswaardig meisje mij voor den man hield. - Ik weet-wel, al had gij in uwen brief mij

{==62==} {>>pagina-aanduiding<<}
zulks niet nader verzekerd, dat gij het juist niet zoo naauw neemt, met de oorzaken of drijfveêren der menschelijke bedrijven, als de uitwerksels maar goed zijn, maar met dat alles wil ik niet nalaten, om u daarover toch van tijd tot tijd te schrijven, omdat, naar mijn gevoelen, al de wezenlijke waardij van eene goede daad voor den bedrijver bestaat in het oogmerk, waarmede hij dezelve verricht. Ik wil u daarop bijzonder aandachtig maken, omdat ik geloof zulks aan uwe beschaving schuldig te zijn. Zonder mij echter nu zeer in dit onderwerp te willen verdiepen, beken ik u, dat ik niet weet, wat 'er op het oogenblik, dat Susanna mij over dit aangenaam onderwerp onderhield, den boventoon had in mijn hart. Zekere bedremmeldheid, vreugde, mogelijk ook eenige hoogmoed... dankbaarheid aan Susanna, dat zij op mij het oog liet vallen, een vonkje hoop... van alles, van alles wat.... 't Was een der aangenaamste oogenblikken in mijn leven. En geene mijner daden heeft de Hemel met eene zoo streelende belooning vergolden, als deze. 't Was als of een Engel aan mijne zijde was neêrgedaald, en mij eene onverdienbare kroon van vergelding op het hoofd drukte.... Maar is Susanna niet een Engel in menschen gedaante?... Al wat men schoon, bevallig en verheven denken kan, en dat alles getemperd door eene aangename afdaling; eene nederbuiging tot de minder voortreffelijken, die haar om-
{==63==} {>>pagina-aanduiding<<}
ringen... maar ik voel, dat ik geheel verrukking worde, als ik van haar schrijve.... Indien ik schilderen kon, als gij... Thans, thans zou ik in staat zijn, om eene schoonheid van Raphaël te malen.... ô Zoo de Hemel mij eens zoo gelukkig maakt, dat ik Susanna de mijne noemen mogt, dan, mijn Vriend! vlieg ik met haar naar u toe, dan moet gij ons zien - dan moet gij uwen Vriend geheel gelukkig zien - dan moet gij haar niet als Diana, mij niet als
Endymion schilderen. - Neen! neen! wij zullen dien ouderwetschen tooi der Heidensche wereld niet behoeven. Schilder ons, zoo als wij zijn, in een Hollandsch Landschap, bij den ingang van eene Hofstede - die omringd is van een aantal stulpen, waar wij waar menschen-geluk en aardsche zaligheid, hebben doen geboren worden.... Maar welk eene zoete droom der verbeelding!...
Dan het wordt tijd dat ik afbreke, ik heb nog verscheide zaken te verrigten.... Vaarwel! en schrijf mij zoo spoedig mogelijk weder.

P.W.


{==64==} {>>pagina-aanduiding<<}

Achtste brief.

Mejuffr. Charlotte Elzevier aan Mejuffr. Susanna Bronkhorst.

den Haag, 22. October.

Waardste Vriendin!

‘Binnen een week schrijf ik u misschien wel nader;’ zoo sloot gij uwen laatsten brief, en ik hoopte in uwen volgenden te vernemen, den zekeren tijd van uwe overkomst. Daar het nu meêr dan een week geleden is, begin ik te denken, of 'er wat hapert. Maar schoon ik juist niet spoedig verlegen ben, en het anders op geen twee dagen mik, weet ik, dat gij alles behalven los zijt in uwe beloften, en ik herinner mij, dat gij mij eens zeide, bij gelegenheid dat ik u een weinigje plaagde, over het stipt vervullen van eene belofte, die gij aan een kind van Papa's tuinman gedaan hadt: ‘Het strikt vervullen van die kleine belofte kost mij immers geene opoffering van eenige beteekenis, en waarom zou ik die nu niet vervullen? Gij zegt het is een kleinigheid, die evengoed morgen, als van daag, kan geschieden, dat sta ik u toe, maar ik had het op heden beloofd. En, Lotje! als men kleine beloften, die

{==65==} {>>pagina-aanduiding<<}
men ligt houden kan, uitstelt, om een klein beletsel; hoe ligt zal men dan verlokt worden, om beloften, die zwaar zijn om te volbrengen, door nog minder beletsel, geheel te verwaarlozen.’ Ik had dus verwacht dat, schoon gij het 'er woord waarschijnlijk hadt bijgevoegd, ik daar op zeker staat mogt maken... Ik zal echter maar het beste hopen, en u daarom heden schrijven, in de aangename onderstelling, dat een louter toeval van geene beduidenis uw schrijven heeft doen vertragen.
Gij begint nu zoo ernstig en deftig over Walraven te spreken, dat ik mij wel wachten zal, (althans ik zal mijn best doen, dat ik mijne pen in bedwang houd) om daar over mij verder uit te laten. ô Ik kan, over die dingen, met zooveel ernst en deftigheid niet handelen. Madam Gibbon zeide laatst nog van u, dat gij met alle uwe vriendelijke toegevendheid eene zekere soort van ernst en deftigheid vereenigt, zoo in uwe houding, als schrijven, die aan elk ander, buiten u, kwalijk zou staan.... In 't kort, Suse! gij hebt mij een weinigje schroom aangejaagd, anders had ik heerlijke stof gehad uit de Komediepartij, want ik vind, dat zich Walraven dan daar ook koninklijk gedragen heeft - en welk een uitstekende en onbegrijpelijke overeenkomst tusschen den smaak mijner Vriendin en dien van den Heer Walraven! Beide zoo gesteld op Treurspelen en Nationale stukken, en wel bij-
{==66==} {>>pagina-aanduiding<<}
zonder uit de Vaderlandsche Historie! Daar moest ik bij geweest zijn. Dan zou het zoo stil en phlegmatiek niet gebleven zijn. Ik zou de partij voor de Drama's hebben opgenomen. Ik althans en de meeste meisjes met mij zien veel liever een Drama, waarin de menschen zoo eenvoudig plat weg met elkander heen redeneren, dan die overdeftige Treurspelen, waar de menschen niet meer als menschen verschijnen, maar zelfs, in hun hoog verheven karakter, eene andere en verhevener taal spreken, en die daarenboven in gebonden maat en in zwellende bewoordingen. Ik kruip wat te laag langs den grond, om mij te kunnen verbeelden, dat 'er een partij menschen gevonden wordt, die zoo spreken kunnen. Evenwel ieder zijn smaak. Ik weet zeer wel, dat gij dan met mijne geliefde Opera's voor den dag zoudt gekomen zijn, dat gij, zeker geholpen door den Heer Walraven, mij het onnatuurlijke daarvan zoudt hebben voorgehouden, en hoe daar de begoocheling nog verder moet gebragt worden; ik weet zelfs zeer wel,
dat ik het voor u zou moeten opgeven. Maar met dat alles zou mij zulk een schermutselpartijtje regt aangenaam geweest zijn. - Zeer is mij het gedrag van Walraven ook bevallen, bij gelegenheid, daar gij hem over Alida onderhieldt. Ik weet niet, wie van u beide de grootste kieschheid gebruikte. En zijn half ontwijkend, half ontkennend antwoord vertoonde mij

{==67==} {>>pagina-aanduiding<<}
den man van de hoogste bescheidenheid en waarheidsliefde. En gij deedt, naar mijne gedachten, zeer wel met hem op geene verdere bekentenis te dringen. Als ik bij u geweest was, zou die tweestrijd tusschen een paar zulke uitstekende kiesche personen, waarin de een aanvallender, de andere afwerender wijze te werk ging, voor mij een aangenaam tusschenbedrijf hebben uitgemaakt. Maar, Suse! nu weet gij, dat Walraven de man is. Uit ijdele nieuwsgierigheid hebt gij het zeker niet gedaan. Ik onderstel althans van u een hooger beweegreden, en die kan ik, zoo gij geen persoonlijk belang in Walraven stelt, zoo als ik u gaarne op uw eigen woord geloove, toch niet heel gereed vinden.
Ik vind het dan regt gul van Koo gezeid, dat hij zoo gaarne 'er meêr van wilde weten, schoon zeker uw beweegreden edel was, dat gij den zoo verlegenen man niet verder in belemmering wilde brengen. Maar wie weet, als hij doorgepraat had, hoe of hij 'er dan, zoo als men zegt, door heen geraakt zou zijn, en gij nog meer proeven zoudt hebben kunnen nemen op dat regt edel karakter. Intusschen denk ik, dat, als Koo door Walraven gefatsoeneerd wordt, ik hem niet meer kennen zal, als ik hem weder spreek. Koo krijgt dan nu ook dubbel les, dagelijks van zuster Suse - en van den Vriend Walraven.

{==68==} {>>pagina-aanduiding<<}

Maar, kind! hetgeen gij aan Koo gewonnen zult hebben, dat zult gij zeker aan mij verloren hebben. Ik kan, dat is nu ernstig, ik kan duidelijk merken, dat ik, sedert dat ik u misse, in verscheide hoedanigheden, achteruitga en daarom is het hoog noodig, dat gij, zoo 'er geene wezenlijke beletsels zijn, hoe eer zoo beter, in den Haag komt. Wat zult gij u bedroeven, als gij merkt, dat ik weder loszinniger geworden ben, dan ruim twee maanden geleden. Papa, die dan afgodisch groot van u houdt, gelijk gij immers wel weet, kwam laatst op mijne kamer. Ik had eerst wat zitten lezen, toen was ik aan het teekenen geraakt, en eindelijk aan het borduren. Mijn heilig voornemen was, om, als het zoo donker werd, dat ik niet meer kon zien te borduren, dan boeken, teekeningen, kleuren, borduurraam, enz. enz. te gelijk op te bergen. Papa meesmuilde, toen hij mij daar zoo in die beslommering zitten zag. ‘Lotje! Lotje!’ zeide hij, en eerst zijne oogen op de tafel en toen op mij slaande, terwijl hij zijn vinger zoo bedenkelijk om hoog hield. Wat is het Papa zeide ik, want ik mag mijn vader gaarne mij over zoodanig iets hooren berispen; hij behoort tot die lieden, die in zaken, welke van geen zeer ernstigen aard zijn, zijne berispingen met eene zoo groote mate van goedaardige vriendelijkheid weet te temperen, dat zij eer aangenaam, dan lastig zijn. ‘Lotje!’ ging hij

{==69==} {>>pagina-aanduiding<<}
voort, ‘wanneer komt Suse Bronkhorst over?.. gij verwacht haar zeker van daag niet?’
Ik: Hoe dat, Papa?
Papa: Ik denk, dat uw tafel 'er dan wel anders uit, zou zien....
Ik: Wel, Suse zou regt blij zijn, als zij mij zoo bezig vond; zij is eene groote vijandin van leêgzitten.
Papa: En ik heb wel gemerkt, dat zij ook eene groote vriendin van orde is. En of zij over uwe tafel oordeelende van gevoelen zou zijn... nu ik zal 'er niet meer van zeggen, maar als zij over komt, zal ik het, zoo grappende, haar eens vragen: of zij lektuur, schrijven en borduren genoegzaam gelijk onder handen heeft. Maar zeg mij, komt zij haast? -
Ik: Ik weet het niet, Papa!
Papa: Ik meende, dat gij mij gezegd hadt, dat gij eerstdaags een brief van haar wachtte.
Ik: Zoo is het ook, Papa! maar alle morgens denk ik, dat hij komen zal, maar 't is gedurig mis. Zij is anders altijd gewoon binnen den bepaalden tijd te schrijven... en nu loopt het 'er lang over. Dat heeft men van die uitmuntend ordenlijke menschen, van dezulken wacht men niets, dan orde. Er is geen mensch, die zich bijzonder over een dag twee drie langer wachten naar een brief, dien ik beloofd had, ongerust zou maken.
Papa: Neen! dat wil ik u gewonnen geven, maar of dat nu veel ten voordeele van zoodani-
{==70==} {>>pagina-aanduiding<<}
ge personen bewijst, wil ik ook wel in het midden laten. Evenwel gij zijt sedert uwe kennis aan Juffr. Bronkhorst voortuitgegaan. Wij weten ten minste nu altijd, als gij uit de stad zijt, wanneer gij weder te huis zult komen, en als gij in de stad zijt, of wij u 's middags ten eten wachten of niet; maar het zal u toch geen kwaad doen, als gij binnen kort weder een lesje krijgt door haar voorbeeld (met een liet Papa nog eens zijn oog over de tafel weiden). Haar voorbeeld zegt meer, dan hare woorden of brieven. Ik wenschte, dat vele Heeren Wijsgeeren, en Leeraars van den Godsdienst zelfs haar in dat opzigt volgden - dan zou dat allerellendigst: Doet naar mijn woorden, en niet naar mijne werken: in onbruik raken. En daar voorbeelden de mogelijkheid bewijzen, en lessen en vermaningen dezelve onderstellen, bemin ik de eerste boven de laatste. - 't Zal mij nooit vergeten, Lotje! hoe aardig Juffr. Bronkhorst u op een ochtend naar de Fransche kerk mede wist te krijgen, zonder een woord 'er over te spreken, nadat gij op eene niet alzins vriendelijke wijze het aan uwe Mama geweigerd had. -
Dat moest ik toen nog hooren, en wel hoe of gij geheel in orde gekleed beneden kwaamt, en aan Papa en Mama vertelde, dat gij meende te kerk gegaan te hebben, daar gij altoos gewoon waart, om zulks Zondags ten minsten eenmaal te doen, dewijl zulks eene vaste

{==71==} {>>pagina-aanduiding<<}
gewoonte aan het huis van uwe ouders was, maar dat gij nu gemerkt hadt, dat dit mijn oogmerk niet was, en gij zoo niet gehecht waart aan die gewoonte, of gij kondt 'er heel wel voor een enkelen Zondag van afgaan. Ik moest 'er bij herinnerd worden, hoe ik als een onnozele ziel, die geheel uit de lijken geslagen was, droevig bedremmeld, en getroffen door het voorbeeld van haar, naar welke ik zoo gaarne ten minste wat gelijken zou, opstond en zeide: ‘Zoo was dat uw oogmerk, Suse! nu dan zal ik mij wel spoedig kleeden, en meêgaan;’ en hoe ik, een kwartier later, geheel gekleed met u naar de kerk kuijerde. ô Ik weet zelfs best, hoe ik toen gesteld was. Papa zeide niets, maar zijne oogen zagen mij schalkachtig aan; Mama was, niet zonder reden, meêr of min verstoord, omdat het voorbeeld van een vriendinnetje meêr woog, dan hare moederlijke vermaning... en ik was op mij zelve bovenal te onvreden, en zou het ook op u hebben kunnen worden, maar gij voerde mij met een vriendelijken lach toe: ‘Lotje! ik hoop, dat gij niet om mij, en tegen uw zin, naar de kerk gaat. Ik was dan veel liever te huis gebleven. Eene goede vriendin, met oogmerk, ondienst te doen en naar de kerk te gaan, is bij mij het regte niet. Zoo ik tegen uw oogmerk gehandeld heb, ei geloof dan toch, dat het geheel mijne bedoeling niet geweest is.’... Hoe klein werd ik op

{==72==} {>>pagina-aanduiding<<}
dat oogenblik, en ik ging mij vrolijk en opgeruimd gedragen, om uwe bestraffing te ontwijken; want, inderdaad, Suse! hoe lief ik u heb, ik geloof waarlijk, dat 'er onder mijne liefde eenige vrees gemengd is. Maar is achting niet een zeker inmengsel van vrees in de liefde? - Nu merk ik, dat ik al heel wat papier beklad heb, en, het wordt tijd, dat ik dezen eindige. Maar ik bid u schrijf mij nu ook ten spoedigste, en verlos mij van de vrees, die ik heb, of misschien redenen van ziekte u beletten, om woord te houden met schrijven. Is dat zoo, laat Koo dan maar een' enkelen regel schrijven en ik zal naar u toevliegen, en u oppassen met al die deelneming en teederheid, met welke ik ben en eeuwig hoop te blijven

Uwe

Charlotte.


{==73==} {>>pagina-aanduiding<<}

Negende brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 24. October.

Zeer waarde Vriendin!

Ik haast mij, om u gerust te stellen, daar ik uit uwen laatsten zie, dat, hoe vrolijk van humeur gij zijt, mijne nalatigheid in 't schrijven echter u eenigermate bekommert. Het is toch geenszins aan achteloosheid toe te schrijven, dat ik, daar ik mijn nader schrijven slechts waarschijnlijk gesteld had, u niet heb geantwoord. Ik hoopte, dat ik in staat zou geweest hebben, om u een aangenamer antwoord op uwe vriendelijke uitnoodiging te schrijven. Schoon ik zelve zeer gezond ben, is echter ziekte de oorzaak, dat ik niet komen kan. Ik hoopte al van dag tot dag, dat misschien de ongesteldheid mijner Mama van minder beteekenis zijn zou, dan de Docter vreesde, maar, in tegendeel, blijft de ziekte staan op ééne hoogte... en ik kan geene gedachte maken, om u en uwe geëerde Familie te bezoeken. - Ik schrijf zelfs dezen aan het zickbed

{==74==} {>>pagina-aanduiding<<}
van mijne Mama, en vang denzelven aan, terwijl zij eenigzins in slaap geraakt is.
Schoon ik geheel geen' smaak vind in die lange en uitgerekte verhalen, waarmede vele bejaarden onzer Sexe bovenal schijnen op te hebben, loopende over ziekten, kwalen en ongesteldheden, waarvan men in het geheel in ons Vaderland, zoo als mij vreemdelingen wel verhaald hebben, meêr praat dan in andere landen, misschien, omdat hier het klimaat veel aanleiding tot kleine en toch lastige ongesteldheden geeft, weet ik niet, waarover ik u in eene ziekekamer schrijven zal, dan over ziekte. En daar ik zeker weet, dat, zoo 'er iemand in de wereld mijn geschrijf gunstig opneemt of bij iemand wellekom is, dat gij het dan zijt, zal ik over dat onaangenaam onderwerp ook aan u schrijven. Maar eer ik voortga, zal ik eerst even naar de patient gaan, die droevig onrustig is, naar ligchaam en ziel beide.
'Er was dan Donderdags, na dat ik u Dingsdag geschreven had, een groot Bal bij den Heer Overkamp op de Keizersgracht. Mama, die, schoon mooi in jaren gevorderd voor zulke jeugdige vermaken, eene groote liefhebster van dansen is, kon, gevraagd zijnde, de verzoeking niet wederstaan, om van de noodiging gebruik te maken. Gij begrijpt, dat ik medeging, en Papa, schoon deze gaarne te huis gebleven was, kon den sterken aandrang van Mama niet wederstaan. Hoewel ik ver-
{==75==} {>>pagina-aanduiding<<}
scheide dansen meê maakte, en zelfs, op het sterk verzoek van Mevrouw Overkamp, eene solo danste, droeg ik zorg mij zoo weinig mogelijk te vermoeijen, en passeerde 'er verscheide. Ik houde het dansen, gelijk gij weet, voor eene fraaije kunst en een aangenaam vermaak, maar ik geloof, dat zich menig meisje bederft door zich te sterk daaraan over te geven. Immers hebben wij over het algemeen eene zeer teedere, eenigzins vertroetelde, opvoeding, en dan op eenmaal, zich zoo hevig te vermoeijen, moet bijna onmisbaar nadeelige gevolgen hebben. Ik moet u zeggen, dat ik mij over Mama verwonderde. Schoon Papa niet mede danste, was zij niet verlegen, en ik geloof niet, dat zij een paar dansen gepasseerd heeft. Zij nam zelfs tweemaal de vrijheid mij, eenigzins scherp, 'er over aan te spreken, dat ik mij zoo weinig geëngageerd had.... In 't kort, de partij liep af... en Mama was, toen wij te huis kwamen, zeer geëchauffeerd... Een toevallig klein beletsel veroorzaakte, dat, wat wij poogden of niet, wij het eene glas der koets, waarmede wij naar huis reden, niet konden toekrijgen. De herfstlucht was zeer koel, en schoon ik Mama mijn' omslagdoek, dien ik bij mij gestoken had, om tusschen het dansen om te slaan, maar nu minder dan zij noodig had, leende, waren wij naauwelijks te huis, of Mama klaagde over pijn op de borst. Toen ik 's morgens opstond, of liever

{==76==} {>>pagina-aanduiding<<}
tegen den middag, liet ik Lise, die mij reeds zeide, dat zij gehoord had, dat Mevrouw zeer ongesteld was, terstond vernemen naar den toestand van Mama, en ik kreeg een zeer ongunstig berigt. Zij had zoodanig een hevige pijn in de linker zijde gekregen, hoestte geweldig en was zoo benaauwd in het ademhalen geworden, dat eer ik beneden was, niet alleen de Docter 'er reeds geweest was, maar zij reeds was adergelaten. Hoe zeer ik dan 's morgens reeds een ongunstig denkbeeld van haar' staat had gehad, stond ik toen verzet over dit berigt. Ik begaf mij onmiddelijk, geheel en negligé, naar beneden.... Eer ik de kamerdeur opendeed, hoorde ik haar reeds hoesten. Haar ledikant genaderd zijnde, waar naast Papa, in een droevige gestalte, neder zat, vond ik de vrouw, die gisteren, in een prachtig kleed, blinkende van de kostbaarste diamanten, in spijt van hare jaren, onvermoeid was in het dansen, op het krankbed neêrgeslagen.... Vuurrood was haar aangezigt, en hare half verwilderde haren hingen achteloos uit de half afgeschoven dormeuse.... Wel, Mama! zeide ik, ik heb met onsteltenis gehoord, dat gij reeds gelaten zijt, hoe gaat het?... ‘Slecht, Suse! heel slecht,’ was haar antwoord, ‘doodelijk... doodelijk benaauwd - en ik hoor dat mijn bloed afgrijsselijk ontstoken is.... Dat verschilt veel, Suse! bij gister avond.... Straks komt de Chirurgijn alwe-
{==77==} {>>pagina-aanduiding<<}
der, om mij op nieuws te laten.’... Zij zag, dat ik aangedaan was... en dat was ik, zoo om haar, als omdat ik op dezelfde plaats, drie jaren geleden, mijne lieve Moeder had zien sterven. ‘Zijt gij bang voor zieken, Suse!’ ging zij voort. ô Neen, Mama! antwoordde ik, geheel niet... maar uw spoedig toeval ontzet mij... ik bid u... houd moed... houd moed.... Inmiddels kwam een der Kantoorbediende Papa spreken ‘ô Suse!’
zeide hij, ‘zoudt gij een oogenblik bij Mama willen blijven, ik moet op het Kantoor zijn.’ Ga aan uwe bezigheden, Papa! hernam ik, ik wil bij Mama den geheelen dag blijven: ik heb niets te verzuimen, en gij veel, indien ik namelijk Mama plaisier kan doen met mijn bijzijn. ‘Goed kind!’ zeide zij met een zucht, die uit haar benaauwde borst oprees. En gij zult wel gelooven, Lotje! dat die twee woorden toereikende waren, om mij met nog grooter genoegen dien post op mij te doen nemen.
ô Hoeveel gelegenheid had ik tot nadenken bij die onrustige zieke, welke ik den dag te voren in eenen uiterlijk zoo blakenden welstand gezien had. Welras werd de aderlating herhaald - en de drift van het bloed was nog groot, evenwel minder, dan bij de eerste, zoo als de Chirurgijn berigte, en de Docter, die nog voor twee ure wederkwam, bevestigde het gevoelen van den Chirurgijn, dat de ontstoking van het bloed minder was. Evenwel beval hij

{==78==} {>>pagina-aanduiding<<}
ten sterkste de grootste oplettenheid aan omtrent het gebruik van eenen drank, dien hij voorschreef - en hoopte, dat 'er toch geen verzuim hoegenaamd zou plaats hebben, want dat het kleinste in staat zou zijn, om het geheel gestel in eene onredbare verwarring te brengen. ‘Mevrouw! gij mogt dat wel aan uwe Kamenier Marton, die u oppast, aanbevelen...’ zeide de Docter. ‘Neen!’ hernam ‘Mama, schoon Marton af en aanloopt, heeft mijne Dochter Suse dien post op zich genomen... en ik hoop...’ Wees gerust, Mama! zeide ik, ik zal heden niet uit uwe kamer gaan, en stipt op de orders van den Docter passen. Verzuim zal 'er niet plaats hebben. Ik bragt dus den geheelen dag bij Mama door, die tusschen beide niet naliet van hare hartelijke dankbaarheid, voor mijne oppassing, die zij niet scheen verwacht te hebben, te betuigen. Ik zag ook met groot genoegen, dat Papa uitstekend vriendelijk was, ja veel vriendelijker, dan ooit, sedert mijne terugkomst uit den Haag. Tegen den avond had Marton, die wat schutterig is, het ongeluk van een kom uit de handen te laten vallen. Dit bragt Mama geheel uit haar kalm humeur, waarin ik haar den geheelen dag gehouden had, en toen zij 's avonds een derde bezoek van den Docter kreeg, vond deze meerdere snelheid in den pols, en recommandeerde de uiterste stilte, en behoedzaamheid, of men zou tot eene derde lating moeten

{==79==} {>>pagina-aanduiding<<}
besluiten, en de krachten van de patient namen hand over hand af. - Daar Marton nu in zulk een kwaad blaadje stond en Mama op mij eenigermate gesteld was, sloeg ik, na het vertrek van den Docter, voor, om dezen nacht met Lise te waken. Het werd aangenomen, en ik had het genoegen, dat, daar Mama in slaap geraakte, het geheel gestel den volgenden morgen, door den Docter, in een tamelijk goede orde gevonden werd, en dus vrij wat hoop op beterschap.
Ik nam toen mijn afscheid van Mama, en een gedeelte van den dag geslapen hebbende, kwam ik 's namiddags weder bij haar, en zij verzocht mij om haar nog een uurtje gezelschap te houden, aan welker oppassing zij zeer goedgunstiglijk hare zoo spoedige beterschap en (zoo als zij zich uitdrukte) misschien het lieve leven te danken had, schoon ik tegen den avond mij bepaald had bij Pietje Hoofd. - Lagchende zeide ik: Gij doet wel, Mama! met mij daaraan te herinneren; het was mij bijna uit het hoofd gegaan. Marton! zeg aan Lise, dat zij Willem oogenblikkelijk stuurt naar Juffr. Hoofd en berigt, dat ik niet komen kan, uit hoofde van de ongesteldheid van Mama... ‘Wel, Suse! hoe nu kind?’ zeide zij, verwonderd, als of ik eene verbazende opoffering deed, ‘gaat gij niet uit, en dat om mij... dat was mijn oogmerk niet... ik ben u genoeg verpligt

{==80==} {>>pagina-aanduiding<<}
voor uwe trouwe oppassing van gisteren...’ 't Kost mij niets, Mama! hernam ik, en dus maakt gij mij bijna beschaamd over het gewigt, dat gij hecht aan eene zoo weinig beteekenende zaak. - Ik bleef dus bij Mama, gelijk ook den geheelen volgenden zondag: en het ging uitstekend met haar vooruit... maar haar ongestadig karakter veroorzaakte, dat zij, zoo ras, zij weêr op de been kwam, veel vroeger dan de Docter haar het veroorlofde, de ziekekamer verliet, en den gang door naar de zijdkamer ging. Papa's smeekingen, en mijn verzoeken konden niet baten.
Zeer natuurlijk stortte zij dus over drie dagen weder in, en daar nu het wintersaizoen nadert, zal zij zich zeer naauw in acht moeten nemen, om zich niet geheel te bederven.... Ik heb 'er nu mij een point van gemaakt, daar ik de eer heb van de eenige te zijn, die zij, nu zij weder ingestort is, dragelijk wel behandelt, om (zooveel mijne krachten en gezondheid, die gij weet dat, over het algemeen, den Hemel zij dank! vrij wel zijn, mij toelaten) haar op te passen - en dus begrijpt gij, Lotje! voor eerst zal 'er niet van inkomen, om te kunnen denken aan een Haagsch reisje.... Zoudt gij het zelfs niet onpligtmatig van mij gehandeld vinden, dat ik nu Papa voor alles zou laten opkomen? Temeer, daar ik het genoegen heb van te ont-
{==81==} {>>pagina-aanduiding<<}
dekken, dat de orders, die ik gaf aan de Dienstboden, hun wel bevallen.
Nog moet ik u verschooning verzoeken, dat ik u eenige ongerustheid veroorzaakt heb; ik hoop mij in het vervolg te wachten, om u daartoe aanleiding te geven. Misschien krijgt gij binnen een dag of drie een mondeling berigt van Koo; die heeft te Rotterdam iets over een schip dat in de Maas met avarij binnen is, voor het Kantoor te doen, en zou bij zijn retour eens in den Haag bij u aankomen - als gij dan een brief hebt, geef hem dan mede. Groet bovenal uwe Mama en Papa, en zeg den laatsten, dat ik bijna beschroomd zou worden, om bij hem te komen, want dat ik wel kans loopen zou van zijne overdreven gunstige gedachten te verliezen. Leef gelukkig!

Uwe liefhebbende

Susanna.


{==82==} {>>pagina-aanduiding<<}

Tiende brief.

Mejuffr. Charlotte Elzevier aan Mejuffr. Susanna Bronkhorst.

den Haag, 31. Octob.

Waarde Suse!

Hoe blij was ik bij het ontvangen van een zoo spoedig antwoord. Ik kreeg een kleur in het gezigt, toen ik hoorde, dat 'er een brief voor mij uit Amsterdam was, en bij het zien van het opschrift van uwe hand. Maar ik keek onnozel genoeg, dat moogt gij vrij gelooven, toen ik spoedig zag, dat mijne hoop om u spoedig bij ons te zien, genoegzaam tot een' onbepaalden tijd werd uitgesteld. - Wat zal ik van de reden zeggen tegen u, die altijd zoo wel tegen mij op kunt. De ziekte van uwe Mama zal ik alleen aanvoeren, die weegt wel heel zwaar bij u. Bij mij zou ze, als ik zulk eene Stiefmoeder had, zoo zwaar niet wegen. Zij heeft u immers, of ik heb zeer mis, in het geheel niet lief. En gij berooft u van de genoegens der vriendschap, om iemand op te passen, die waarschijnlijk, in het omgekeerd geval, geen half uur van haar geringst wekelijksch gezelschap

{==83==} {>>pagina-aanduiding<<}
om u verzuimen zou. Maar ik weet, wat gij hierop in zult brengen.... Ik ken uwe beginsels, ik ken uwe denkwijze. Ik eerbiedig die beginsels, en ik prijs die denkwijze, maar ik kan, hoe zal ik een ander woord vinden, zoo... zoo groot niet zijn.
Ik vertelde onze lieve Gibbon, heden voormiddag haar huis voorbijgaande, hoe ik te leurgesteld was in mijne aangename verwachting, en ik maakte geene zwarigheid, om haar uwen brief te laten lezen.... Hoe was de goede vrouw verrukt over deszelfs inhoud!.. Zij vouwde hare handen te zamen, en hief hare oogen met een' dankbaren blik ten Hemel. Ik geloof, dat zij, in godsdienstigen ernst God dankte, dat haar voorbeeld, hare lessen zulk een' invloed op ten minste eene harer kweekelingen had. ‘Suse,’ zeide zij, ‘is een ongemeen meisje... gij moogt 'er uwe eer wel in stellen, Lotje! dat zij u met hare bijzondere vriendschap verwaardigt.’ - Maar zeide ik, is het dan niet droevig, dat ik verstoken ben van het gezelschap van zulk eene dierbare vriendin, wier bijzijn mij eene behoefte is?.. ‘Zeker,’ ging zij voort, ‘is het niet aangenaam voor u, dat gij u zoo te leur gesteld vindt, maar, als gij bedaardelijk alles nadenkt, dan moet zeker uwe vriendin u daarom des te aangenamer worden. Bezef, dat zij een dier leden van haar ouders huisgezin uitmaakt, welke in deze

{==84==} {>>pagina-aanduiding<<}
oogenblikken van den meest wezenlijken dienst zijn kan, zoo door acht te geven op de ongelukkige lijderes, die in zulk eene naauwe betrekking tot haren vader staat, en het oog te houden op eene zoo uitgestrekte huishouding, waaromtrent haar vader, door zijne drokke bezigheden, zou kunnen misleid worden; dat bezef doet haar alles achter stellen, wat haar persoonlijk genoegen zou kunnen geven; of liever dat bezef, Lotje! doet haar het hoogste genoegen vinden in hare pligtsbetrachting.’... Wat zou ik daar veel tegen inbrengen?... nietmetal. Ik vind het dan ook heel fraai van haar gedaan zeide ik... en dat aan zoo een miserabel meubel van eene Coquette Stiefmoeder.... Maar toen kreeg ik van Juffr. Gibbon: ‘Foei! Foei! Lotje!’ zeide zij, ‘welk een misselijke uitslag is dat!... Dat is waarlijk beneden u. Als gij 't wel bedenkt, zult gij immers klaar begrijpen, dat, om eenigzins in uwe bewoordingen te blijven, hoe miserabeler mensch de lijderes is, hoe grooter, hoe edeler uwe vriendin handelt, met haar bij te staan, zoo als zij doet. En hebt gij overgeslagen, of niet met uwe aandacht verwaardigd, die gedeelten van haren brief, waarin zij, zonder den minsten zweem van zelfverheffing, ik geloof bijna zonder gevoel 'er van te hebben, u zoo eenvoudig verhaalt, hoe wel te vreden hare ongelukkige

{==85==} {>>pagina-aanduiding<<}
Mama met hare hulp was... misschien dat juist dit zoo pligtmatig, zoo liefderijk gedrag van Suse veel toebrengt, om hare moeder, die zeker van eene geheel andere geaardheid is dan zij, en welke in hare opvoeding zeer wel verwaarloosd zijn kan, oplettende te maken op de zoo waardige dochter van haren Echtgenoot. - Wie weet, of zij zich niet reeds, in haar binnenste, schaamde, over de blijken van minachting, die zij haar van tijd tot tijd bewezen heeft,... of zij, van hare ziekte herstellende, niet veel af zal leggen, van die altijd zoo kwalijk passende en op hare jaren zoo afgrijsselijk wanvoegelijke Coquetterij... of zij niet, door het voorbeeld van een zoo voortreffelijk meisje, als Suse is, op het zelfde spoor gebragt, in den avond van haar leven, meer waar genoegen smaakt, dan in al haren vorigen tijd... want, Lotje! de omgang met een waarlijk verstandig en deugdzaam mensch; zeide mijn Vader, in een zijner weinige Leerredenen, die ik na zijnen dood van hem gevonden heb, verspreidt een geur van verstand en deugd, voor welker liefelijkheid alleen zeer verstokte en verharde booswichten onvatbaar zijn - en doen een' stillen wensch, ja zelfs eene poging in de harten der meesten ontstaan, om ook zoo verstandig en deugdzaam te worden. Althans dit moet ik u getuigen, dat ik nooit

{==86==} {>>pagina-aanduiding<<}
voor of na, op mijne schole, de jońge Juffrouwen ijveriger, dienstvaardiger, gehoorzamer, en vredelievender gehad heb, dan toen ik uwe engelachtige Vriendin onder mijne leerlingen tellen mogt.’
Nu had ik genoeg, Suse! ik maakte mijn nederig kompliment, en vertrok;... maar ik vond het toch zoo aardig van onze oude goede Gibbon gezegd, en het deed mij zoo groot een genoegen, omdat het van u was, dat ik mij niet beter wist te wreken, dan u dien lof nog zoo gloeijend warm op het papier te brengen. Ik weet heel wel, dat gij mij 'er over bekijven, of liever, in uw stijl, ernstig berispen, zult, maar ik kan u verzekeren, dat ik groot genoegen gehad heb, van dat zoo eens te mogen uitboezemen... máar ik word gestoord... daar ligt mijn pen.
En welk een stoornis was dat?.. welke anders, dan een bezoek van uwen Heer Broeder Jacobus, met zijnen Vriend Walraven. Koo is toch een gulle jongen, en veel losser in zijne manieren dan Walraven. Deze praatte veel met Papa over den staat der publieke omstandigheden; maar Koo hield zich met Mama en mij bezig... en wel voornamelijk over de mogelijk- of waarschijnlijkheid, of gij nog dezen winter in den Haag komen zoudt of niet. Ik geloof gaarne, dat de Heer Walraven een degelijk verstandig en braaf Heer is, maar uw Lotje kijkt wat te

{==87==} {>>pagina-aanduiding<<}
veel bij hem op.... Toen Koo mij vroeg, of ik ook een brief aan u had mede te geven, dat hij dat met veel plaisier zou doen, zeide hij wel, met veel vriendelijkheid... ‘ô Mejuffrouw! Juffr. Bronkhorst heeft gesproken van een werk van drie deeltjes, dat zij van u ter leen verwachtte, maak geen zwarigheid, zoo gij die bij de hand hebt, om mij daarmede te belasten; gij kunt op eene veilige bezorging staat maken.’... Hij bedoelde daarmede waarschijnlijk de Caractères de la Bruyère: althans die zend ik hier nu bij. - Dit zeide Walraven wel op een' zeer wellevenden en eenen in u belangstellenden toon; maar, hoe zal ik het beter noemen, dan 'er was iets deftigs, iets manächtigs, in zijne vraag.... Gij voelt dat geheel niet voor hem, dat gij liefde noemt, althans gij verklaart het, en daarom zult gij het mij niet kwalijk nemen, als ik zeg, dat Walraven mij beter als vader, dan als man bevallen zou. Zijn gelaat staat mij zoo ernstig... het oog heeft iets peinsachtigs... schoon alles... alles een fiks en groot man dicteert... en Koo geweldig bij hem afsteekt. Ik vond het fraaist in hem, dat hij Koo niets, zelfs op den versten afstand, van zijne meerderheid, waarvan hij zich toch ook wel bewust zal zijn, deed gevoelen. Koo gaf hem raad (waarom zijn toch menschen van middelmatig verstand altijd vaardiger, dan verstandigen, met raadgeven?) over

{==88==} {>>pagina-aanduiding<<}
zekeren tour, die zij nemen zouden, als zij voorbij het huis ten Dijl waren... maar hij liet zich die raad zeer wel gevallen, en bedankte 'er Koo zelfs minzaam voor.
Nu straks komen de Heeren hier voor de deur het pakje en dezen brief afhalen. Ik bid u, zoo gij het nog kunt schikken, zoo gij het met u zelve kunt goed maken, kom dan met mij een gedeelte van den winter slijten.... zoo niet schrijf dan toch zoo dikwijls mogelijk aan

Uwe hartelijk liefhebbende Vriendin

Lotje.


{==89==} {>>pagina-aanduiding<<}

Elfde brief.

De Heer Philip Walraven aan den Heer Frans Verbergen.

Amsterdam, 5. Novemb.

Waarde Vriend!

Schoon gij mij nog, op mijn' brief van den 19den Octob., niet geantwoord hebt, en misschien vondt gij 'er niet veel beantwoordenswaardig in, wil ik toch nader aan u schrijven. Gij zult misschien uw' tijd beter kunnen besteden, dan met het lezen van mijne brieven, maar ik weet, dat gij waarlijk mijn vriend zijt, en daarom zal het u niet lastig vallen, dat ik u over het onderwerp onderhoude, dat mij naast aan het hart ligt. Ik heb dan met Koo, den broeder van Susanna, een klein reisje naar Rotterdam gedaan, en bij onze terugkomst heb ik een bezoek afgelegd bij de hartsvriendin van Suse Bronkhorst, Juffr. Charlotte. 't Is eene stelregel, die vrij wel doorgaat, dat men den man ook uit zijne vrienden kan leeren kennen. Dit is ook omtrent de vrouwen waar. Althans de Vriendin van Juffr. Bronkhorst is mede een zeer voortreffelijk meisje... en zonder hare vriendin te ken-
{==90==} {>>pagina-aanduiding<<}
nen, zou ik meenen, dat men de uiterste voortresselijkheid eener volmaakte schoonheid naar ligchaam en ziel gevonden had. In het eerste voorkomen heeft Juffr. Charlotte, iets meêr blinkends dan Susanna, of ik drukte mij misschien beter uit, vertoont zij zich meêr. Hare opslag is vrijer, minder teeder... maar even edel. Ik heb maar zeer korten tijd bij haar geweest, en maar weinige woorden met haar regtstreeks gewisseld, maar zij is zeker spotachtiger van aard dan Susanna; misschien ook vrolijker. Ik geloof, Frans! dat zij u mogelijk beter, althans in den eersten opslag, bevallen zou. Zij is iets kleiner en ranker van gestalte dan Susanna; sneller en onregelmatiger dan deze in hare bewegingen. Hare kleur helt eenigzins naar het bruinachtige over. Zij heeft zachte bruine oogen, en als zij spreekt, heeft zij uitnemend vriendelijke trekken rondom haren welgevormden mond. Al haar
gesprek met Koo liep over Susanna en zij sprak van haar met eene zekere soort van geestvervoering, en, door haar spijt heen, dat Susanna om de ziekte van hare Mama niet in den Haag verkoos te komen, blonk toch eene vrolijkheid en luchtige behandeling van alles door. In het weinige, dat zij met mij sprak, was zij zeer opmerkzaam, en minder los dan tegen Koo. Ik had wel eens een half uurtje met haar willen praten over hare bekoorlijke vriendin, maar 'er was geen gelegenheid toe... en

{==91==} {>>pagina-aanduiding<<}
waartoe zou dat ook gediend hebben, dan om mij meer verliefd te maken op een voorwerp, welks bezit zeker het deel van een veel voortreffelijker man, dan mij wezen zal? want ik heb reden om te denken, dat ik bij haar in geene aanmerking kome: zoo namelijk als mijn hart zulks wenscht. En dat het slimst van allen is; volgens mijne beginsels kan ik zelfs geene poging bij haar wagen; want schoon mijne studien hier bijna voltooid zijn, is het 'er verre af, dat ik nog een gezeten man ben, en, schoon ik overvloedige middelen bezit, ben ik van gevoelen, dat ik geen huwelijk behoor aan te gaan, voor dat ik, als mensch, van eenige beteekenis ben door het een of ander bedrijf. En ik weet, dat 'er ten minste nog ruim twee jaren verloopen moeten, eer ik eenigzins die kundigheden heb opgezameld, waarvan ik mij acht voorzien te moeten zijn, eer ik den graad van Regtsgeleerde onderstaan zal te ambiëren. Gij zult misschien om deze kieschheld lagchen, daar gij zoo wel als ik weet, welke onnozele botterikken, en waanwijze windbuils op een zeer gemakkelijke wijze den titel van Mr. voor hun naam krijgen; maar de schande latende voor rekening van die Universiteiten, waar in die soort van Doctorale Bullen handel gedreven word, wensch ik, wanneer ik mijne studien voltrokken heb, dadelijk met eer dien rang en titel te verwerven, en in staat te zijn, om door goeden raad aan

{==92==} {>>pagina-aanduiding<<}
mijne medeburgers, in voorkomende netelige zaken, van dienst te zijn. Ik heb geleerd en ben overtuigd, dat werkzaamheid de bestemming, en tevens het grootst geluk van den mensch uitmaakt; en ik zoek dus, schoon mijne familie en toevallige rijkdom mij daartoe regt schijnen te geven, niet in ledigheid af te wachten, totdat ik tot dezen of genen post van bestuur geroepen word; in 't kort, Frans! ik wil pogen mij zoo verdienstelijk door mijne werkzaamheden te maken, dat men zich, zoo ik in geen post, na verloop van jaren, gesteld word, eer verwonderen zal, dat men mij er in geenen plaatst, dan dat men vragen zou, waarom of ik toch met denzelven ben bekleed geworden. Intusschen, mijn Vriend! hoevelen zullen in dien tijd, eer ik mij kan vestigen, het oog slaan op dat model van vrouwelijke voortreffelijkheid; hoevelen onder hen, die in alle opzigten rijkelijk tegen mij kunnen opwegen! En waarlijk de liefde, welke ik voede voor dat bekoorlijk meisje, is mij zelfs meêr of min hinderlijk in mijne letteroefeningen. De Galathea van Reland, de Basia van Janus Secundus, de Minnedichten van Poot en Bellamy liggen midden door mijne regtsgeleerde Boeken heen, en ik moet alle pogingen aanwenden, om mij tot gezette oefeningen te bepalen. Maar ik hoop zooveel kracht over mijnen geest te behouden, dat die geweldige en alles overheerschende hartstogt

{==93==} {>>pagina-aanduiding<<}
mijn meester niet worde. En schoon ik redenen heb, om te gelooven, dat Susanna mij niet minacht, ja zelfs dat zij zekere mate van achting voor mij koestert, ben ik 'er verre af van te denken, dat ik eenigen indruk op haar hart gemaakt heb, die naar liefde zweemt. - Haar broêr Koo heeft mij zelfs opregt betuigd, dat hij redenen heeft, om te denken, dat zij nog voor geen eenen man, en dus ook zeker voor mij niet, eene genegenheid bij voorkeuze heeft opgevat. Dikwijls zeg ik tot mij zelven in een oogenblik, dat ik moed grijp: Waarom bekommert gij u, over eene gebeurtenis, die nog op zulk eenen afstand verwijderd is?... Immers is de loop der omstandigheden zoo los en onzeker, dat dezelve even goed eene gunstige dan ongunstige wending voor u kan krijgen. Nu, in dit oogenblijk, maar dat betracht het geen uwe onvermijdelijke pligt is, en de toekomst zal u leeren, hoe gij omtrent andere, nu nog onzekere, betrekkingen handelen moet. Susanna kan immers, overtuigd hoe wel ik het met haar meene, wanneer uw staat gevestigd is, de uwe worden; waarom het hoofd met ijdele zorgen en zoo ontijdig gebroken? - Zoo kan ik somtijds, zoo wenschte ik ten allen tijde te kunnen, redeneren; maar zij blijft met dat alles de spil van alle mijne gedachten, van mijne hoop, van mijne uitzigten. De reis met haren broeder zelfs heeft iets nadeeligs voor mij

{==94==} {>>pagina-aanduiding<<}
gehad, want, schoon ik dikwerf het gesprek eene andere wending, minns ondanks, poogde te geven, Koo kwam gedurig, wanneer 'er van iets voortreffelijks of iets goeds gesproken werd, op zijne zuster Suse terug. De eenvoudigste voorvalletjes gaven daartoe aanleiding. In den herberg te Lisse, een oogenblik vertoevende, zagen wij daar juist, hoe twee kinderen, broêrs naar het scheen, met elkander in hevigen twist, tot vechtens toe, geraakten, en met moeite, door de moeder, gescheiden werden. Koo en ik hadden daarop onze aandacht, zoo als men al ligt heeft, wanneer men eigenlijk niets te doen heeft, dan naar de opklimmende wolkjes van de aangestoken tabakspijp te kijken, en na dat de paarden gevoêrd waren en water gekregen hadden, stapten wij weêr op den fargon, en Koo zeide: ‘Die moeder had handen vol werk om die jongens van elkander te krijgen. Nu dit is niet zeldzaam het geval onder broêrs. Bram en ik hebben ook menig krabbelvuistje gehad, maar Mama behoefde nooit tot scheidsvrouw te komen. Zuster Suse kwam altijd tusschen beide, en wist ons, door hare eenvoudige gulle vriendelijkheid weder te verzoenen, of zij bedacht het een of ander, waardoor wij onze kinderlijke vijandelijkheden vergaten. Zij wist anders ook raad, om, als wij eens deze of gene jongenskuren hadden, met vogelnestjes te sto-
{==95==} {>>pagina-aanduiding<<}
ren, of onze bokken te plagen, ons dan hoe vriendelijk, toch zoo ernstig, aan te pakken, dat ons, hoe wild wij waren, het huilen nader stond, dan het lagchen. Een geval staat mij nog zoo klaar voor, als of het gisteren gebeurde... maar 't is misschien re gering om te verhalen... 't Is een kinderhistorietje.’... Laat hooren, zeide ik, laat hooren. Ook de geschiedenissen van kinderen zijn belangrijk. Kinderen zijn kleine menschen... en menschen zijn dikwijls niet meer dan groote kinderen.... ‘Nu,’ zeî Koo, ‘wij hebben
toch niet te verzuimen, en dus kan het tot tijd- en wegkorting misschien nog verstrekken. - Papa had, eenige jaren geleden, een Buitentje in de Diemermeer, waar wij het best van den zomer doorbragten. Bram en ik hadden altijd ons plaisier, om Govert, een dikke lompe blok van een jongen, den zoon van den Tuinman van Vader, op allerhande manieren, te plagen. Kinderen van Heeren en uit de stad voelen, gelijk gij weet, al heel spoedig hunne gewaande meerderheid, en meenen zich regt uit te slooven, als zij, zoogenaamde lompe, boerenjongens, die op hunne knepen niet gevat zijn, degelijk weten te foppen. Dikwijls hadden wij Govert al beet gehad. Dikwijls vingen wij hem in een' strik, en bonden dan den jongen aan een paal of een boom vast; kortom, allerhande kleine bal-
{==96==} {>>pagina-aanduiding<<}
dadigheden pleegden wij aan den eenvoudigen Govert. Op een zondagmiddag, dat Papa en Mama bij een Heer en Dame in de Buurt op een diné waren, zaten Bram en ik onder het eten tegen elkander, zoo als jongens doen, te snoeven over de gaauwdiefstukjes, die wij al aan den onnozelen Govert pleegden, en lieten ons ontvallen dat wij hem dezen middag zoo erg als ooit zouden betrekken. Zuster Suse, die wel zag, dat al de snaren gespannen waren, hield zich, als of zij niets merkte; zij vroeg naar niets; en toen het eten gedaan was gingen wij de pots, zoo als wij het noemden, aan Govert spelen. Govert was dan een dol liefhebber van China's appelen; dat hadden wij bij zekere gelegenheid ontdekt. Wij legden dus twee China's appelen aan de overzijde van een moddersloot, die op zij van den tuin liep, en waar langs Govert komen moest, als hij uit de kerk alleen te huis kwam. Wij hadden een plank weten aan stukken te krijgen, zoodat echter de einden even aan elkander reikten; deze plank legden wij over
de moddersloot. Wij waren overtuigd, dat Govert, de appelen aan de overzijde ziende leggen, in plaats van om te loopen, zijn' weg zou kiezen over de plank, en dan met zijn zondagspak aan in de moddersloot tuimelen; dan zouden wij komen aanschieten, om hem uit de sloot te helpen.

{==97==} {>>pagina-aanduiding<<}
Zuster Suse was ons op een goeden afstand gevolgd, zonder dat wij het wisten; wij hadden ons, tegen de komst van Govert, achter eenige struiken verscholen: maar Suse was ons heel nabij gekomen... wij hadden pas een half kwartier zitten wachten, of daar kwam de goede Govert met zijn nieuw kerkboekje, dat van goud glom, onder den arm, en zijn nieuw grijs wambuisje aan. 't Is of ik hem nog het hek van de plaats zie opkomen.... Wat meesmuilden Bram en ik... De jongen kreeg ook wel haast de twee China's appelen in het oog... en hij was reeds gereed om, in zijne eenvoudigheid, naar de plank toe te loopen; toen Suse voor den dag kwam van achter een' boom, die niet ver van ons af was, en riep:’ ‘Govert! Govert! - wees voorzigtig... loop niet voort.’... ‘Govert stond stil, en zuster Suse kwam naar hem toe, terwijl wij uit onzen schuilhoek kropen.’ ‘Arme jongen,’ ‘zeide zij,’ ‘kwade jongens hadden het 'er op toe gelegd, om u op die plank te lokken door die China's appelen, en als gij 'er op gekomen waart zoudt gij, met uw best zondagspak aan, in den modder geploft zijn.’ ‘Ik bedank je, Juffrouw!’ ‘zeide hij,’ ‘dat ge me gewaarschuwd hebt; want wat zou mijn Moeder bedroefd geweest zijn,

{==98==} {>>pagina-aanduiding<<}
als ik mijn kleêren, die Vader met zooveel moeite wint, zoo in den grond bedorven gezien had.’ ‘Gij hebt een goed hart, Govert!’ ‘zeî toen mijn zuster,’ ‘veel beter dan die kwade ondeugende jongens, die u die pots dachten te spelen... Daar hebt gij een gulden, Govert! koop daarvoor China's appelen - en laat die twee daar aan de overzij maar stilletjes liggen. Alleen neem de plank weg, of gooi die maar in de sloot. 'Er mogt iemand anders een ongeluk door krijgen.’... ‘Wij kropen toen achter de boomen terug, en, schoon Bram heel spijtig sprak over Suse, ik schaamde mij tot in het binnenste van mijn hart. - Suse bleef in den omtrek wandelen, tot dat zij zag, dat Govert behouden en onbeschadigd was te huis gekomen, toen ging zij in een prieeltje zitten, dat wij niet vermijden konden, als wij uit onzen schuilhoek voor den dag kwamen.’ ‘Ha, zijt gij daar,’ ‘zeide zij, toen wij als hoenderdieven haar zochten voorbij te sluipen.... Broêr Bram gromde in zichzelven en ging voort... maar ik ging naar haar toe, en ik bedankte haar op eene kinderlijke wijze, dat zij het kwaad, dat wij Govert hadden denken te berokkenen, verijdeld had. - Ik begon te schreijen.... en Suse was mede aangedaan, maar in plaats van

{==99==} {>>pagina-aanduiding<<}
mij te bestraffen, prees zij mij over den inkeer, dien ik gekreegen had, en deed mij beloven, dat ik in het vervolg den eenvoudigen maar goedhartigen jongen niet meêr zou plagen, al was het ook, dat mijn broêr mij daar toe aanraadde. Kortom, zij was de beschermëngel van den onschuldigen en door ons mishandelden Govert... en zoo was zij in het vervolg altijd van alle onschuldigen en ongelukkigen, die in haar bereik vielen.’
Ik hoorde waarlijk met verrukking deze eenvoudige vertelling, en ik zag 'er in het meisje van tien jaren, (want zoo oud vertelde mij Koo naderhand, dat zij was, toen dit voorviel) het voortreffelijk en edel hart, dat ik aanbid, en het zij ik zoo gelukkig ben, dat zij immer de mijne of dat voor een ander dat geluk bewaard wordt, eerbiedigen zal als een voorbeeld van menschelijke voortreffelijkheid. - ô Frans! bezat ik uwe kunst, hoe vaardig zou ik eene teekening ontwerpen van het meisje, dat de eenvoudige jongen uit gevaar redt, welk een aandoenlijk ontwerp zou dit zijn voor een landschapje met kindertjes!... Maar ongemerkt is mijn brief al weder lang geworden, en nog langer zou hij worden, zoo ik niet heden avond een bezoek bij mijn' vriend Koo afleggen moest, en de zoete hoop koester van dan ook ten minsten een poosje in het gezelschap der beminnelijke Susanna door te bren-
{==100==} {>>pagina-aanduiding<<}
gen. En ik kan alleen van uwe vriendschap verwachten, dat gij mij vergeven zult, dat ik u met mijne (hoe zal ik het anders noemen?) verliefde beuzelingen lastig val. Schrijf mij toch eens... want uwe brieven zullen mij zeker eene afleiding verschaffen, die ik zoo zeer behoeve. Vaarwel

T.T.

Walraven.


{==101==} {>>pagina-aanduiding<<}

Twaalfde brief.

De Hr. Philip Walraven aan den Hr. Frans Verbergen te Parijs.

Amsterdam, 9. Novemb.

Waarde Vriend!

Mijn brief van den 5den zult gij te gelijk met dezen bekomen, omdat ik denzelven overlezende van zooveel gewigt voor u niet vond, dat hij juist onmiddelijk behoefde afgezonden te worden. Te minder deed ik zulks, daar ik hoopte, dat misschien het gezelschap, waarmeê ik mij vleide, mij stoffe geven zou, om u nog breedvoeriger en aangenamer over het onderwerp, dat mij het dierbaarst op aarde is, te onderhouden. Wat zijn wij menschen toch van eene hoogvliegende inbeelding omtrent alles, wat ons zelve betreft. Ik verbeeld mij nu, dat gij 'er magtig veel belang in stelt, hoe het voorleden Donderdag avond met mij is afgeloopen, en wie weet, of gij niet reeds zoo vermoeid zijt van het gekrabbel van mijnen vorigen brief te lezen, dat gij dezen geeuwende van u legt - en uitstelt tot eenige dagen later, en hem zoo ongelezen in uw portefeuille verbergt.... Hoe dat nu wezen moge, ik zal mijne uitspanning

{==102==} {>>pagina-aanduiding<<}
zoeken, door aan u te schrijven, en dat is tegenwoordig mijne eenige uitspanning. ô Frans! zoo ik u misschien vervelen mogt, schrijf het mij dan toch niet, want, in mijnen staat, is het schrijven eene behoefte geworden. Wat hebben wij dikwijls gelagchen, als wij in Treurspelen of Herderskouten minnaars aantroffen, die aan de wanden van een paleis, of aan een treurwilg, een ruischende beek of waterval de ongelukkige lotgevallen hunner liefde verhaalden! - Hebben wij 'er niet dikwerf mede gespot, en de arme Dichters beschuldigd, dat zij het stuk overdreven.. en echter.. en echter... zoo ik thans een herder was, die niet schrijven kon, misschien, dat ik ook aan mijne schapen verhaalde, hoe teeder ik Susanna bemin... ô ja! zoo ik geen vriend had als u, aan wien ik kon schrijven, dan zouden zeker de muren van mijn studeervertrek moeten last lijden, ja wie weet, of ik de Buste van Grotius, die op mijn schoorsteen staat, niet zou lastig vallen met mijne klagten.... Is het dan niet nog een soort beter, een soort wijzer, dat ik aan u schrijf?... Hoe het zij, ik wil u zeggen, hoe de avond van donderdag is afgeloopen.... Nooit, nooit, Frans! heb ik aangenamer uren doorgebragt.... Nooit, nooit, vloogen 'er uren sneller henen. -
Gij weet, Mevrouw Bronkhorst is zeer ongesteld geweest, en nu is dezelve zeer aan

{==103==} {>>pagina-aanduiding<<}
de beter hand; zoo zelfs, dat zij menschen ziet. Susanna heeft haar opgepast met eene zoo voorbeeldige liefde, als of zij hare eige moeder was; dit heeft mij Koo lang en breed op onze Rotterdamsche reis verhaald. Toen ik mij, door den knecht, liet aandienen, werd ik verzocht in de kleine zaal te komen. Aan de deur kwam Koo mij met zijne gewone gulhartigheid tegen: ‘Welkom, Walraven! welkom, Jongen!’ zeide hij, ‘ik begon al te vreezen, dat gij mij vergat.’ Ik maakte mijn kompliment tegen Mevrouw Bronkhorst, die vrij zwierig en negligé gekleed in een armstoel zat, en haar verwelkt gelaat met eene breede muts bedekte. Toen ontmoette ik hare bekoorlijke dochter, die bezig was met een muzijkstuk te kopiëren: zij rees op, en het was of hare bevallige gestalte nog meer schoonheid verkreeg, door het eenvoudig huisselijk gewaad, dat zij aan had. Ja, Frans! ik zag, dat gij volkomen gelijk hadt, toen gij mij eens op een Concert, wegens eene Dame, wier schoonheid ik bewonderde, mij lagchende toevoerde: ‘Ik durf het nog niet zeggen, of ze wel zoo mooi is als ze lijkt, eerst moeten, die juweelen, dat kapsel, die nieuwmodische zwier en verblindende pragt afgelegd en zij moest het eenvoudig pakje van Stijntje de naaister aanhebben, dan zou het te bezien zijn, hoeveel zij van hare schoonheid overhield.’ Nu dit tusschen beide. Koo

{==104==} {>>pagina-aanduiding<<}
begon te praten van ons Rotterdamsch uitstapje... en hoe vriendelijk de Papa en Mama van Charlotte geweest waren.... Het deed haar, voegde ik 'er bij, om Susanna in het gesprek in te wikkelen, het deed haar zeer leed, dat zij zich verstoken zag van de aangename hoop, waarmede zij zich gevleid had, om u, Mejuffrouw! dezen winter eenige weken bij haar te zien... Zij bleef nog hopen... ‘ô die lieve goede meid,’ zeide Susanna, ‘het spijt mij harenwege, dat zij zich nog schijnt te vleijen, dat ik komen zal; schoon Mama wel aan het beteren is, en van dag tot dag in krachten toeneemt, vrees ik, dat ik misschien haar eenig nadeel zal toebrengen, indien’... ‘ô,’ zeide toen Mama op een' zeer languissanten gemaakten toon; ‘ô spreek 'er mij toch niet van... o ma chére... als ik u nu reeds zou moeten missen, dan zou ik zeker weder instorten.... Hoeveel de Docter ook stelt in de kina, de conversatie van mijne Suse is de beste kina, Mijnheer Walraven!’ Ik hoop toch, ging ik toen voort, want ik had aanleiding gegeven tot deze aandoenlijke uitroepingen, ik hoop toch, dat Mevrouw mij niet kwalijk zal nemen, dat ik aan hare dochter den wensch van hare Vriendin heb doen verstaan .... ‘Mama kan gerust zijn,’ viel Juffr. Susanna mij in de reden, ‘dat ik zoo lang zij niet volkomen hersteld is, haar niet zal verla-
{==105==} {>>pagina-aanduiding<<}
ten.’ Nu werd ons gesprek van een anderen aard... ik begon over de Muzijk te praten, en Juffr. Suse vroeg mij, of ik ook eenig instrument tracteerde. - Kon ik het ontkennen. Ik verklaarde, dat ik op de Pianoforte en ook op de Viool speelde, maar dat ik aan de eerste de voorkeur gaf, misschien alleen, omdat ik van mijne Mama, die ik zoo hartelijk lief had, op dezelve de eerste
lessen ontvangen had. Ik zeide, dat ik, op de Pianoforte mij het meest had toegelegd, schoon ik, als men op een Concert verlegen was, de viool opnam: ‘ô,’ zeide zij, ‘als het Mama niet hindt, dan wensch ik wel eens te hooren, hoe of dat stukje loopt... ik heb het eergister van mijn Zangmeester gekregen, maar hij had geen' tijd om het mij voor te spelen...’ Mevrouw Bronkhorst zeide: ‘ô neen! Suse! neen! het geluid is zoo zacht, dat het mij niet hinderen zal. Contrarie! het zal mij plaisier doen, als de Heer Walraven het stukje executeert, ik ben idôlatre van de Muzijk, gelijk gij weet, en zoo gij het met uwe stem wilde accompagneren, zooveel aangenamer zou het mij zijn.’ Suse stak de twee waslichten bij de Pianoforte aan en sloeg dezelve open... Ik liep onderwijl het muzlijkstuk door: en bevond het zoo, dat ik wel kans zag om het voor de vuist weg te spelen. Suse legde het met de bekoorlijkste houding voor

{==106==} {>>pagina-aanduiding<<}
mij neder, en ik geloof, dat ik het niet ongelukkig executeerde. Ik meende althans op het gelaat van Susanna duidelijke blijken van goedkeuring te lezen; na het eindigen verstond ik die nog klaarder; daar zij in zeker ongemaakte verrukking tegen haren broeder Koo zeide: ‘Dat is mooi, jongen! dat is regt mooi.’... het ‘Merveilleus, Mijn Heer!’ van Mama, schoon driemaal met zekere stemsverheffing herhaald, trof mij niet half zoo diep, als die ongekunstelde en natuurlijke loftuiting. ‘Kom,’ zeide het engelachtig Meisje, ‘repeteer het nu eens, mijn Heer! dan zal ik beproeven, of ik het kan zingen.’ En nu zweefden mijne vingers met nog grootere vrolijkheid over de toetsen der klavieren, en Susanna begon te zingen. Geheel natuur en ongedwongen zong zij, zonder de minste gemaaktheid, de waarlijk zware Aria, met eene liefelijke en zachte stem... en ik had werk genoeg, om ordelijk te blijven spelen, zoo trok zij mijne aandacht; zoo was ik aangedaan. Na het eindigen zeide zij: ‘Ik begon te vreezen, mijn Heer! op eene passage wijzende, dat gij mij dáár zoudt ontvallen zijn... gij hebt het ditmaal zoo coulant niet gespeeld, als de eerste maal ...’ Wat zou, wat kon ik anders zeggen, dan gij hebt volkomen gelijk, Mejuffrouw! maar toen, toen zongt gij niet mede!... Of ik die woorden op zekeren toon

{==107==} {>>pagina-aanduiding<<}
uitsprak, die haar trof, dan of zij alleen mijne meening begreep, durf ik niet bepalen. Zeker is het, dat zij hare oogen nedersloeg, en in eene kleine verwarring scheen te zijn, die zij echter onderdrukte, met te zeggen: ‘Welaan dan, als het Mama niet hindert, dan nog eens zonder dat ik zing.’ Wat zou ik doen? wat wenschte ik anders dan haren wenk te gehoorzamen. Ik speelde nogmaals de Aria... ‘a merveille!’ volgens Mama, en de vriendelijke knik van de dochter bevestigde mij, dat, schoon zij 'er niets wonderbaars in vond, zij echter over mijne pogingen voldaan was. Koo kon zich niet inhouden, maar moest luidruchtig 'er bij voegen: ‘wat zeg je 'er van, Suse! had je wel gedacht dat Walraven zoo een baas was?’ Zeer bescheiden en gepast antwoordde zij: ‘Ik had nooit het genoegen gehad van mijn Heer te hooren spelen, en, was dus buiten staat om zijne bekwaamheden eenigzins te taxeren. Als ik 'er dan wat van zeggen moet, Koo! in de tegenwoordigheid van mijn Heer, dan wil ik wel betuigen, dat, schoon ik mij niet verbeeldde, dat hij iets ter hand nemen zou, waarvoor hij zich onberekend achtte, ik zooveel meesterlijks niet vermoedde in iemand, bij wien de Muzijk zeker alleen bijwerk is.’ Ik wist geen woorden, om dit ongemaakt en echter zoo vleijend kompliment te beantwoorden, en behoef u niet te zeggen, geloof

{==108==} {>>pagina-aanduiding<<}
ik, dat ik het aangenaamste loon van zoovele oefeningen inoogstte in den lof uit den bevalligsten mond. Gij zult misschien denken; met dat alles; het was een bijzonder tooneeltje in eene ziekekamer - maar, Frans! het was 'er eene zieke na. Terwijl wij nog bij de Pianoforte stonden, en ik hoopte, dat ik nog eens de lieve stem van de engelachtige zangster hooren zou, begon zij reeds te roepen, dat wij een partijtje Quadrille maken moesten; zij had, daar nu zulk een envie van; door de Muzijk was zij in een zoo monter humeur gekomen: ‘Excellent, Mama! excellent,’ zeide Susanna; ‘ik twijfel niet, of mijn Heer Walraven zal 'er niets tegen hebben.’ Ik boog mij. - En weldra bragt de knecht het speeltafeltje... en de zieke scheen door eene toverroede aangeraakt, toen zij de kaarten opnam. Gij weet, hoe ik speel. Alles speel ik mede, en heb 'er mij ten minste zoo op toegelegd, dat ik geen zot figuur maak, of voor mij zelven al te nadeelig door onkunde ben: want ik vind het eene vernedering voor een tamelijk verstandig man, als hij met een botterik speelt, die zijne dagelijksche en eenige studie van het spel maakt, dat hij dien, ten minste niet, bij gelegenheid als hij zich tot spelen genoodzaakt ziet, op zijde komen komen kan. Mevrouw Bronkhorst speelde alles behalve belangeloos.... Koo heel los... en Juffrouw Susanna oplettend, maar louter vermaakshalve. 't Zij ze

{==109==} {>>pagina-aanduiding<<}
goede of slechte kaarten kreeg; 't zij ze een' goeden slag had, of niet, haar opgeruimde luim bleef dezelfde. Onder het spel, dat Mama's ziel geheel verzwolg, en waarop Koo geen aandacht had, zeide Susanna: ‘Mama! gij vergeet geheel uwe kina.’ - ‘O mijn Suse!’ zeide Mevrouw Bronkhorst, ‘gij zijt al te attent... ik zou mij daar haast lelijk verkeken hebben... maar kom aan, ma bonne...!’ en Susanna stond reeds met het kopje gereed.... Wij speelden wat voort... toen zeî Susanna tegen Koo, nadat hij zich heel grof verkeeken had: ‘Ik dacht niet, dat die slag u zooveel attentie gekost had; maar gij zijt de geheele avond bijzonder attent.’... ‘Hij begaat bêtise op bêtise,’ gromde Mevrouw. - ‘Hoe kunt gij het zeggen, Mama!’ hernam zij, vrij schalk ziende, ‘Hij denkt om niets dan om het spel. - Hij vergeet zelfs zijn' Vriend een glas wijn te laten presenteren... Mama zal 'er niet tegen hebben, dat ik het laat doen.’... Koo, begrijpt gij, was nu reeds op de been, en maakte honderd verontschuldigingen. Wij speelden tot omtrent half elf, toen Susanna Mama aan den tijd en hare zwakheid herinnerde. Ik nam daarop afscheid... en vertrok met een zeer opgeruimd en vrolijk hart, en in eene zoo goede luim, als ik geloof, dat ik immer geweest ben. Te huis gekomen was ik geheel bedwelming, en

{==110==} {>>pagina-aanduiding<<}
de spijs werd bijna zoo weggenomen, als zij opgebragt was.... Ik had zoo weinig gebruikt, dat Jan bij het afnemen van den tafel vroeg - of 'er iets aan het eten mankeerde.... Neen! neen! zeide ik - 't is allerbest, allerbest...
Ik verwacht nu, dat gij aan deze passage gekomen mij vragen zult... Wat is 'er nu eigenlijk gebeurd, waarover gij u zoo verheugt? - gij hebt voor Juffr. Bronkhorst op de Pianoforte mogen spelen; gij hebt haar eene Aria hooren zingen - zij heeft u eventjes geprezen - gij hebt een' avond met haar Quadrille gespeeld - En zie daarom al dat papier beklad - al dat leven gemaakt.... Gij hebt wel wat gelijk, als gij zoo denkt; maar gij kent Susanna niet - gij zijt niet verliefd op het voortreffelijkst meisje, dat 'er misschien in geheel Amsterdam gevonden wordt... dan zoudt gij weten, dat zoudt gij gevoelen, wat het is haar eenige uren onverhinderd in een klenen kring te mogen zien.... Als ik dezen avond herdenk, ben ik nog opgetogen van vreugde, en om u niet met meer woorden, daar over lastig te vallen, zal ik dezen sluiten met de opregte betuiging dat ik ben

Uw' Vriend

Walraven.


{==111==} {>>pagina-aanduiding<<}

Dertiende brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 11. November.

Lieve Vriendin!

Stoute vleister had ik liever 'er boven mogen schrijven. Zoudt gij wel gelooven, dat ik bijna in lagchen uitbarstte over den aanvang van uwen laatsten brief. Foei! foei! is dat u zelve weggooijen, om uwe vriendin groot te maken, is dat u zelve, schreef ik bijna, slechter maken, dan gij zijt; alleen om uwe vriendin op te vijzelen, die gij daardoor mogelijk bederven zult. Neen! Lotje! zoo ik mij niet deerlijk vergis, dan zoudt gij in dezelfde omstandigheden, als ik geplaatst, even eens handelen, omdat gij dezelfde overtuiging hebben zoudt als ik - en immers gij zijt ook gewoon naar de overtuiging van uw hart te handelen, dat hebben wij beide van Madam Gibbon geleerd. Mijne Stiefmoeder heeft mij in het geheel niet lief, schrijft gij. Als gij daarmede meent, met eene soortgelijke liefde als mijne Mama... dan geef ik u gelijk: maar, ô mijn

{==112==} {>>pagina-aanduiding<<}
lieve Lotje! welk eene liefde kan in teederheid die eener eigen Moeder evenaren. Zulk eene liefde van de tegenwoordige vrouw van mijnen Vader te vorderen, zou de mogelijkheid te boven gaan. Ik kan u verzekeren, dat zij, althans voor het tegenwoordige mij met eene zoo groote onderscheiding, die aan achting nabij komt, behandelt, dat ik 'er dikwijls verlegen over ben. Zij is dan verregaande op mij gesteld. En neem eens, zij had mij geheel niet lief, zou ik dan dat haar met gelijke munt hebben moeten betaald zetten in een tijdstip, waarin zij wezenlijk een ellendig voorwerp van deernis was. Alleen dezulken lief te hebben, en blijken te geven van liefde en genegenheid, die ons liefhebben, en blijken van genegenheid geven, is eene zeer verdiensteloze zaak, of liever, iets waartoe het dierlijk gevoel zoo natuurlijk gedreven wordt, dat men het bij het onredelijke gedierte bespeurt. Ik moet u ook nog eens vragen, of gij het karakter van mijne Mama genoeg kent, om daarover zoo beslissend te oordeelen?... maar ik zal 'er geen woord meêr over schrijven, opdat ik niet zou schijnen toe te stemmen in de zoo lage waardering, die gij van u zelve maakt. Ik wil niet ontkennen, of de goede gedachten, die onze altijd vereerenswaardige Gibbon van mij schijnt te koesteren, was mij zeer aangenaam, en in het gesprek dat gij met haar wegens mijne Mama gehad hebt, zijn uwe tegen-
{==113==} {>>pagina-aanduiding<<}
werpingen, die gij zeker meer uit boert dan ernst maakt, volkomen opgelost.
En gij hebt dan een bezoek van den Heer Walraven en Koo gehad. Beide schenen zij zeer te vreden over de minzame wijze, waarop zij door uwe ouders en u ontvangen waren. Gij ziet bij den eersten zoo op. Hij is u te deftig... te manachtig, heeft zelfs iets vaderachtigs... wel nu! 't Is niet alles mis. Walraven ziet 'er vrij ernstig uit; hij heeft zeker weinig van den fat, of om hem regt te doen niets van dat beuzelachtige, brillante, waarin het geheel van onze hedendaagsche Modepopjes bestaat. Hij heeft zeker meêr van den man, dan van den jongeling, en buiten twijfel eenen zeer ernstigen plooi van denken; het gedrag, of de houding daaruit voortspruitende zult gij waarschijnlijk den titel van vaderachtig geven. Maar hij is met dat alles een beminnenswaardig en aangenaam jonkman. Ik kan zeer wel over hem oordeelen, want, met al de hoogachting, die ik voor hem heb, ontdek ik, bij het naauwkeurigst onderzoek geen beginsel van dat geen, hetwelk, naar alle de beschrijvingen en de waarnemingen, die ik gelezen of gedaan heb, Liefde is. Immers ik blijf even wel te vreden, wanneer hij heen gaat, dan als hij ons komt bezoeken. Ik kan hem met groot genoegen, zonder de minste ontroering hooren spreken, of zonder blozen hem in het gezigt zien. En daar dit alles zoo met mij is, durf

{==114==} {>>pagina-aanduiding<<}
ik des te geruster besluiten, dat hij een voortreffelijk man is, want de oordeelvelling der liefde of der verliefden zijn droevig partijdig. Zij beschouwen de gebreken met een verkleinen de deugden of goede hoedanigheden met een vergrootglas.
Walraven vereenigt zeer vele volkomenheden in zich, die hem niet alleen achtens- maar zelfs beminnenswaardig maken. Zijne deugdzame eigenschappen zal ik eens aan eene zijde zetten, en alleen zijne andere hoedanigheden, die toch, helaas! over het algemeen bij ons te zwaar wegen, in aanmerking nemen. Laatst heeft hij een avond bij ons doorgebragt, en, daar het te pas kwam heeft hij eene nieuwe Italiaansche Aria, die ik 's morgens van mijn' Meester gekregen had, en nog geen tien dagen in Amsterdam geweest was, zoo maar voor de voet in eens, zonder haperen, weg gespeeld, en wel meesterlijk.... Hij speelde zoo zonder den minsten dunk van zich zelven te hebben, zoo als gij het noemen zoudt: met dat alles scheen hij mij toch vrij gevoelig voor lof. Althans, toen ik hem uit een volkomen overtuiging mijn genoegen moest te kennen geven, daar Koo mij noodzaakte, om mij ronduit te verklaren, zag ik, dat hij uitermate wel te vreden was; en zijne oogen schitterden met eene ongewone levendigheid. Ik moest natuurlijk ook zingen.... Gelijk ik dan ook deed... maar toen had ik medelijden met den

{==115==} {>>pagina-aanduiding<<}
braven jongen. Hij had geene woorden, om zijne goedkeuring uit te drukken... Hij spreidde zijne armen van elkander en ik dacht, dat hij mij van verrukking om den hals zou gevlogen hebben. Als hij het gedaan had, zou ik gelagchen en het hem vergeven hebben. Ik herinnerde mij juist dat oogenblik, hoe Betje ten Hove in een gezelschap, den Heer van Arkel, die, zoo uitmuntend fraai en natuurlijk reciteert, een Dichtstuk had voorgelezen, ik geloof over de Beminnelijkheid der Deugd, bij het eindigen van de lektuur, vol verrukking om den hals vloog en kuste. 't Was een werktuigelijke uitwerking der welsprekendheid op het zenuwgestel van het meisje; en daar van Arkel een braaf getrouwd man was, kon 'er geen ongunstig vermoeden uit geboren worden. Gij begrijpt, dat al de Coquettes lachten om het lieve meisje, dat, zoo als de coup geschied was, bloedrood, doodelijk met zich zelve verlegen, haar gezigt met haar hand bedekte, maar van Arkel greep hare andere hand, en, met eene hem eigene fierheid, het gezelschap aanziende zeide hij: ‘Ik ben overtuigd, dat ik, ten minste dit vers, niet geheel tot schande van den Dichter, gelezen heb. De verrukking van Juffrouw Ten Hove staat 'er mij borg voor... en ik heb nooit aangenamer belooning voor het lezen van zoo weinige regels gehad.’

{==116==} {>>pagina-aanduiding<<}

Maar om weder te keeren tot Walraven; wij raakten, op aandrang van Mama, aan het spelen. Wij speelden Quadrille. Walraven speelde fiks en oplettend; maar niet zoo, dat hij al zijne ingespannenheid noodig had. Het spel was spel voor hem. Hij had tusschen beide vervrolijkende en aangename reflectien; en winnen of verliezen was hetzelfde bij hem. Gij hebt nooit met mijne Mama gespeeld. Maar zij valt wat kibbelachtig over kleinigheden (trouwens groote zaken zijn 'er in het spel niet). Wij hadden geen twee spellen gespeeld, of Walraven had Mama al kompleet opgenomen. Hij wist haar in hare zwakheid te mijden en te ondervangen.... Mama had een' heerlijken avond, en het geheele soupé, na dat Walraven vertrokken was, was eene lofrede over dien charmanten Jonkman. Papa, die te huis kwam, toen Walraven al weg was, moest alles hooren... en het kwam zooverre, dat die betuigde, dat Koo hem eens met dien zoo hooggeprezen Heer in gezelschap moest brengen.
Het gezondene van La Bruyère is het bedoelde, en, zoo lang Mama mij tijd geeft, vermaak ik mij met hetzelve; want schoon Mama aanmerkelijk beter is, ja, ik zou bijna denken, geheel hersteld, zij heeft thans allerhande inbeeldingen van ongesteldheden, die moeijelijk te genezen zijn, omdat zij niet wezenlijk bestaan. Ik heb nog al denkbeeld, dat, als de

{==117==} {>>pagina-aanduiding<<}
winterdivertissementen regt aan den gang zijn, dan misschien hare genezing, als door een wonderwerk, in een oogenblik zal voltooid zijn. Ondertusschen zal de tijd wat ver voor mij dan verloopen zijn, (wij zijn omtrent half November) om bij u te komen. Ik beloof u, ik zal door een drok briefschrijven, zooveel mogelijk, het gemis, dat bij u zoo zwaar schijnt te wegen, trachten te vergoeden. Al schrijf ik u dan meisjesbeuzelingen, ik weet, dat ik aan eene vriendin schrijf, die aan beuzelingen waardij hecht, omdat ze van mij komen. Neem zoo ook dezen brief, hoe weinig beteekenende, aan, en vergeet toch niet uwe Ouders en Madam Gibbon van mij te groeten, die altijd blijven zal

Uwe liefhebbende Vriendin

Susanna.


{==118==} {>>pagina-aanduiding<<}

Veertiende brief.

De Heer Frans Verbergen aan den Heer Philip Walraven.

Parijs, 18. November.

Waarde Vriend!

Foei mij, dat ik u niet geantwoord, dat ik u niet hartelijk bedankt heb voor uw wissel van 2000 francs, op den Bankier Lesceau. ô Flip! ze vielen, als koud water op een gloeijenden steen. Ik weet het niet, maar ik geloof vast, dat het geld, door mijne vingers, als door een zeef, heen druipt. Als men de Hollanders ten laste legt, dat zij gierig zijn, dan verdienen de schilders toch eene heele groote uitzondering. Nu, schoon ik het thans weder niet heel ruim heb, die 2000 francs hebben mij toch regt goed gedaan. Ik heb heele mooije kunst gekocht en mij heerlijk gediverteerd. - Ik heb onder mijne kunstbroeders, die ik 's avonds tracteerde, toen ik het geld ontvangen had, met een toast (noemen dat de Engelschen zoo niet?) op de gezondheid van den braven Amsterdamschen Heer Walraven gedronken. Gij moest eens gehoord hebben, hoe kwaad het de Franschen met dien naam

{==119==} {>>pagina-aanduiding<<}
hadden, en twee Italianen die 'er bij waren gooiden 'er maar wat vokalen tusschen beide, zoodat het naar uw' naam zooveel geleek, als naar den mijnen. Nu nogmaals, hartelijken en welmeenenden dank: want, bij mijn' Heilig Apellbs, al sta ik bij u bekend, en met reden, voor een tragen, of luijen, zoo al niet voor een' slechten schrijver, ik ben met de teekenpen en het penseel zoo lui niet; dan, beken ik het gaarne, dan zou het 'er ellendig met mij uitzien, dan zou ik uwe vriendschap en hetgeen gij aan mij doet en gedaan hebt, onwaardig zijn. Maar hoe lui ik dan ook ben in het schrijven, mijne luiheid zou nog grooter moeten zijn, als ik zulke belangrijke brieven van mijn' waardsten Vriend langen tijd onbeantwoord kon laten liggen. Ik heb waarachtig medelijden, hartelijk medelijden met u. Uit elken regel, uit ieder woord bijna zie ik, dat gij ernstig verliesd zijt op Juffrouw Bronkhorst.... En ik kan niet merken, dat gij eenige vorderingen van belang maakt. Als dat zoo een puikje van een meisje is, zoo als gij haar beschrijft, dan denk ik, dat zij welhaast een' heelen zwerm van minnaars om zich hebben zal; en hoe bondig en braaf uwe gronden zijn, om u nog niet aan haar te declareren, meen ik, dat gij achter het net visschen zult. 'Er zal zich in uw hart eene koelheid van redekaveling en een vuur van liefde vereenigen, hetwelk ik geloof, dat zich geheel niet laat vermengen, zoo slecht althans als

{==120==} {>>pagina-aanduiding<<}
mineraal geel en berlijns blaauw. Als ik zoo ongelukkig was, dat de kleine Cupido mij met een' zoo fellen pijl trof, daar een fiksche weêrhaak aan zat, en ik verliefde op een meisje, zoodat ik ze tot wettige vrouw zou begeeren, dau zouden alle die gronden, welke gij in uw geval aanvoert, te passe komen; maar in uw geval... kan ik niet begrijpen, hoe gij u aan zulke, wel fraaije, maar, naar mijn denkbeeld, toch chimerique grondbeginsels zoo vasthoudt, dat gij 'er gevaar door loopt, om een juweel te verliezen, zoo als u misschien nimmer weder voor zal komen. Gij zult u die vieze naauwgezetheid beklagen. Ik ben te Parijs het vaderlandsche spreekwoord niet vergeten: men moet het ijzer smeden, terwijl het heet is. Denkt gij dat om al die loffelijke redekavelingen een ander achter zal blijven?... en dan zal die, waarschijnlijk veel minder verdienstelijk dan gij, met den buit gaan strijken. Gij zult, uwe beginsels volgende, na drie jaren tijd, wanneer gij het eerst uw saizoen zoudt rekenen, om op Juffrouw Bronkhorst uit te gaan, haar misschien getrouwd, misschien reeds Mama van twee of drie kinderen zien!... Zij zal dan misschien reeds weduw zijn... nu dat zou dan nog al goed komen. In ernst, lieve Vriend! gij weet, hoe uw geluk mij ter harte gaat, en daarom druk ik mij misschien niet zoo gepast en juist uit, als gij wel van mij wenschen zoudt, maar dat is niet anders.

{==121==} {>>pagina-aanduiding<<}
Frans is zoo wat kwikkig - en de overgang van zijne denkbeelden nebt gij dikwijls bij vogeltjes vergeleken, die van het eene takje op het ander springen... Hoe het zij - Ik heb, schoon ik weet, dat gij, ook al uit dezelfde brave beginsels, een vijand van krijgslisten en vooral in het stuk van minnehandel zijt, die ik u wel eens met den naam van ondeugende intrigues heb hooren doopen, schoon ik dat alles weet; ik heb toch in het ingesloten papier, dat nog verzegeld is, een kleine krijgslist voor u verborgen. Door het geen daarin ligt is, zult gij althans eene gelegenheid vinden, om u duidelijker aan Susanna te verklaren, welk eene diepe hoogachting gij voor haar koestert - nu kunt gij het open doen.... Ik onderstel, dat gij nu het stukje bekeken hebt.... Wat zegt ge 'er van? - Ik was op het lezen van uwen laatsten brief en wel bijzonder bij dat gedeelte, waar gij den zoo edelen trek van Susanna, toen zij nog maar een aankomend meisje was, verhaalde, zoo getroffen, dat ik oogenblikkelijk een schets maakte van dat gevalletje. Van het eene denkbeeld komt men op het ander. Mij viel in, om van dat schetsje een schilderijtje in miniatuur te maken. In eens stond alles, in zijne volle grootheid, voor mijnen geest.... Dat schilderijtje zal ik aan mijnen Vriend Walraven zenden.... Hij zal 'er zeker op de eene of andere wijze een Cadeau van weten te maken aan Susanna. - Mis-
{==122==} {>>pagina-aanduiding<<}
schien dat dan het eene woord het ander uithaalt - misschien dat hij dan afziet van zijne bijzondere begrippen... dat hij bij de vertooning of overgifte van dat miniatuur meêr zegt, dan hij in bedaarder oogenblikken zou gedaan hebben.... En zoo, zoo zal Frans Verbergen, die zoo oneindig veel verpligting aan Walraven heeft, misschien, in eene zaak van het uiterst belang zijnen Vriend eenen dienst bewijzen,
waarop ik niet ontkennen wil, dat hij een weinigje trotsch zou zijn. Gij ziet ik heb mijn uiterste pogingen aangewend, om het geval zoo treffend te maken als mogelijk is, en het jeugdige meisje, dat ik geloof, dat eene schoonheid heeten mag, schoon het uwe Susanna, als kind, al niet mag gelijken, zooveel mogelijk op den voorgrond gebragt, opdat, daar het miniatuur alles zoo klein maakt, ten minste iets van het edele in het gelaat zou zigtbaar zijn. Ik hoop, dat ik den Hollandschen boeren- of tuinmans Jongen goed gecostumeerd heb in zijn zondagspak... en van de twee ondeugende knapen heb ik iets, maar toch heel weinig zigtbaar gemaakt. In 't kort, ik heb het zoo goed gedaan, als ik kon, schoon ik verre de losse krassen, die ik op een groot vel papier gemaakt heb, de voorkeur geve in kracht en uitdrukking. Nu ik zal die schets bewaren, en als wij elkander eens wederzien, u die laten kijken. Ik twijfel wel geen oogenblik, of gij zult mij niet kwa-
{==123==} {>>pagina-aanduiding<<}
lijk nemen, het geen ik uit best wil, al was het nog zoo verkeerd overlegd, gedaan heb. Ik twijfel zelfs wel niet, of gij zult 'er mijn goed hart in zien, en de waarachtige vriendschap die ik u toedraag, maar ik ben toch nieuwsgierig om te verstaan, hoe gij het opneemt. Ik verlang zelfs te weten, of dit schilderijtje, dat toch dezen brief, daar ik het wel bezorgd heb, vrij wat bezwaart, u ongeschonden is ter hand gekomen. 't Zou mij dan zeer spijten, om uwen wil, zoo het of verloren was, of zoo beschadigd, dat het niet tot het bedoeld oogmerk dienen kon. Schrijf mij dus toch spoedig, hoe het 'er meê is - en geloof mij onveranderlijk

Uw' getrouwsten Vriend

Frans Verbergen.


{==124==} {>>pagina-aanduiding<<}

Vijftiende brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 23. November.

Lieve Vriendin!

Schoon gij geen enkelen regel nog op mijn' brief, omtrent veertien dagen geleden aan u geschreven, geantwoord hebt, dat ik alleen aan groot gebrek van stof toeschrijf, daar ik niet kan denken, dat gij eenigzins moeijelijk zijn zoudt, omdat ik u mijne overkomst geheel heb afgeschreven, wil ik echter, daar Mama voor de eerste maal na hare ziekte naar haar Maandags prié vertrokken is, eenige regels schrijven, vooral, omdat ik heden namiddag eene scene gehad heb, van nog al eene bijzondere natuur. Gij moet u echter niet te veel 'er van verbeelden, maar wij meisjes noemen die tooneeltjes van ons huisselijk leven al heel belangrijk - en al vallen ze dan wat in het kleine; daarin staan zij misschien gelijk met vele tooneelen, die de andere sexe van groot belang rekent, en misschien, op de keper bekeken, het mogelijk alleen maar in hare verbeelding zijn. Gij zult wel denken, waar of Suse met eene

{==125==} {>>pagina-aanduiding<<}
zoo vreemde inleiding heen wil. Ik ben zoo vermetel, van te denken, dat gij, eer gij aan het einde van dezen brief gekomen zijt, u ten minste overtuigd houden zult van het regtmatige daarvan. Maar ik wil u niet langer ophouden.
Ik heb heden middag broêr Koo en den Heer Walraven bij mij op mijne kamer op een kopje thee gehad. Dat is in den eersten opslag reeds wat vreemd: maar die vreemdigheid zal verminderen, als ik u zeg, dat die Heeren met elkander naar Nieuwendam geweest zijnde, te huis kwamen, toen Mama bezig was met zich op te kleeden, en Koo, merkende, dat ik op mijne kamer zat, zeer broederlijk en beleefd verzocht, om met zijn' vriend bij mij een enkel kopje te mogen drinken. Gij weet, Lotje! ik ben bang voor die nufjes naauwgezetheden en pointilles, die zoo leelijk staan - en ik ontving de Heeren. Walraven was veel stiller dan naar gewoonte - wij praatten wel, maar zonder kracht of heerlijkheid... tot dat Koo, die al eenigen tijd had zitten te meesmuilen, uitbarstte: ‘Kom, Flip! laat het zuster Suse maar zien; wat gij van uw' vriend Frans Verbergen uit Parijs gekregen hebt.... Ik sta 'er u voor in... zij zal 'er niet boos over worden... en ik heb dan meer dan half de schuld.’... Ik zweeg. Walraven kreeg onthutst zijne portefeuille uit den zak... opende die half bevende, en haalde 'er een klein

{==126==} {>>pagina-aanduiding<<}
miniatuur schilderijtje uit, en zeide op een' meer of min vreemden toon: ‘Mejuffrouw! Koo is een beste jongen, maar ik had hem gebeden, dat hij het zwijgen zou... en echter... maar daar... daar is nu het stukje, waarvan hij spreekt.’ Ik wist bijna niet, of ik het stukje durfde aan te vatten of niet.. misschien dat mijne nieuwsgierigheid en zucht, om het raadselachtige van dit voorstel te ontdekken, mij bewogen... althans ik nam het schilderstukje aan.... Ik bekeek het wel vijf minuten lang, en wist volstrekt niet, wat ik zeggen zou... alles was doodstil. Eindelijk zeî ik mij tot Walraven keerende: Wel nu, Mijn Heer! het is fraai geschilderd.... Ik feliciteer u met een' vriend, die zoo bekwaam is, maar wat het eigenlijk voorstelt, weet ik niet.. even min, als waarom mij dit op eene zoo bijzondere wijze wordt aangeboden. - Koo barstte uit in lagchen, zeggende: ‘Nu nog mooijer; nu nog mooijer, gij houdt u, Suse! als of gij niet weet, wat het verbeeldt.’... Walraven zat met nedergeslagen oogen.... In waarheid ik begrijp hier niets van, zeide ik... en geloof, dat 'er iets van de kleine ontevredenheid, die ik in mijn' geest voelde opkomen, op mijn gelaat zigtbaar was... wat verbeeldt het dan toch? (en ik nam het stukje weder in handen.)
Koo: Wel, het verbeeldt u zelve, Suse!
Ik: Mij... mij?...

{==127==} {>>pagina-aanduiding<<}

Koo: Weetje niet meer het geval op Papa's Buiten met den Boerenjongen. (Hier laat Susanna aan haar Vriendin het verhaal volgen, alleen in andere bewoordingen, wegens haar edelmoedige in liefderijke bezorgdheid omtrent den Tuinmans jongen, in den XIIden Brief uitvoerig beschreven.) Nu wist ik niet, hoe ik mij gedragen zou. Boos werd ik niet: maar ik was toch ook niet wel te vreden. Na een oogenblikje zwijgen zeide ik vrij ernstig: Ik sta verwonderd, mijn Heer! mij tot Walraven wendende, dat gij een zoo kinderachtig gevalletje, dat broêr Koo u uit tijdverdrijf verteld had, aan uwen vriend Verbergen hebt overgeschreven.... Zoo veel gewigtigs dacht ik niet, dat een man van uw karakter aan een kleinigheid hechtte, en uw vriend moet al zeer verlegen zijn om voorwerpen voor zijn penseel, als hij een kindergevalletje van een Hollandsch meisje in Parijs schildert. In 't kort, ik vind het vreemd? Walraven was uit de lijken geslagen zoo het scheen; na een of tweemalen gehoest te hebben, zeide hij: ‘Ieder, Mejuffrouw! heeft zijne manier van denken, zoo als van zien.... Mij, ik wil het niet ontveinzen, trof het geval, dat gij kinderachtig verkiest te noemen, zoodanig, dat ik het aan mijnen vriend Verbergen, met wien ik over soortgelijke onderwerpen, die schoone en edele karakters betreffen, meer schrijve, onder andere zaken, verhaalde...

{==128==} {>>pagina-aanduiding<<}
en het schijnt, dat het op mijn' vriend eene diergelijke uitwerking als op mij gedaan heeft, althans hij maakte het ongevraagd tot een voorwerp van zijne kunst en (hier hield hij een oogenblik stil) ‘het zal mij zeer aangenaam wezen, als gij dit bewijs van mijne achting voor u van mijne hand wilt aanvaarden.’
Koo: Dat zult gij immers doen, Suse! Ik zal 'er een fraai lijstje bij Kirchman om laten zetten.... Ik viel hem in de reden, en zeide tegen Walraven: 't Zou mij aangenaam geweest zijn, mijn Heer, indien dit klein en niets beduidend gevalletje minder uitwerking op u of uwen vriend veroorzaakt had.... Maar vergun mij, dat ik u dankzegge voor u vriendelijk aanbod, en dat ik 'er iets in vinden zou, dat tegen mijne denkwijze aanloopt, om dit schilderstukje, dat ik als een vleijend Lofdicht aanmerk, uit uwe handen te ontvangen.... Gij begrijpt, Koo! mij tot Koo keerende, dat ik een mate van verwaandheid, die nabij aan dwaasheid komen zou, zou moeten bezitten, die gij zelf mij niet gaarne zoudt toeschrijven, zoo ik dat uitwerksel van overdreven gewigt, aan een kinderlijke beuzeling gehecht, als een monumentje van mij zelve, in een lijst gezet, liet ophangen.... Walraven voelde het volkomen, dat zag ik aan zijn gelaat en houding. Koo rees op, daar de zusterlijke vermaning hem maar half scheen te bevallen, en

{==129==} {>>pagina-aanduiding<<}
dat oogenblik nam Walraven waar, om, terwijl hij het schilderstukje op eene zeer beleefde wijze uit mijne hand ontving, en in zijne portefeuille borg, te zeggen, op eenen toon, die in de muzijk adagio agitato heet: ‘Ik beken, als men de zaak uit dat oogpunt beziet, Mejuffrouw! dat ik 'er niet veel tegen in kan brengen, en ik moet het terug nemen; ook zou het u nog niet door mij aangeboden zijn, indien uw broeder daartoe, uit verregaande gulhartigheid, geene overhaaste gelegenheid gegeven had.... Gij zult het mij echter, zoo ik hoop, niet kwalijk nemen, dat ik het bewaar niet alleen als een aangenaam geschenk der vriendschap, maar als een gedenkstuk van de vroege ontwikkeling van die voortreffelijke ziel, welke ik hoog zal achten, en mij tot een voorbeeld van navolging stellen, zoo lang ik leef.’... Walraven zeide dit met veel ernst en vuur.... Ik schikte een weinig met mijn' stoel achter uit... kreeg een kleur... en was blij, dat Koo, van zijne wandeling door het vertrek te rug komende, het gesprek een geheel andere wending gaf, door Walraven met hem op zijn Collegie in den Doelen te verzoeken: die zulks bewilligde, en mij dus tijd gaf, om aan u dezen te schrijven. - Wat zegt gij nu hiervan, Lotje! Ik ben niet onnozel genoeg, om niet te merken, dat Walraven niets meer dan achting voor mij koestert, daar hij, met

{==130==} {>>pagina-aanduiding<<}
het vergrootglas van verliefdheid in de hand, zulk eene onnozele kleinigheid, als dit louter pligtmatig gedrag omtrent een armen Jongen, dien mijne broeders een eenigzins boosaardige pots wilden spelen, aan een Vriend, NB. buitens lands, overbrieft, die 'er dan nog (ik moet 'er om lagchen, terwijl ik het schrijf) eene teekening van maakt. Maar nu vraagt gij zeer natuurlijk, hoe het met mij is omtrent Walraven? Geloof mij, want ik zou het u zeggen zoo het anders was, daarin zeker Engelsch Geleerde navolgende, die, beschuldigd zijnde van een Deïst te zijn, aan zijn tegenpartijders antwoordde, dat dit zoo niet was, want, dat hij het dan gezegd zou hebben. Onze Madam Gibbon zal het u ook wel verhaald hebben (*). Ik zou mij niet schamen, om het u, lieve Vriendin! te zeggen, als ik een enkel vonkje van dat geen voor hem gevoelde, hetwelk ik mij dan verbeeld, dat liefde is. Achting, hoogachting, bijna eerbied heb ik voor Walraven, in eene mate, zoo als ik voor weinigen heb... maar ik geloof, dat hij mij te groot is, om hem eigenlijk lief te hebben; ik heb nog nooit iets kleins, iets berispelijks van hem gezien, dan het gevalletje van heden... Berispelijk was dat toch ook niet...

{==131==} {>>pagina-aanduiding<<}
maar hij kwam mij hier wat veel op de schaal van de gewone mannen, dat had ik niet van hem verwacht. Maar hij herstelde zich op eene meesterlijke wijze, of... laat ik regtvaardig zijn, ik weet niet, welk figuur hij met mogelijkheid in het geheel geval gemaakt heeft, dat, zoo hij, gelijk ik geloof, mij meer dan achting toedraagt, iemand dragelijker maken zou; want ik heb, in mijne nog geringe ondervinding, opgemerkt, dat dikwerf de zoogenaamde mannen van verstand eene onverdragelijk gekke houding en gedrag aannemen, wanneer zij verliefd zijn. Hoe verstandiger zij zijn, hoe minder hun die kruiperijen en laagheden staan, welke toch de minnaars gewoon zijn omtrent onze arme zwakke sexe te bezigen. Zij moeten zich ook dikwerf geweld aan doen, om den minnaar te spelen; en raken daardoor buiten hunne natuurlijke gestalte of postuur, en zoodra iemand, het zij een Koordedanser het zij een Geleerde, daar buiten is, maakt hij een bedroefd belagchelijk figuur, en wij gevoelen eene gemengde aandoening van medelijden en afkeer, en dat omtrent zoodanige personen, welker ligchamelijke vlugheden of zielstalenten anders billijke aanspraak op onze verwondering hebben. Gij zoudt echter verkeerd handelen, zoo gij waande, dat Walraven zulk een figuur maakte: neen! 'er bleef iets waardjgs, iets edels, iets kloeks, zou ik haast zeggen in zijne geheele handelwijze jegens mij, en hij

{==132==} {>>pagina-aanduiding<<}
smoorde, met een duidelijk bewijs van zelfsbedwang de gevoelens, die in zijn hart plaats hadden, en die, ik geloof, dat een kleinder man, hoe ontijdig ook, in de tegenwoordigheid van eenen broeder, zou hebben uitgestameld. Ik was waarlijk blij, dat Walraven niets zoodanigs ontglipte, omdat ik hem dan eenig antwoord zou hebben moeten geven, dat hem, ten duidelijkste, overreedde, dat 'er bij mij geen spoor van dezen hartstogt plaats had, welke noodig zou zijn, om iets meer dan buitengewoon groote hoogachting voor hem te koesteren. Ik vrees toch, dat, bij de eene of andere gelegenheid, Walraven eenen uitval van dien aard zal wagen, en dan zal ik hem, zoo eenvoudig voor de vuist mijn gevoelen in eens zeggen, dat hij zich volkomen overtuigd houden zal, dat ik hem inderdaad zeer hoogacht, maar die mate van hartstogtelijke liefde niet gevoel, welke ik geloof, dat noodzakelijk is, om met iemand den kans des huwelijks te wagen. Ik geloof, dat wij meisjes die openhartigheid aan elken braven welmeenenden jongen verpligt zijn, en hoeveel te meêr dan aan een zoo verstandig en braaf man als Waraven; en ik veroordeel zeer die ijdele trotschheid, welke sommigen onzer sexe betoonen als zij een braaf Jonkman, welke zich opregtelijk en ernstig verklaart, eene hartstogtelijke neiging voor haar te voeden, langen tijd ophouden... maar het wordt

{==133==} {>>pagina-aanduiding<<}
tijd dat ik een' zoo langen brief eindige, opdat ik u gelegenheid geve, om dien, hoe eer zoo beter, te beantwoorden. Vaarwel dan Lotje!

Onveranderlijk de Uwe

Susanna.


{==134==} {>>pagina-aanduiding<<}

Zestiende brief.

De Hr. Philip Walraven aan den Hr. Frans Verbergen te Parijs.

Amsterdam, 30. Novemb.

Beste Vriend!

Ik moest u reeds eerder hebben geantwoord, op eenen zoo vriendelijken brief, maar ik wilde u eerst in het zekere doen weten, hoe het schilderstukje, waarmede gij mij oneindig verpligt hebt, bij Susanna werd opgenomen. Ik zou het u reeds een postdag vroeger gedeetelijk hebben kunnen doen weten, maar ik wilde u alles in eens daarover schrijven. (Noodeloos is het, hier dat gedeelte van Walravens brief over te schrijven, waar hij berigt geeft van de overgifte van 't miniatuur, daar zulks in den vorgen Brief volledig en naauwkeurig door Susanna is gedaan, weshalve wij dat overslaan, en voortgaan waar Walraven, na dat verhaal, zegt:) Gij kunt wel denken Frans, dat ik vrij wat mijn transmontane kwijt raakte, en hoe aangenaam mij het bijzijn van Susanna altijd is, schepte ik lucht, toen ik aan de deur en op de gracht kwam, en Koo liet mij eenigen tijd, om geheel tot

{==135==} {>>pagina-aanduiding<<}
bedaren te komen... toen wij de tweede sluis voorbij waren zeide hij: ‘Die vlieger ging niet op, Flip! - ik had daar geheel geen zorg voor gehad.’ Ik gaf hem te verstaan, dat ik niet kon zeggen, dat, de groote kieschheid van zijne zuster in aanmerking genomen, ik mij zeer verwonderd had over dat gedrag: en voegde 'er bij, dat ik, schoon het mij leed deed, dat zij hetzelve niet had aangenomen, hare reden daar tegen billijken en goedkeuren moest, ja dat het mijne hoogachting, zoo zulks mogelijk was, vermeerderde.... ‘Hoogachting, ei, ei,’ zeide Koo, en als het dag geweest was zou ik zeker den jongen hebben zien meesmuilen. Na weder wat voortgewandeld te hebben, zeide ik: Ik hoop toch, dat uwe Zuster het mij niet kwalijk nemen zal, of, zoo ik ooit in hare achting eenigermate gedeeld heb, daardoor, in die achting zal gedaald zijn. - ‘Dat geloof ik niet,’ zeide Koo los weg. Ik hernam: Maar gij zoudt mij een groot genoegen doen, indien gij, op de eene of andere wijze, bij eene pasgevende gelegenheid, dat in het zekere vernemen kondt. - ‘Dat beloof ik u,’ was zijn antwoord, ‘Suse is geen meisje, dat daarvan voor haar' broêr een geheim maken zal. Als ik haar morgen een oogenblik alleen kan spreken, dan zal ik het haar vragen.’ Toen waren wij met elkander aan den Doelen, en ik sleet een' avond met spelen, die toch anders uit

{==136==} {>>pagina-aanduiding<<}
hoofde van het geen 'er met uw schilderstukje gebeurd was, aan geene wezenlijke Letteroefeningen zou toegewijd zijn geworden. - Niet voor Vrijdag had Koo gelegenheid, om zijne zuster Suse alleen te spreken, en de goede Jongen kwam 's avonds ten 7 uur, terwijl ik in mijne Regtsgeleerde studiën verdiept was, aanspringen; ik zal u maar eenvoudig het belangrijkst gedeelte van het verhaal van Koo mededeelen, en gij zult best oordeelen kunnen, hoe het hart van uw' vriend onder hetzelve gesteld was.
Koo: Het spijt me, Flip! dat ik mijn woord niet heb kunnen houden, maar ik heb Suse niet eer alleen kunnen spreken dan heden, na den eten. Een woordje, zeide ik tegen haar, toen zij naar haar kamer wilde gaan; een woordje apart, Suse! Zij lagchte, en ik ging met haar in haar kamer. Zij vroeg wat ik haar te zeggen had. Ik gaf haar te verstaan, dat ik al eenige dagen gewenscht had haar te spreken over het aardige schilderstukje van den vriend Walraven.... ô,’ zeide zij, ‘dat is een zaak van geen groot belang, Frans! ik dacht, dat gij dat reeds hadt vergeten, want gij waart 'er niet zeer in betrokken.’ Toen gaf ik haar te kennen, dat ik 'er bijzonder over nagedacht had, om uwen wil, daar zij wist, hoe veel belang ik in u stelde; en dat het mij leed zou doen, indien zij daarover op u eenigzins moeijelijk

{==137==} {>>pagina-aanduiding<<}
verstoord was, daar ik eigenlijk de oorzaak geweest was dat gij haar het schilderstukje had aangeboden. Toen ik dat zeide, begon zij te grimlagchen, en vroeg, even haar vinger half dreigende optillende: ‘Koo! Koo! ik geloof gaarne, dat gij veel met Walraven op hebt; en in der daad hij verdient zulks dubbel, maar komt die vraag, zoo geheel, uit u zelven?’
Ik: En hoe hieldt gij u toen, Koo? Ik hoop...
Koo: Om u de waarheid te zeggen, vriend! maar zoo tamelijk. Ik stotterde een weinigje, en de slimme meid liet mij maar voort haspelen... en ik vernieuwde weder mijn vraag... Toen zeide zij, met veel nadruk, dat verzeker ik u: ‘Koo! Ik zou wel een grillig of kwalijknemend meisje moeten zijn, indien ik eene te hooge waardering van mijne kinderlijke bedrijven iemand kwalijk nam, bij wien ik zulks toeschrijf aan eene overdreven hoogachting voor mijn karakter. Ik zal u meer zeggen, en met al de opregtheid, die eene zuster tegen haren broeder past. Dat blijk van hoogachting van een' zoo braven man, als ik Walraven acht te zijn, is mij zelfs aangenaam, schoon het van mij zeer onberaden, en ijdelzinnig geweest zou zijn dat schilderstukje aan te nemen.’... Toen dacht ik, dat ik wel een stapje verder gaan kon, en ik hoop, dat gij, mijn Vriend!

{==138==} {>>pagina-aanduiding<<}
mij het niet kwalijk duiden zult, althans, ik voegde haar toe: Ik geloof, Suse! dat die hoogachting wel eens in een zekeren anderen hartstogt zou kunnen veranderen....
Ik: En wat antwoordde zij hierop? Ei zeg mij?...
Koo: Zij antwoordde met een zeer ernstig en effen gelaat: ‘Dat hoop ik niet; dat zou mij leed doen, want hoe hoog mijne achting is voor Walraven; ik gevoel, bij al die achting, welke nabij aan eerbied komt, geen beginsel zelfs van die genegenheid, welke ik geloof, dat, in het geval waarop gij doelt, zou moeten plaats hebben. Ik hoop zelfs, dat die brave Jonkman het zich nimmer in het hoofd halen zal, om mij meer dan hoog te achten. En zoo hij daarover ooit spreken mogt, Koo!’ ging zij heel ver trouwelijk voort, en greep mijn hand, ‘beloof mij,... zoo het ooit gebeurt, dat Walraven u spreekt van iets dat daar naar zweemt; ei voorkom dan, daar gij zijn vriend zijt, dat zich een zoo waardig man bij mij aan eene weigering zou wagen, die hij niet aan mij zou verdienen, en waartoe ik echter verpligt zou zijn, om ons beider geluk.’ - Ik zag haar heel verwonderd aan - en na eenige oogenblikken zwijgens, ging zij nog ernstiger voort: ‘Ik zie Koo! dat gij u verwondert; maar gij zult toch gaarne gelooven, dat ik u dit niet uit Coquetterij, die ik zoo

{==139==} {>>pagina-aanduiding<<}
doodelijk haat, of uit meisjes kuren zeg... ik zeg het u met een bepaald oogmerk, om, zoo 'er zich eene gelegenheid toe mogt voordoen, aan uwen waardigen Vriend, die ik hoop, dat nog lang u met zijne vriendschap vereeren zal, eenen wezenlijken dienst te doen....’
Hier brak de goede Jongen zijn reden af, daar hij zag, dat ik mijne aandoening niet langer verbergen kon - en met zekeren schrik een bundel papieren, die ik, daar zij voor mij lagen, zoo als ik veel gewoon ben, onder een gesprek, in de handen genomen had, vallen liet. Ik verborg aan den broeder van Susanna de oorzaak van deze ontsteltenis niet... en zeide, zoo ik geloof, met vrij veel beduidenis: ‘Zoo ongelukkig had ik niet gedacht te wezen!’... ik zweeg... en gaf aan het gesprek, hoe gedrongen, eene andere wending, na dat ik Koo voor zijn getrouw berigt bedankt en verzekerd had, dat, hoe smartelijk mij ook het laatste gedeelte gevallen was, zulks bij mij geene reden zou zijn, waardoor mijne vriendschap voor hem verkoelde, die op beter beginsels, dan op die van eigenbelang, gebouwd was.
Maar, bezef gij nu, mijn beste Vriend! bezef gij nu, in welk eenen onaangenamen toestand uwe Walraven zich bevindt. De zoetste hoop, die ik immer koesterde, zie ik in eens uitgebluscht, en wel, op eene zoo allen moedbenemende wijze: want ik vrees, ik vrees,

{==140==} {>>pagina-aanduiding<<}
dunkt mij, met grond, dat het verstandige meisje, dat aan haar broeder wel merkte, dat hij misschien op mijn aanzetten vernam naar de gevolgen, die mijne stap gehad had, dat datzelfde meisje zoo zich tegen hem uitgelaten heeft, opdat hij, als het gesprek over dat onderwerp eens ter baan kwam, mij op eene afdoende wijze van hare wezenlijke gevoelens ten mijnen aanzien verzekeren zou. ô Frans! zoo hooggeacht - maar niet bemind! - en echter werkt die zoo ongevergde verklaring bij mij het tegenstelde van het gene Susanna zeker hoopt. Immers die edele openhartigheid, die bezorgdheid zelve, om te voorkomen, dat ik geen vruchteloze poging wage, zijn zulke beminnelijke zijden van haar karakter; maken haar eene zoo bekoorlijke uitzondering op velen van hare Sexe, dat ik daardoor met te meerder grond mij over het verdwijnen van mijne aangename uitzigten beklage. Tot nog toe zijn alle mijne pogingen, om mijn hart tot de gewenschte en noodzakelijke kalmte terug te brengen van weinig gevolg geweest. Alle de aangename beelden der opregte liefde, die mijne verbeelding in mij verwekt had, daar ik een ideaal van verheven schoonheid en deugd verwezenlijkt gevonden had in mijne... ô welk dwaas woord ontvloeit mijne pen, in de voor mij verloren Susanna, alle die aangename beelden poog ik te vlieden. Reland, Poot en Bellamy staan reeds weder in mijne kas.

{==141==} {>>pagina-aanduiding<<}
IK poog door verdubbelden arbeid mijne denkbeelden eene andere wending te geven. Maar het baat nog weinig - of liever niets. ô Dat gij nu hier waart, dan zou mijn hart in uw bijzijn eenen troost vinden, die mij nu ontbreekt, want hoe gaarne ik Koo Bronkhorst mag lijden, echter heeft 'er tusschen hem en mij die trap van vriendschap niet plaats, althans niet van mijnen kant, welke ik voor u gevoele. De Letteroefeningen zijn nu mijn eenige toevlugt. - Zulk een' treurigen winter heb ik nooit in het vooruitzigt gehad. Maak door meêr aan mij te schrijven, dan gij gewoon zijt, mijn' toestand mij dragelijker, en geloof mij, als altijd

Uw' toegenegen Vriend

Philip Walraven.

PS. Niet als een present, maar als een bewijs van dankbaarheid, en, zoo het eenigzins als een belooning kan aangemerkt worden, gaat hierbij weder een wisseltje op Lesceau - Frans! een enkel woord! - wees voorzigtig... Dat gij geld voor Kunst besteedt, is uitmuntend; maar onthoud u van debauches. Gij begrijpt mij: gij weet met welk een hart ik het u zeg.


{==142==} {>>pagina-aanduiding<<}

Zeventiende brief.

Mejuffr. Charlotte Elzevier aan Mejuffr. Susanna Bronkhorst.

den Haag, 2. December.

Lieve Suse!

Ik wil nog eene poging doen, om u bij mij te krijgen, schoon ik juist niet heel veel moed heb, dat het mij gelukken zal, en, zoo het mij nu mislukt, dan geef ik het voor den geheelen winter op. Gij weet, dat het toekomende Zaturdagavond hier, in den Haag, regt drok en vrolijk is, omdat het de volgenden dag St. Nikolaas is. Papa, die zeer voor de vrolijkheid is, heeft gezegd, dat ik u verzoeken moet met allen mogelijken aandrang, om, daar het weder nog al gematigd blijft, tegen dien tijd bij ons te komen. ‘Ik weet wel,’ zeide hij lagchende, ‘dat Suse aan den ernstigen kant is, maar jongelieden, die eene overhelling hebben tot het ernstige, moeten aangespoord worden, om zich niet te onttrekken aan vrolijke partijen. Die ernst kan anders al ligt ontaarden in eene soort van eigenzinnigheid of dweeperij, die beide juist geen heel gangbaare munt zijn in de za-
{==143==} {>>pagina-aanduiding<<}
menleving. Ik houde,’ ging Papa voort, want hij zat 'er toe op zijn praatstoel, ‘ik houde tot in mijne ziel groot van Suse; Lotje! gij moet niet jaloers worden, maar ik heb ze bijna zoo lief als u; alleen vrees ik, dat, als dat proper mondje, dat haar toch wel staat, in nog effener plooi komt, het met groote moeite tot een lachje zal te bewegen zijn. Zij kan tusschen beide zoo zitten te kijken, in de gewoone conversatie, als of zij een ernstige passage uit Young's Nachtgedachten hoort lezen; en zoo veel ernst verdienen de minste dingen van de wereld... ik wil maar zeggen, dat ik vrees, dat Suse in de ziekekamer van hare Mama nog ernstiger zal hebben leeren kijken en daarom, daarom moeten 'er die donkere buijen uit. Hier, in den Haag, moest zij St. Nikolaas komen houden. Ik zal zelf in hooge persoon haar alle uitmuntendheden van dien weldadigen Sint laten kijken: en, waar het noodig
is, het duistere met mijne aanmerkingen ophelderen.’ Ik hoop, Suse! dat die redenen van Papa wat bij u zullen wegen... want hij heeft in waarheid 'er geen ongelijk in. Gij zult al te dof worden; in uw huis heerscht te weinig ware vrolijkheid - en misschien dat mijn gesnap zelfs zijne nuttigheid heeft.... Laat u met uw rijtuig tot Hillegom of Lis brengen; en Papa zal 'er met mij zijn,

{==144==} {>>pagina-aanduiding<<}
om u af te halen.... Nu schrijf mij schielijk - ik kom - en dan kunnen wij alles afpraten.
Was het, dat gij bepaalder dacht over den braven Walraven, dan zou ik zoo niet durven aandringen, dat begrijpt gij; maar ik merk, dat is het geval niet. De toon van uw laatsten brief is zoodanig, dat die mij ten vollen overtuigt, dat, schoon Walraven u aanbidt, uw hart, dat hem hoogacht, geheel vrij is. Gij hebt mij dan met dien brief uitmuntend veel genoegen verschaft. Alles doet mij meêr en meêr den schat waarderen, dien ik in u gevonden heb. Van eene zoo opregte, eene zoo edele ziel hartelijk bemind te worden is een geluk, dat ik nooit verdiend heb, of verdienen kan. En schoon ik wel redenen heb, redenen toch van eene soort, die ik vrees, dat mij weinig tot eer strekken, omdat ik ze bijna eigenbatig noemen zou, om mij te verblijden, dat gij over Walraven denkt, zoo als gij denkt, want immers onze vriendschap, hoe groot ook dezelve is, denk ik dat geweldig lijden zou, indien de hoogachting, die gij voor Walraven koestert, met het beginsel der liefde vermengd ware; toch spijt het mij van Walraven, ja in waarheid ik geloof, dat ik zoo ver zou kunnen komen, dat ik hartelijk wenschte, dat gij minder koel dacht over hem, omdat hij, naar alles, wat ik van hem hoor, zoo door u als anderen, een

{==145==} {>>pagina-aanduiding<<}
Jongeling is uit duizenden. Ik had, gelijk gij weet, 'er in het begin heel andere gedachten van, en Mama ook, Wij verbeeldden ons, een volmaakt verstandig en deugdzaam paar (zoo ver dan de menschelijke zwakheden toelaten) in u en Walraven te zullen aantreffen. Wij konden dat niet zoo stilletjes onder ons houden, of Papa hoorde ons eens over dat onderwerp praten - en hij lagchte ons beide uit. ‘Twee groote masten op één schip,’ zeide hij, ‘neen! neen! dat gaat niet aan... Walraven moet eene Vrouw van bepaalder vermogens en van een tamelijk verstand hebben, en Suse moet een goed man hebben, dat gun ik de lieve meid, maar die alleen een zeer gewone dosis ordinair menschenverstand bezit. Zoo komt de wijsheid en de deugd ten minste onder twee familiën, daar die anders maar eene in pacht zou hebben.’ Mama, die toch ook bij de hand is, als Papa zoo met zijn algemeene stellingen voor den dag schiet, haalde het voorbeeld aan, hoe of twee zeer schrandere en brave lieden somtijds door het huwelijk verbonden, een gelukkig leven leiden.... ‘Huig de Groot, om eens iemand te noemen,’ zeide Mama, ‘zult gij toch voor geen onnozel mannetje of zijn huisvrouw Maria van Reigersbergen voor geene zeer algemeene vrouw houden.’... Maar Papa redde 'er zich in eens

{==146==} {>>pagina-aanduiding<<}
uit: ‘ô, Mijn lieve Vrouw! van uitzonderingen spreek ik niet. Ik spreek maar, zoo als het gewoonlijk in de wereld loopt, en immers over het geheel genomen, is het zeker, dat verstandige en brave mannen onnozele of slechte vrouwen, en vrouwen van uitstekende zielsvermogens, en die uitmunten in deugd, klein verstandige of ondeugende mannen krijgen.... Gij weet, dat ik Suse alles goeds gun, maar 't is toch tien tegen een, dat zij of een gek of een deugniet tot een man krijgt.... Zoudt gij wel gelooven,’ voegde hij met een' meêr dan gewonen ernst 'er bij, ‘dat ik dikwijls Suse, als zij daar zoo in hare volle heerlijkheid nederzat en, zonder het zelf te weten, hare uitmuntende geestvermogens in onzen huisselijken kring vertoonde, met eene soort van medelijden beschouwde, en dacht, de goede Hemel weet, welk een lot aan dat juweel beschoren is! Of het niet door een gek zal gedragen, of door een booswicht vertrapt worden...’ Gij weet, Papa is niet voor het heel zachte in zijne uitdrukkingen.... Ik kan toch niet ontkennen, dat, schoon ik door de gewoonte aan de manier van Papa's voorstellen eenigzins gewoon ben, ik eenen ongewonen indruk van dit gezegde had, om dat het uw toekomend lot betrof; maar ik liet mij niet overbluffen. Ik wilde met Papa eene wedding-
{==147==} {>>pagina-aanduiding<<}
schap aangaan, dat Walraven en gij een paar zoudt worden. ‘Doe het niet kind!’ zeide hij, ‘want tien... neen honderd tegen een zijt gij het kwijt.’ En wat zal ik nu zeggen, als Papa 'er weder eens van spreekt, want ik houd het voor beslist. Ik weet dat uw woord uw zegel is. Waarlijk, Suse! ik vind het eenigzins lastig met zulke gedecideerde menschen, als die eens iets zoo stellig geweigerd hebben, dan is het zoo hopeloos afgedaan. Bij mij en mijns gelijken, al hebben wij ons eens wat stellig uitgelaten, blijft 'er nog altijd plaats over, om te hopen;
dat men tot een ander gevoelen komen zal, dat 'er iets van Coquetterij, of dat daar naar gelijkt, onder loopt; maar het is bij u zoo ernstig, zoo stellig, zoo vast. Gij windt 'er geen doekjes om, dat gij Walraven hoogacht, maar, in eenen adem, zegt gij, dat gij geheel geen liefde voor hem gevoelt.
Her staat Lotje misschien niet fraai, dat zij u een lesje wil geven, maar ik ken u genoeg, om mij verzekerd te houden, dat gij het niet doen zult, eilieve houdt het nog een weinigje in beraad... beslis niet, of niet wel hij die hoogachting iets zou kunnen komen, dat een' teederer naam verdient.... Maken wij ons niet dikwijls van dat geen, het welk men liefde noemt, te verhevene, te vreemde begrippen. Immers het kan toch niet anders, of,

{==148==} {>>pagina-aanduiding<<}
indien men iets hoogacht, dan krijgt men 'er door den tijd zekere soort van liefde voor. Bij voorbeeld, gij weet, dat ik, in het eerst, voor Madam Gibbon achting, groote achting, had, maar ik had eigenlijk te grooten eerbied voor haar, om haar lief te hebben. Hoe nader ik die uitmuntende Vrouw heb leeren kennen, hoe hooger wel mijne achting klom, maar, daar zich hare goede en bevallige hoedanigheden tevens geheel voor mij ontwikkelden, werd die eerbied, welke in het eerst eenigzins met vrees gepaard giug, getemperd - en ik durf nu te zeggen, dat ik haar lief heb, met een soortgelijke liefde als mijne Mama. Nu weet ik heel wel, dat 'er onderscheid is tusschen de genegenheid voor een Jonkman, als den Heer Walraven, en die voor eene oude beminnenswaardige deftige Matrone, maar ik wilde alleen zeggen, dat 'er immers, als mijne eenigzins vreesachtige eerbied voor Madam Gibbon in hoogachtende liefde veranderd is door den tijd, al naar dat ik haar nader leerde kennen, het ook mogelijk is, dat die achting, welke gij zoo openhartig erkent te koesteren voor Walraven, allengskens in liefde... in ware liefde verandere, want schoon het mogelijk is, dat gij met eenen anderen man nog gelukkiger zijn zoudt,... met Walraven, zoo als gij hem mij beschrijft, kunt gij niet ongelukkig wezen.
Nu, Suse! zal mij niets aangenamer zijn,

{==149==} {>>pagina-aanduiding<<}
dan dat uwe volgende brief, dien ik overmorgen voormiddag hoop te ontvangen, begint: Ik kom... daarop wachtende blijf ik, zoo als ik altijd hoop te blijven

Geheel de Uwe

Lotje.


{==150==} {>>pagina-aanduiding<<}

Achttiende brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 4. December.

Lieve Lotje!

Om u maar in eens uit den droom te helpen, en opdat gij u niet verbeelden zoudt, dat ik komen zal, zal ik deze maar juist anders beginnen dan gij gehoopt had. Ik kom niet... omdat de tijd te ver verloopen is en Papa mij liefst te huis houdt, dewijl Mama weder een weinigje is ingestort, daar zij zich wat vroeg gewaagd had, en dus weder boete doet met een week of twee in huis te zitten, en zich te moeten onthouden van die vermaken, welke anders deze stad in den winter in zulk een' overvloed oplevert. Ik heb maar even laten hooren, dat gij mij verzocht hadt tegen toekomenden Zaturdag, en ik zeide Papa geheel nog niet, waartoe ik overhelde... maar zijn antwoord was: ‘Suse! gij weet, dat ik u nooit een redelijk verzoek weiger, maar ik hoop echter, dat gij mij niet vergen zult, om aan de uitnoodiging van uwe Vriendin te voldoen. Gij hebt u zoo trouw

{==151==} {>>pagina-aanduiding<<}
gekweten bij de zware ziekte van uwe Mama - en gij weet zelf, hoe zeer zij op u gesteld is, daar zij weder een weinigje achteruit is.’... Dit was, gelijk gij gemakkelijk begrijpt, genoeg voor mij, om van dit winterreisje geheel af te zien... daar het wel zeer onredelijk van mij zou geweest zijn, het genoegen van mijnen Vader en zijnen uitgedrukten wensch te wederstreven, omdat ik mij bij eene Vriendin genoegen voor mij zelve voorstelde. Ik kon zien, dat Papa regt hartelijk in zijn schik was, toen hij vernam, dat ik geheel van het Haagsch reisje afzag. - Oprijzende tikte hij mij, in het heengaan, minzaam tegen de wang, zeggende: ‘Nu ik had ook niet anders van u verwacht!’
Daar ik nu niet bij u kome, zal ik mij toch zoeken schadeloos te stellen, door hier nog wat bij te schrijven, dat ik u vertellen zou, als gij bij mij waart. Thans is Mama bezig met Madame Tirlemont over een nieuwen hoed te spreken, en ik heb mij, voor een uurtje, geabsenteerd. Toen Papa zoo vriendelijk vertrokken was, zat Mama in haar' armstoel mij een poosje aan te kijken, en met eene soort van theatrale gest zeide zij eindelijk: ‘Papa had dit van u verwacht, Suse! maar ik moet declareren, dat uw gedrag in dezen mijne begrippen surpasseert. Zoo in den Haag genoodigd, om daar het St. Nikolaas-feest bij te wonen, en dat maar af te slaan

{==152==} {>>pagina-aanduiding<<}
op den wenk, moet ik zeggen, van uw Papa - 't Is groot, Suse! - heel groot.
Ik: (lagchende) Ja, Mama! 't is een verbazende opoffering! maar gij badineert... en dat is mij aangenaam, dat is een goed teeken.
Mama: Alles, behalven badineren. Ik weet wel hoe een jong meisje is... mijn hart is ook nog heel jeugdig... sur ma foi: Suse! zoudt gij wel gelooven, want ik maak geen zwarigheid u hier van confidente te maken, dat het mij Zaturdag avond groot verdriet zal doen, als ik niet in staat ben, om, al was het maar een uurtje, te toeren. Ik heb heden morgen 'er al met den Docter van gesproken; maar hij leek 'er geheel geen attentie op te hebben. Morgen zal ik hem gedecideerd op dat punt onder handen nemen.
Ik: Maar, Mama! gij zijt nu even weder een weinigje beter. Zoudt gij u aanstonds weder wagen?
Mama: Hoor, Suse! ik houd magtig groot van u, maar dat tegenspreken bevalt mij in het geheel niet. Ik geloof gaarne, dat uw Madam Gibbon het u misschien geleerd heeft, maar het komt niet te pas.... Het behoort niet tot eene delikate opvoeding. Ik heb hier in de stad op een fransche Kostschool gegaan bij Madame Montbret, dat was eene verstandige, heele verstandige elegante Vrouw. Zij kleedde zich op haar een en zeventigste jaar nog zoo, dat men ze voor een jong meisje

{==153==} {>>pagina-aanduiding<<}
zou gehouden hebben..... Zij leerde mij, en alle hare kostkinderen, oudere lieden of zulke, want daar onder behoor ik eigenlijk, die niet oud zijn, maar door stand, betrekking of jaren, ons vooruit zijn, altijd gelijk te geven. - Zij nam 'er eens eene heele aardige proef mede; zij had een nieuw kleed gekocht, dat blaauw was... zij liet ons het zelve zien, en zeide: ‘que ditez vous de cet habit verd?’ - Mademoiselle, schreeuwden wij als uit één mond, pardonnez nous, excusez nous - Ce n'est pas verd.... ‘Taisez vous,’ zeide Jetje Beaumont, ‘ma chère Mamsel, je le trouve un joli verd....’ Toen begonnen wij nog heviger te roepen: ‘excusez nous pas verd, pas verd...’ maar wat zeide Madame Montbret, ‘Henriette! vous avez raison.’... En toen ging zij voort met ons te beduiden, dat Jetje alleen een meisje was, dat hare wereld verstond... dat zij alleen wist, dat men aan lieden, die boven ons door stand of jaren verheven waren altijd - altijd gelijk moet geven - wat zegt gij daarvan, Suse! dat moogt gij wel onthouden... dat hebt gij waarschijnlijk van Madam Gibbon niet geleerd.
Ik: Neen! Mama! dat heb ik niet. Madam Gibbon heeft ons geleerd, dat inschikkelijkheid en toegevenheid laagheid en misdaad worden, als dezelve met hoogere pligten strijden.

{==154==} {>>pagina-aanduiding<<}

Mama: Hoe meent gij dat, Suse! dat begrijp ik niet.
Ik: Ik vrees, dat Mama het weder voor tegenspraak zou op opnemen, maar anderzins zou ik terstond in staat zijn, om het u klaarder te maken... maar ik vrees...
Mama: Nooit timide, nooit timide, was ook een van de woorden van Madame Montbret. Eene gepaste assurantie, maar met een zeker air de politesse, helpt een mensch door de wereld.... Gaat voort, Suse! ik zal u eene kleine impolitesse niet kwalijk nemen; gij kunt niet helpen, dat gij niet beter geinstrueerd zijt.
Ik: Mama! ik vreesde wel half, dat ik u een klein ongenoegen zou geven met u af te raden, om Zaturdag avond een uur te toeren, maar ik waagde 'er dat ongenoegen aan, omdat ik mij overtuigd hield, dat het beter was, dat ik u dat klein ongenoegen gaf, dan dat ik door u te vleijen, en met u meê te praten, op nieuw een zwaar rheumatisme zou veroorzaakt hebben.... Zulke inschikkelijkheden, zulke toegevelijkheden noemt Madam Gibbon laag en misdadig. Gaarne geloof ik, dat Henriette Beaumont, in mijne plaats hier anders gehandeld zou hebben, maar ik geloof, dat zij 'er niet te beter om geweest zou zijn.... Hoe het zijn mag, Mama! ik geloof gaarne, dat 'er nog veel aan mij te beschaven valt; maar alles, wat ik gezegd heb, kwam voort uit het be-
{==155==} {>>pagina-aanduiding<<}
ginsel om u voor nieuwe onaangenaamheden te bewaren.
Mama: Nu, nu, ma chère! trek dat mooije gezigtje zoo deftig niet.... Ik weet, dat gij het wel met mij meent. Als het Zaturdagavond goed weer, en Papa naar zijn Collegie is, dan zullen wij de koets laten komen, en een uurtje toeren, boven Docter, boven al....
Zeker zou Mama dit sujet nog wel vervolgd hebben, maar Madame Tirlemont liet zich aandienen, en toen verzocht ik permissie, om mij tot het schrijven van een brief te absenteren.
Lise heeft mij gezegd, dat zij het zoo drok heeft met die Dame, dat het nog gemakkelijk een half uur kan duren, en zoo lang zal ik aan u blijven voortschrijven. Wat zegt gij van onze conversatie? - Gij zult wel gelooven, dat dezelve weinig naar mijn' smaak is. Immers zoo ik daar uit iets leerde, wat zou het zijn dan die valschheid, welke Madam Gibbon ons zoo heeft leeren haten, omdat zij eigenlijk het beginsel is van alle vermommingen, waaronder de mensch zichzelven verliest. -
Maar bovenal is het de pligt tusschen Vriendinnen, zoo als ik mij verbeeld, dat wij zijn, om alle vermommingen te verbannen, en daarom zal ik u ongeveinsd en vlak op zeggen, dat het laatste gedeelte van uwen brief mij meer getroffen heeft, dan gij u wel verbeeldt. Weet gij wel, dat het zeggen van uw Vader,

{==156==} {>>pagina-aanduiding<<}
schoon gij het mij zoo in uwen lossen trant voordraagt, al vrij wat invloed op mijn hart heeft. Uw Papa is een heel ander man dan de mijne. Zijn stand, als Advocaat, zijne uitgestrekte verkeering hebben hem een schat van menschenkennis doen verkrijgen, die mij eene buitengewone waarde aan zijne voorspellingen hechten doet. 'Er is maar een, en wel heele groote troost voor mij over, een troost die alles beslist, en mij bijna geheel gerust stelt; dat namelijk uwe Suse bijlang na dat voortreffelijk Meisje niet is, waarvoor en uwe hartelijke vriendschap, en inschikkelijk vooringenomene genegenheid uwer Ouderen mij houden. Indien ik niet dagelijks mijne zwakheden en feilbaarheid ondervond, indien ik niet overtuigd was, dat alle de mij toegeschrevene zoo voortreffelijke hoedanigheden alleen in de overdreven inbeeldingen mijner toegevende vrienden en vriendinnen moeten gezocht worden, indien ik dwaas genoeg was, om mij een vierde gedeelte van den mij door u en anderen toegezwaaiden lof aan te matigen, dan ja dan zou ik reden mogen hebben, om ongerust te zijn, dat aan mij de voorspelling van uw Papa zou vervuld worden. In waarheid, Lotje! ik ben die niet, welke gij u verbeeldt. Ik ben niet blind genoeg, dat ik niet merken zou, dat gij het juist niet alleen zijt, die zoo over mij denkt. Ik doe daarom dikwerf mijn best, om, daar ik zoo bewust ben, dat ik met de meeste

{==157==} {>>pagina-aanduiding<<}
uit mijne sexe niet meêr dan gelijk sta, en zelfs door vele baarblijkelijk overtroffen zie, te ontdekken, waaraan zich die goedwillige verbeelding, ten mijnen aanzien, vasthecht. Ik geloof waarlijk, dat ik het gevonden heb. Zou het misschien daar te zoeken zijn, dat ik beter dan mijne vriendinnetjes de kunst versta, om mijne onkunde te bedekken, mijne dwaasheden te verglimpen, en over mijne wezenlijke gebreken een sluijer werpen. Ik zal mij maar eens vergelijken bij de dierbaarste vriendin, die ik op aarde heb, bij u, mijn hartelijk beminde Lotje! Hoe dikwijls heb ik bespeurd, dat uw Papa en Mama, als ik bij u was, blijken gaven, dat zij, alleen uit schijnbare beleefdheid, mij, boven u, de voorkeur gaven; dat mij hard genoeg viel, maar was dit gegrond op het verschil van onze bekwaamheden? Neen! mijn Lieve! Gij ontzaagt u dikwijls niet naar sommige zaken te raden, of daarover stout weg te praten, waaromtrent ik, overtuigd, dat ik 'er weinig of niets van wist, een diep stilzwijgen bewaarde. Daar valt mij, b.v., in, dat gij, op zekeren namiddag, met uw Papa, in mijn bijzijn, over de kaart van Italie sprekende, u ontvallen liet, dat gij Leghorn, dat op de kaart Engelsche van Madam Gibbon staat, niet vinden kondt. Ik weet, hoe uw Papa u doorstreek, en beduidde, dat Leghorn en Livorno het zelfde waren: ‘Zulk een domme streek,’ voegde hij 'er bij, ‘zou uwe vrien-
{==158==} {>>pagina-aanduiding<<}
din, Suse, niet begaan hebben.’ Daar ik het zoo weinig, als gij wist, kon ik u niet zien berispen, ten mijnen koste; gij weet het misschien nog, dat ik opregtelijk en eenvoudig verklaarde, dat ik, in gevalle ik op het zelfde denkbeeld gekomen was, als gij, ik even eens misschien zou gevraagd hebben, want dat ik niet geweten had, dan zoo op het oogenblik, dat Leghorn en
Livorno dezelfde stad was. En wat was toen het geval? Uwe Papa en Mama beide vonden in deze mijne handelwijs, waarbij zij niet op mijne betuiging van wezenlijke onkunde acht gaven, iets voortreffelijks, iets edels, dat 'er dan maar in het geheel niet in lag opgesloten, en niettegenstaande mijne eenvoudige belijdenis van onkunde in het zelfde geval, als gij, moest gij immers het voorwerp van berisping en ik van onverdienden lof zijn. Ik heb eens een oud Heer hooren zeggen: ‘'Er is bijlang na zoo veel wijsheid en deugd niet in de wereld, als 'er wel schijnt; 't gaat met lieden, die den naam maar hebben van verstandig of deugdzaam te zijn, even eens als met iemand, die voor een snaak bekend staat in de gezelschappen. Als de laatste zijne voeten in een gezelschap zet, beginnen zich alle de aangezigten reeds tot lagchen te plooijen, en men vindt in alle zijne woorden, al zijn ze nog zoo plat en algemeen, iets bijzonders, iets aardigs.... Indien men eens den naam gekregen heeft van verstan-
{==159==} {>>pagina-aanduiding<<}
dig en deugdzaam, dan vindt men in onze woorden en daden iets schranders, iets ongewoons, - en dikwijls doen die toejuichingen dezulken eindelijk zelve gelooven, dat zij schranderer en braver zijn, dan hunne medemenschen; maar dan ook staan zij meestal op het randje van hun verderf.’ Ik bid dus den Hemel, dat hij mij blijve bewaren voor het noodlottig begrip, dat ik boven mijne vriendinnen in verstandelijke of deugdelijke hoedanigheden uitmunt!
Lise komt nog niet... en ik zie op mijn horologie, dat de tijd gedoogt, dat ik nog wat bij dezen voege... en wat zou dat anders zijn, dan, dat ik u hartelijk, en met al het gevoel der warmste vriendschap, dankzegge voor uwe verstandige vermaning, mij alleen op eenen te schroomvalligen toon gegeven. Doch hoe gaarne ik mij daarnaar gedragen zou: Liefde kan uit hoogachting geboren worden, maar, of dat zulk eene Liefde zij, als het hart van een meisje gevoelen moet voor den man, met welken zij, hand aan hand, alle de lotgevallen dezes levens deelen moet, daar aan twijfel ik... wel geloof ik, dat zich bij de liefde hoogachting voegen moet;... maar ik merk, dat dit stuk te wijd uitloopen zou voor dezen brief... en Lise komt de trappen op. Madame Tirlemont is vertrokken. Ik moet nu naar beneden. Dat zal op een omber-partijtje tusschen Mama Wimpje en mij neêr komen. Enfin, dat moet

{==160==} {>>pagina-aanduiding<<}
zoo. Ik hoop binnen kort gelegenheid te vinden, om u mijne gedachten over het onderwerp, dat ik daar zoo even begon aan te roeren, mede te deelen; maar, Lotje! zorg toch, dat niemand mijn geschrijf onder de oogen krijgt, want ik zou niet gaarne voor iemand, buiten u weten, dat ik over zulke zulke onderwerpen zelfs mijne gedachten laat gaan. Ik weet zelf niet, of Madam Gibbon het niet zou afkeuren. Althans, gij weet hoe of zij dacht over bijna alle Romans, behalven misschien die van haar favoriet Richardson - zij zag mij eens bladeren in een werk van den duitschen la Fontaine, en zij tikte mij op de schouder, zeggende: ‘Voorzigtig, voorzigtig, Suse! denk wat de wijze Koning zeide:’ ‘Zal iemand vuur in zijnen boezem nemen?’... Maar ik moet heen; of ik zal eene nieuwe bezending krijgen. Vaarwel! Vaarwel!

S.B.


{==161==} {>>pagina-aanduiding<<}

Negentiende brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 6. December.

Geliefde Vriendin!

Papa en Mama (want gister avond hebben wij, met veel succes, den St. Nikolaas-tour per koets gedaan, en Mama is weêr geheel hersteld) zijn met Wimpje bij den Heer van Nes op eene partij, waarvan ik mij heb weten af te helpen, door dat ik met wat pijn in 't hoofd uit de kerk heden voormiddag gekomen was. Het zou weder spelen... stijf spelen... den geheelen avond geweest zijn, en dan laat aan het souper en wie weet hoe laat naar bed... Dan ben ik ook altijd 's morgens meêr of min ongesteld. Daar mijn hoofdpijn bijna geheel over is, na het gebruik van een enkel sterk kopje thee, (want gij weet ik gebruik dien drank zelden, of in een zeer kleine maat, omdat hij mij zoo weinig als een ander dient,) wil ik liever mij wat met u onderhouden... en zal het onderwerp in mijnen brief van eergister afgebroken weder opvatten.

{==162==} {>>pagina-aanduiding<<}

Vooraf moet ik u toch vertellen, dat ik heden morgen bij Ds. H** in de Westerkerk den morgengodsdienst heb bijgewoond, maar, Lotje, ik heb verscheide malen om u gedacht, schoon ik geheel u niet aan mijne zijde verlangde. Die goede oude man heeft daar in zijne welmeenendheid geen kleintje op de vrolijkheden van gister avond bij gelegenheid van het St. Nikolaas-feest afgegeven, en dat met zoo veel ijver, dat ik mij, in ernst, over den man meer of min ongerust maakte. En ik geloof, dat 'er van zijn toehoorders en toehoorderessen, behalve Koo en mijn persoon, althans, naar het uiterlijke te oordeelen, niet velen waren, die zich met dien gruwel der afgoderij, niet minder noemde het die man, bezoedeld hadden. Alles wat overdreven is, doet toch geen nut ter wereld. Ik kon duidelijk merken, dat de goede man weinig kennis had aan de groote wereld, waarop hij zeer hevig los ging... want dan zou hij heele andere punten hebben aangeroerd, en dat in bescheidener toon. Terwijl die man, door zijn' heiligen ijver zoodanig vervoerd werd, liet ik toevallig mijn oog vallen op de geschiedenis van David en Nathan, waar mijn Bijbeltje juist open lag.... ô, Dacht ik, hoe veel verschilde die man, die nog hooger zending schijnt gehad te hebben dan onze Dominé, in zijne manier van vermanen, daar hij toen een heel groot zondaar, en ook een man uit de groote

{==163==} {>>pagina-aanduiding<<}
wereld voor zich had.... 't Spijt mij maar om der zaaks wille, dat zulke onberaden uitvallen en onzinnig geschreeuw gelegenheid geven tot spotternij en verachting van den Godsdienst zelven, die, schoon verre boven dezelve verheven, daardoor bij onberadenen en zwakken, die heilzame uitwerking mist, welke zij anders op de harten dier menschen zou uitoefenen. Koo kwam althans schreeuwende en lagchende te huis, en ging 'er op een draf meê naar het koffijhuis. En Koo is nog niet van de slimsten.... Maar gij ziet, aan deze uitweiding, dat ik den tijd heb, om te schrijven. Ja, lieve Vriendin! ik kan 'er nog niet afstappen. Ik wenschte, dat Ds. H** gisteren avond niet alleen bij Mama en mij in de koets gezeten had, toen wij de tour deden, om de verlichte winkels te bekijken, maar dat hij in staat geweest was, om in het hart van uwe vriendin zoo duidelijk te zien, als wij in de winkels der Suiker- en Banketbakkers en wat niet al door de aanzienlijke Illuminatie verlicht konden kijken. Hij zou in dat hart althans niets gevonden hebben, dat eene zoo onmatige en hevige bestraffing verdiende. Ja 'er was wel geen devotie maar toch vrij groote ernst in mijn hart. Ik bragt mij te binnen, hoe ik met mijne lieve Mama, reeds jaren geleden, daar ik 'er lang om aangehouden had, eens denzelfden tour gedaan had, hoe die lieve Vrouw, die alles voor hare kinderen was, in plaats van ons aan

{==164==} {>>pagina-aanduiding<<}
losse en dartele dienstboden, toe te vertrouwen, zich getroostte, om ons de pracht en naijver van de winkeliers op dien avond te laten zien - hoe zij bij sommigen met ons aftrad, en hier en daar eenige kleinigheden kocht... ô toen wij voor zekeren winkel stil hielden, kwam alles zoo levendig voor mijn' geest, ik zag nog, hoe mijne Mama voor ons fraai vergulde naamletters uitzocht - 'er kwam een traan in mijne oogen, dien ik werk had, om weg te pinken, en die mij te dierbaar was, om hem aan eene Vrouw te laten zien, die ik geloof, dat zulke tranen niet schreijen kan. Och waarom toch, Lotje! word ik altijd meer of min bitter tegen de tegenwoordige Vrouw van mijn' Vader, als ik van haar en mijne lieve Mama in eenen adem spreek. Immers zij kan het misschien niet helpen, dat zij geen' zoo voortreffelijken aanleg heeft.... Maar hoe dwaal ik af, Lotje! In een der winkels nu ook afgetreden, vermaakte ik mij met de blijdschap der kinderen over al dien glans, die hun in de oogen flikkerde, terwijl hunne lieve hartjes vol hoop waren, tegen den dag van morgen. Twee weeskindertjes waren ook binnen gedrongen... het was, zoo ik merkte, zuster en broeder.... Het meisje hoorde ik stilletjes zeggen: ‘Och, Kees! voor ons zal Sinter de Klaas niet meèr rijden, want onze meu uit de Tuinstraat is nu ook dood...’ Gij kunt wel denken, Lotje! dat ik de plaats

{==165==} {>>pagina-aanduiding<<}
van die moeije bekleeden moest.... Ik zeî tegen den jongen, dat het wel spijtig was, als zoo al de vrienden weg stierven, waarvan men iets moois kreeg;... maar kom jij morgen tegen 12 uur maar, met je zusje, op de Keizersgracht... en toen beduidde ik hem ons huis, en vraag daar maar aan het onderhuis naar Lise, de meid van Juffr. Susanna, meêr niet, dan zult gij althans geen berouw hebben, dat gij 'er geweest zijt. ô Welk een genoegen, Lotje! heb ik, van die kinderen, dezen morgen, na kerktijd, gehad. Ik had Lise eenige bagatellen en, behalve de zoetigheid, voor het meisje een knipbeugeltje, en voor den jongen een paar kleine zilveren schoengespen laten haleg.... Lise zou den grap uitvoeren... en ik hield mij achter de deur zoo wat verscholen... maar, ô, die vreugde wenschte ik, dat gij gezien en gehoord hadt. De klok van de Westerkerk sloeg den eersten slag van half twaalf, toen schelde de jongen aan... en vroeg wel netjes naar Lise van Juffr. Susanna.... Beide de kinderen werden bleek van blijdschap... en zij zoenden de handen van Lise... ‘maar wat is het bedroefd,’ zeide het meisje, ‘dat wij die....’ (hier gaven zij mij heele mooije naamptjes) ‘Juffrouw niet zelf kunnen bedanken...’ toen kon ik mij niet langer bedwingen.... ‘Kom,’ zeide ik, ‘bedankt mij dan vrij, lieve kinderen! en zoo

{==166==} {>>pagina-aanduiding<<}
gij uw knipbeugeltje en gij uwe gespen in waarde houdt, en mij die over een halfjaar vertoont, zal ik zien, wat ik verder voor u doe...’ Ik wenschte, dat Ds. H** dit tooneeltje had bijgewoond.... En ik geloof, dat hij dan een volgend jaar ten minste zijn preêk een toontje lager stemmen zou.
Maar ik zou u schrijven over een geheel ander onderwerp, over dat van Liefde uit hoogachting geboren. Bij eige ondervinding weet ik wel wat Liefde is omtrent mijne ouders, broeders, zuster en mijne medemenschen; ik weet wat vriendschap is, dat toch ook wel een soort van liefde zijn zal, door dat ik u ken, maar eigenlijk die Liefde, welke een meisje voor een jongeling gevoelt, ken ik niet. Maar Krisje de Groot, die met ons bij Madam Gibbon school lag, en daar gestorven is, na dat haar minnaar Willem Hoogeveen, een Luitenant, overleden was, heeft mij 'er zoo het een en ander van gezegd, op een nacht, dat ik bij haar waakte, want ik had haar hartelijk lief; en daar uit heb ik toch begrepen, dat die Liefde heel wat anders is, dan die achting, welke ik voor Walraven gevoel, en wat anders zijn moet.... ‘Laat ik,’ het is of ik het haar nog hoor zeggen, en het komt nu te pas, dat ik het u schrijve, ‘Laat ik,’ zeide zij met haar lief, maar bleek gelaat, mij vol teederheid aanziende, en mijne hand vat-
{==167==} {>>pagina-aanduiding<<}
tende, ‘Laat ik, in deze heldere vlaag, lieve Suse! u mijn hart nog eens uitstorten. Lang, ik voel het, kan het niet duren; en, schoon ik mij aan den wil des Hemels onderwerp, ik wensch 'er niet meêr om, nu mijn Willem weg is.... ô Gij zijt nog zoo gelukkig, Suse! als ik drie jaren geleden was... maar wat heb ik in die drie jaren niet geleden en geleerd!... Gij hebt mij lief als uwe vriendin! zoo heb ik u ook lief... maar de liefde tot een voorwerp der andere sekse is, wat 'er de menschen van praten, geheel wat anders. Die hevige verrukkingen,... die kloppingen van het hart,... die koude, opgevolgd door eene gloeijende koortshitte, die de leden beven doet... dat reikhalzend verlangen naar het geliefde voorwerp in deszelfs afzijn - die meer dan aardsche zaligheid in deszelfs
tegenwoordigheid... dat hartbrekende van eene korte scheiding... ô alle die eigenschappen en veel meer heeft de Liefde voor den man van onze keus.... Ik heb het zoet gekend van te beminnen en bemind te worden... en schoon nu aau den oever van het graf.... nog,... nog... schoon ik weet, dat Willem in het graf rust, versnellen de slagen van mijn zwak maar hevig kloppend hart, als ik aan hem denk.... Hoor, Suse! - Die liefde is een werk der

{==168==} {>>pagina-aanduiding<<}
natuur, en 't is of eene Godheid in ons binnenste spreekt.... Gij zijt ook van een gevoelig - van een teeder hart.... Gij zult ook misschien eenmaal den man van uwen wensch zien.... God geve u een gelukkiger lot dan mij!...’ Na deze uitboezemingen had ik veel moeite, om haar weder tot bedaren te brengen. Zij was zeker niet geheel vrij van dweeperij... maar met dat alles heb ik bij alle zoogenaamde waarlijk verliefde personen vele der door haar zoo los heengeworpen trekken bespeurd. En zeg mij nu, zeg mij opregt, Lotje! zou de koele hoogachting zulke gloeijende gewaarwordingen kunnen doen geboren worden?... Ik geloof, neen! en, tegen uwe eige leer aan, zult gij zulks ook wel gelooven. Maar ik hoop voor u en mij, dat wij nog lang in dien aangenamen staat van vrijheid zullen mogen leven, en onbekend met eenen hartstogt, die koelzinnigen in een onuitbluschbaar vuur ontvlamt, en bezadigden zelfs tot belagchelijke en beschreijenswaardige buitensporigheden drijft. Ja, Lotje! in mijn hart, dat tot nog op rozen schijnt te slapen, ducht ik somtijds, dat ook de kiem van dien vreesselijken hartstogt verborgen ligt.... Maar laat ik van dit teeder onderwerp voor nu en altijd afstappen. Ik bid u, ik bid u, lieve Vriendin! berg toch dezen brief wel.... Bij het overlezen van het

{==169==} {>>pagina-aanduiding<<}
laatste gedeelte bloosde ik, op de gedachte, dat hem iemand anders dan gij zoudt lezen - Van waar dat blozen?... Ik zal mijn naam niet onder dezen brief stellen, maar gij zult wel zien, dat hij komt van

U hartelijk beminnende Vriendin.


{==170==} {>>pagina-aanduiding<<}

Twintigste brief.

Mejuffr. Charlotte Elzevier aan Mejuffr. Susanna Bronkhorst.

den Haag, 9. Decemb.

Waarde Vriendin!

Twee brieven heb ik te gelijk te beantwoorden. En schoon het begin van uw' eersten, dien van den 4den, eenigzins, ja meer dan eenigzins, onaangenaam was, daar die mij in eens de zoete hoop afsneed, die ik nog al had blijven voeden, om u dezen winter te zien, ben ik toch zoo onredelijk niet, of ik laat de reden, die gij aanvoert, gelden. Gij hebt mij dan regt gediverteerd met die beschrijving van uwe Mama. Ik weet niet, hoe of gij het uithoudt met zulk een oud kinderachtig schepsel, en dat zich nog al laat voorstaan wat te wezen. Onnozel is wel aan de eene zijde haar praat, maar alle hare beginsels loopen zoo regtstreeks tegen de uwe in, dat ik, hoe zeer ik uw karakter wel meen te kennen, mij ten hoogste verwonderen moet, dat gij zoo veel aan den vrede kunt opofferen, en haar laat voortsnappen.... Zoo dat Jetje Beaumont, waarvan zij u vertelde, geen ondeugend schep-
{==171==} {>>pagina-aanduiding<<}
sel geworden is, zal 'er een half mirakel met haar gebeurd zijn. Ik herinnerde mij bij die kleine vleister, het gedrag van een franschen hoveling, die bij gelegenheid, dat een der Dauphins, zich in het schieten naar het wit oefenende, ellendig misschoot, oogenblikkelijk, schoon bij een goed schutter was, zoodanig aanlegde, dat hij nog veel verder misschoot dan de Dauphin - zulk een zou een waardig Echtgenoot voor Jetje Beaumont geweest zijn; schoon zeker de vleijerij van dien hoveling oneindig fijner was, dan de hare. Maar de meeste menschen zijn niet zeer kiesch, als zij gevleid worden. Al voelen zij eens, dat de vleijerij wat plomp is, zij denken toch, dat 'er wel wat, en wel vrij veel, van gemeend wordt, ô Die kostelijke eigenliefde!... maar het schijnt, dat uwe Mama zoodanig doortrokken is van andere beginsels, dat zij die zuivere denkbeelden, die Juffrouw Gibbon u heeft ingeplant, niet eens gevoelt. Het komt mij toch met dat alles voor, dat uw toon zoo hoog begon te loopen, dat, indien de modekraamster
niet weldadig was tusschen beide gekomen, 'er toch wel een kleine schermutseling tusschen dochter en Mama kon gevolgd hebben. -
Ik had waarlijk niet voor, u, door het verhalen, wat mijne Papa over uw toekomend lot gezegd had, in eene zoo heel ernstige luim te brengen. Papa is een man van goed verstand,

{==172==} {>>pagina-aanduiding<<}
maar in allen gevalle hij is geen profeet. Gij neemt dat wat heel hoog op. Maar, Meidlief! om uwen troostgrond heb ik mij dan haast slap moeten lagchen. Kende ik u, zoo ik meen, niet door en door, ik zou u van valsche nederigheid beschuldigen. De wijze evenwel, waarop gij schrijft, is zoo deftig, en zoo volkomen ernst, dat ik wel vastelijk geloof, dat gij opregt meent, hetgeen gij schrijft. Ik heb zoo uw brief nog eens nalezende gedacht, zou de ware verdienste zoo blind zijn voor hare eigene voortreffelijkheden, als de verwaandheid voor hare grove feilen en onvolkomenheden. Omdat ik weet, dat gij eene bijzondere teederheid op het punt hebt, om niet geprezen te willen worden, zwijg ik dikwijls tot stikkens toe... maar nu brengt gij mij in het spel. Nu zoudt gij mij bij u willen vergelijken. Hoor Suse! schoon ik wel zoo verstandig niet ben als gij, ben ik echter zoo dwaas niet, of ik voel, dat gij, onder den schijn van ernst, met mij een weinigje badineert.... Niet weêr zoo, Suse! of ik zal mij genoodzaakt zien, om van u wraak te nemen, op eene wijze, die gij volkomen ververdient, met namelijk mijne pen eens heel ruim te laten weiden in uwen wel verdienden lof, waartoe ik dikwijls zoo grooten trek heb. Ik zal u dan eens duidelijk aantoonen, welk een verschil 'er is tusschen u en mij. - Maar als gij het zelf nadenkt, zult gij wel begrij-
{==173==} {>>pagina-aanduiding<<}
pen, dat gij niet wel gedaan hebt, met u zelve zoo ver weg te gooijen. En bedenk eens, welk een wezenlijk nadeel gij mij daardoor zoudt hebben kunnen toebrengen. Als ik mij dan eens in mijnen eenvoud had gaan verbeelden, dat het verschil tusschen u en mij niets of zeer gering was, en ik had mij daar volgens gaan gedragen... maar het zou ras fout loopen. Hoogmoed zou hier degelijk voor den val komen. - Met dat alles zoudt gij 'er de schuld van gehad hebben; dan ik wil 'er niet bij blijven stilstaan.
Liever wil ik u nog wat over uwen anderen brief schrijven. Die preekhistorie zal ik maar overslaan, schoon ik 'er om heb zitten lagchen, en ik hoop, dat die man zich niet weer zoo moeijelijk maken zal over kleinigheden. Waarom toch werd bij uw verhaal van uwe aandoeningen, van uwe gewaarwordingen, bij gelegenheid der vreugde van die lieve weesjes, mijn hart zoo week... mijne oogen zoo vochtig? ô Ik zou, om die passage, zoo het mogelijk was, nog grooter van u houden. Ik hoop, dat gij toch in betrekkingen gesteld zult worden, om die liefderijke beginsels van uw hart volkomen in te volgen: nu alle vooruitzigten zijn zoo, dat gij eenmaal in grooter kring u bewegende, alle die u omringen, getuigen niet alleen, maar deelgenooten van uwe liefde maken zult. - Wat word ik klein als ik zoo aan u schrijf - en

{==174==} {>>pagina-aanduiding<<}
zelf zal ik dat wel blijven, als ik het laatst gedeelte van uw brief beantwoord. -
Zijt intusschen gerust, dat ik deze twee brieven geheel voor mij houden zal, althans, die gedeelten, welke gij bedoelt. Foei, Suse! gij hebt mij bijna bang gemaakt door de beschrijving, welke gij geeft van de Liefde. - Ik heb het dan veel meer op de Vriendschap. Als gij haar portrait wel beschreven hebt, en gij hebt het nog al uit een goede hand, want de ongelukkige Krisje de Groot was 'er maar al te bekend mede, dan wensch ik hartelijk, dat wij nog lang voor dien alles vernielenden, alles overheerschenden hartstogt mogen bewaard blijven. Ik heb wel eens hooren zeggen, dat de Vriendschap sterft op het oogenblik, dat de Liefde geboren wordt, en waarlijk ik zou 'er bijna voor vreezen. Ik wil u wel beloven, dat, zoo het mij mogelijk is, ik mij na dezen onthouden zal van in mijnen eenvoud te boerten met eene van de ernstigste zaken. En echter heb ik bijna trek, om op het oogenblik mijne nog zoo versche belofte te verbreken. - Zoo gij niet stellig verzekerde, dat het tusschen u en Walraven geen ernst was.... Waarlijk 'er is een vuur eene levendigheid in uwe beschrijving.... En dan het slot, dat uwe vrees bevat, dat gij de kiem van dien hartstogt denkt bij u te dragen.... ô Wat verschillen wij magtig veel. Ik heb daar dan nog in het geheel geen

{==175==} {>>pagina-aanduiding<<}
vrees voor. Nu.... ik heb daar een poosje stil gezeten en eens aan mijn hart gevraagd, of ik ook iets bespeurde van zoodanig een beginseltje, maar niets... niets in het allerminste. Ik denk, dat ik 'er dan wat luchtiger meê leven zal dan gij. Mij dunkt ik zal heel wel de Liefde en de Vriendschap te gelijk in mijn hart kunnen bergen... en blijf ik 'er zoo over denken als nu, dan zal de Liefde als de jongste altijd de hooger hand aan de Vriendschap moeten presenteren. Ja gij zijt een heel ander meisje dan ik; althans, ik heb die passages, waar bij ik onderstel, dat gij bij het overlezen bloosde, met de grootste kalmte gelezen. - Ik denk juist, dat het daar zit, dat gij vreest, en ik niet vrees.... Of zou het ook door de lucht kunnen komen, dat de Amsterdamsche lucht zwaarmoediger maakt, dan de Haagsche. Het kan 'er toch niet wel zwaarder misten, dan het op dit oogenblik hier doet.... Nu, den Haag, zegt men, munt uit in zware misten. Ik hoop dat hij wat op zal klaren, want dan ga ik eens naar Madam Gibbon, en dan zal Papa mij van daar halen, met de koets; want wij gaan heden avond naar de fransche Komedie, daar wordt de Caravane du Grand Caire gegeven. Ik mag die brille wel eens zien. Ik weet, wij denken onderscheiden over de Opera's. Gij moogt ze wel om de Muzijk, maar anders smaken zij u veel minder dan een ordinair Too-
{==176==} {>>pagina-aanduiding<<}
neelstuk, om dat 'er zulke wonderbare en volstrekt ongeloofelijke gevallen in voorkomen, en gij vindt over het algemeen de zamenstelling zoo gebrekkig en gedrongen. Ik heb daar wel niet heel veel tegen in te brengen, maar bij de Treurspelen moet men ook nog al dikwijls een onnatuurlijk trekje verzwelgen, en in vele Tooneelspelen of Drama's, vooral de Duitsche, komt ook wel een wonderbaar sprongetje. Als ik een Opera (een goede dan in haar soort) zie vertoonen, dan verbeeld ik mij, dat ik in een zingende wereld verplaatst ben, alle
onwaarschijnlijkheden, alle ongegrondheden geef ik toe, en ik vraag nu, of mij de muzijk en de zang behagen, en over den geheelen anderen omslag bekommer ik mij geen oogenblik.
Nu, Suse! daar wij elkander dezen winter niet zien zullen, hoop ik, dat gij mij dat gemis door uw schrijven vergoeden zult. Ik heb althans een heel goed voornemen. En Papa is 'er zeer opgesteld, dat ik mij bovenal in het briesschrijven blijf oefenen; daar hij van gevoelen is, dat het schrijven van een goeden brief een sieraad van een welopgevoed meisje uitmaakt. Vaarwel, mijne lieve! ik ben

Uwe Vriendin

Charlotte.


{==177==} {>>pagina-aanduiding<<}

Een en twintigste brief.

De Heer Frans Verbergen aan den Heer Philip Walraven.

Parijs, 12. December.

Beste Vriend!

Daar zitten wij nu met de handen in het haar. Ik had het wel gevreesd. Ik had het u wel geschreven. De meisjes redeneren waarachtig weinig of niet; en althans niet in het stuk van liefde - en gij wilt alles den langzamen weg op door raisonnement hebben - en alles zoo aanleggen, als een Veldheer, die maanden tijd heeft om te approcheren... en dan gebeurt het toch ook wel, dat hij maar heel leelijk de contramineurs van den vijand ontmoet. Neem mij niet kwalijk, maar gij hebt het, naar mijn gedachten, dan allerellendigst aangelegd. - En vraagt gij, hoe zoudt gij dan gedaan hebben? - Ja het is nu te laat... maar ik wil het u daarom nog wel zeggen: Ik zou, met het miniatuurtje in mijn zak, naar mijne Dulcinea zijn heen gestormd, en mij wel gewacht hebben voor een flaauwen onderhandelaar. Zoo als ik haar vertrek was ingekomen, zou ik haar, met eene levendige ver-
{==178==} {>>pagina-aanduiding<<}
rukking, genaderd zijn, en deze of diergelijke woorden gebruikt hebben: ‘Excuseer mij - hemelsch meisje! excuseer mijne drift... Daar, daar heb ik iets uit Parijs ontvangen... dat moet gij zien... lieve Suse!’ (of zoo als mij maar best inviel) ‘Ik had aan een' vriend van mij geschreven, welk een goddelijk, welk een allervoortreffelijkst kind gij reeds waart, die nu de aanbiddelijkste aller meisjes zijt.... Ik had hem een' trek slechts van uw uitstekend karakter opgegeven... en... in eens heeft hij mij verrast met dit miniatuurtje...’ en dan zou ik het voor haar op tafel hebben neêrgelegd - van terug nemen zou 'er niet ingekomen zijn.... Zie zoo, zoo stormenderhand zou ik het gewaagd hebben; en gij zult mij wel toestaan, dat gij althans niet meêr zoudt hebben kunnen verliezen, dan nu... Maar het is nu zoo; en indien mijne geringe menschenkennis mij niet fopt, zou ik veel meer hoop op eenen gunstigen uitslag hebben, indien het meisje u op eenen ontevredenen, ja verstoorden toon had afgewezen, dan met zulk eene bedaarde
deftigheid. 'Er heerscht van hare zijde een koel raisonnement, dat onbestaanbaar is, zelfs met het minst beginsel van liefde. Evenwel schoon mij dit zoo toeschijnt, moet gij 'er u niet geheel op verlaten. Het menschelijk hart, en dus ook sauve respect voor de schoone sexe, het vrou-
{==179==} {>>pagina-aanduiding<<}
welijk hart is zulk een wonderlijk ding. Wel nu, zegt gij zeer natuurlijk, wat moet ik dan nu doen? Wat gij doen moet, weet ik niet, maar wel, wat ik nu zou doen, als ik in uw geval verkeerde, en ik weet zeker, dat gij mij niet kwalijk zult nemen zult, dat ik u dat zeg, schoon ik geen oogenblik twijfele, of glj zult volkomen handelen, als of Frans u niet gezegd had, hoe hij gedaan zou hebben. Ik zou juist doen, als of broêr Koo geen enkel woord gesproken had. Ik zou de eerst mogelijke gelegenheid waarnemen, om, zonder eenige omwegen, haar eenvoudig de opregte genegenheid van uw hart, in onbewimpelde woorden, te verklaren. Dan zou ik duidelijk ontdekken, of het maagdelijke bloôheid, kieschheid, vreeze, of ik weet niet wat geweest is, welke haar op die wijze tegen Koo heeft doen spreken, dan of het inderdaad de waarachtige gesteldheid van haar hart is. Ik verbeeld mij, dat het uwe schranderheid met een oogwenk ontdekken zal. Stel dan, bid ik u, alle kleine bedenkingen, die gij mij bij een' vorigen geschreven hebt, ter zijde, en maak, dat gij zeker spel speelt; maak, dat gij u niet te verwijten hebt, dat gij door te groote kieschheid, of door u te verlaten op zekere zijdelingsche betuigingen eenen schat verliest, waarop zeker honderde met vlammende blikken staroogen - en welken gij alleen waardig zijt.

{==180==} {>>pagina-aanduiding<<}

Nu weet gij, hoe ik 'er over denk: en uwe bedaarde wijsheid beslisse, hoe te handelen... maar bedenk toch, dat in de liefde der verstandigsten zelfs een klein inmengsel van dwaasheid is. - Doch, van wat anders gesproken, het bevalt mij dan hier, wat de gelegenheid, om mijne kunst aan te kweeken betreft, uitmuntend. En ik moet zeggen, dat de Franschen, behalve hunne gewone complaisance, waar toe toch die Natie geschapen schijnt, veel werk van Kunstenaars en bovenal van de beoefenaars der Schilderkunst maken. De naam ook, die de Hollandsche school sedert zoo vele eeuwen gehad heeft, maakt, dat men hier een' Hollandschen Kunstenaar met onderscheiding behandelt. Althans het is mijn geval. Ik geniet in waarheid meer acceuil, dan ik overtuigd ben, dat ik verdiene. Ik had dezer dagen eene aardige ontmoeting met eenen Monsieur du Tour, een liefhebber der kunst, die mij in het Museum had aangetroffen, terwijl ik bezig was met het fraaije standbeeld in de Salle des Saisons, een rustenden Faun voorstellende, na te teekenen, en welke uit dien hoofde eenigzins nieuwsgierig scheen, naar mijne vorige kunstproeven, en ik had hem dus in mijn schilderçel verzocht. Na dat hij mij veel douceurs gezegd had over mijne schilderstukken en teekeningen, daar hij tevens aan den dag legde, dat hij zeer wel het goede van het slechte wist te onderscheiden, en

{==181==} {>>pagina-aanduiding<<}
ik reeds zoo bedreven ben in de taal des lands, dat ik, niettegenstaande alle komplimenten, begin te kunnen begrijpen, of men iets goed dan of men iets afkeurt, zeide hij: ‘Mijn Heer! als gij zoo voort blijft gaan in de loopbaan, welke gij voor uw kunstvermogen verkozen hebt, dan zult gij de eer van uwe Landgenooten helpen handhaven in een vak, waar in zij zoo lange met luister zich hebben onderscheiden. Maar sta mij nu toe, bij deze gelegenheid, eene aanmerking te maken, die dikwijls bij mij is opgekomen; maar tot welker oplossing gij, als een geboren Hollander, beter dan wij Franschen, in staat zult zijn.’
Ik: Mijn Heer! Gaarne zal ik u, zoo ik daartoe bekwaam ben, die oplossing geven, waarvoor ik echter vreeze, uit hoofde van de bepaaldheid mijner kundigheden.
Du Tour: Ik zal in het vak der schoone kunsten blijven. 't Is toch ontegenzeggelijk, dat 'er tusschen de schoone kunsten een zeer naauw verband bestaat. De Dichtkunst en Schilderkunst zijn reeds, sedert zoo veel eeuwen, voor zusters erkend, en de natuur derzelve heeft zoo veel overeenkomst, in vele opzigten, althans wat het stuk der verbeelding betreft, dat men daar aan gemakkelijk zijn zegel hangen kan. 't Is nu uitgemaakt, dat de Hollandsche schilderschool een zoo groot aantal voortreffelijke Mannen heeft opgeleverd,

{==182==} {>>pagina-aanduiding<<}
dat, schoon ik niet treden wil in het verschil of de Hollandsche dan de Italiaansche schole de voorkeur verdient, daardoor als bewezen mag aangenomen te worden, dat de schilders van uwen landaard, met eene keurige behandeling van het penseel, zulk eene kracht van natuurlijke uitdrukkinge paren, en velen een groot vuur van welbestuurde verbeeldingskracht ten toon spreiden, waaruit men dus, een zeer gunstig denkbeeld, ten opzigte van de geestvermogens van uwe Landgenooten, moet koesteren.... Maar zeg mij toch, hoe komt het, dat uwe Landgenooten, waarondar zooveel voortreffelijke Schilders geteld worden, in het vak der Dichtkunst genoegzaam geheel geen roem buitenslands hebben; en evenwel heeft, zoo ik wel onderrigt ben, uwe Natie groote zucht voor de Dichtkunst, en ik weet zelfs, dat de werken van onze voortreffelijkste geniën daar met veel genegenheid ontvangen zijn en met een verslindende graagte gelezen worden.
Ik: Mijn Heer! Ik zeg u dank voor het gunstig kompliment, dat gij mijne kunstbroeders, en, zoo ik vertrouwe, naar verdienste maakt. De Dichtkunst, schoon ik een groot vriend van dezelve ben, is mijn vak van kunstoefening niet. Evenwel zal ik mij verstouten, om, ten voordeele van mijne Landgenooten, daaromtrent iets te zeggen. De Duitschers, de Engelschen - en, zoo het mij geoorlofd is zulks te onderstellen, ook de

{==183==} {>>pagina-aanduiding<<}
Franschen hebben hunne rijmers. Ik meen daarmede, dat ellendig lastig soort van volkje, dat, de kunst verstaande, om woorden op zekere maat zamen te brengen, zonder verbeeldingskracht, zonder geestverrukking, met zekere vaardigheid een aantal regels weten zaam te flansen, die zij, om dat zij zelf niet weten, wat Dichtkunst is, de wereld als poëtische voortbrengsels willen opdringen. Die vervelende bende heeft daar bij eene vlugheid in het zamenstellen van hunne ellendige maaksels, die vele ware geniën, hoe vruchtbaar, ontbreekt, om dat deze alleen in de geschikte luim, en, als zij de ware geestverrukking gevoelen, de handen, als ik mij zoo mag uitdrukken, aan de lier slaan. Aan zulke Rijmers ontbreekt het mijn Vaderland ook niet, maar zij ondergaan ook het waardig lot, dat hunne werken niet gelezen, weinig gekocht, en welras tot de kruideniers-winkels veroordeeld worden. Maar wij hebben in ons vaderland, sedert dat onze taal een behoorlijken trap van beschaving had gekregen, een aantal voortreffelijke Dichters gehad, die door allen, welken niet verblind zijn door een' geest van vooringenomenheid tegen vaderlandsche voortbrengsels, altijd hoog geschat zijn, en zullen worden; wij hebben nog verscheidenen in dat vak, die met voortreffelijke vernuften bij andere volkeren gelijk staan.
Du Tour: Ik geloof gaarne het geen gij

{==184==} {>>pagina-aanduiding<<}
zegt, en, schoon gij met een zeker vuur van vaderlandsliefde spreekt, dat mij welgevallig is, al was het dat gij daardoor in uw oordeel wat partijdig waart, uwe schilderstukken dragen zoo veel blijken van genie en gevoel, dat ik, op uw woord af, gaarne gunstiger over den staat der Dichtkunst in uw vaderland denken wil, ja moet, dan ik tot heden gedaan heb. (Ik boog mij voor dit vleijend kompliment.) Maar veroorlof mij echter te zeggen, dat de schilderstukken uwer Landgenooten, zoo bij ons, als bij de Engelschen, in zulk eene blakende achting staan, het dan toch vreemd is, dat niemand uwer Dichters in eenige mate bij ons bekend is.
Ik: Ik had niet gedacht, Mijn Heer! dat ik eenigzins als verdediger der Hollandsche Dichtkunst, bij u zou moeten optreden, en het doet mij leed, dat zij op dit oogenblik geen beter verdediger, dan een' Hollandschen schilder vindt; maar gij zult mij toestaan, dat ik 'er dat van zeg, met de rondheid van het Hollandsch karakter, dat ik mij waarlijk verpligt reken.
Du Tour: Schroom niet, mijn Heer! gij vindt in mij een Franschman, die, hoe groot zijne liefde voor zijne Natie zij, echter niet zoo dwaas is, dat hij gelooft, dat de goede natuur, met de hand van eene stiefmoeder, de andere volken der aarde, zou bedeeld hebben.... En ik geloof dat althans geheel niet van een Volk,

{==185==} {>>pagina-aanduiding<<}
dat aan de wereld de Drukkunst, de Slingeruurwerken en de Verrekijkers geschonken heeft; maar het zou zeer mogelijk zijn, dat de geest van dat volk zich meer tot de uitvinding van nuttige kunsten, dan wel tot het schoone bepaalde.... Evenwel de voortbrengsels der Schilderkunst waarborgen hier voor het tegendeel... maar ga voort... Verschoon mij, dat ik u heb gestoord.
Ik: De taal, als het mij dan vrij staat verder mijne gevoelens bloot te leggen, waardoor de Schilderkunst tot de Franschen, Duitschers, Engelschen, en geheel beschaafd Europa spreekt, bestaat in karakters, die alle Natiën door hunne oogen genoegzaam verstaan. De eenvoudige zuivere navolging der natuur, welke, om van geen anderen te spreken, een Potter in zijn Bulletje vertoont, maakt den levendigsten indruk zelfs op allen, die maar, om zoo te spreken, op den drempel der kunst staan, op allen, die maar goede oogen en smaak hebben. Dit nu is het geval geenzins van de taal, die de Hollandsche Dichters gebruiken. Het Nederduitsch, dat, zoo als mij kundigen wel gezegd hebben, niet zoo geheel een tak van het Hoogduitsch, maar meer of min een op zich zelve staande taal is, wordt genoegzaam alleen in de Nederlanden gesproken; en is dus de taal van ruim anderhalf millioen menschen. De Duitschers roemen, uit hoofde van de verwantschap der tale, met de hare, dat zij de-
{==186==} {>>pagina-aanduiding<<}
zelve verstaan, maar zeer weinigen zijn in staat, om ooit dezelve, maar eenigzins dragelijk, te leeren spreken of schrijven: en nog minder om eenigzins over de voortbrengsels van Dichtkunst, en Welsprekenheid, waarvan de tact zeer fijn is, te kunnen oordeelen. De Engelschen, die, over 't algemeen, te hoogmoedig zijn, om eenige andere taal dan hun eige te leeren, zien te laag neder op the Dutchman, dan, dat zij zich om de voortbrengsels van derzelver geniën, getroosten zouden, de taal van een Volk, dat zij zoo diep verachten, te leeren. En wat zal ik van de Franschen zeggen? Het taaleigen der Franschen verschilt zoo verbazend veel van het onze, dat het hun zeer bezwaarlijk is, om eenigermate juiste kennis van onze taal op te doen, veel min, om te kunnen indringen in die fijne schoonheden, welke volstrekt noodig zijn, om behagen te kunnen scheppen in de
voortbrengsels der Dichtkunst. En laat ik openhartig en vrij zijn, want ik ben een Nederlander, ook uwe Natie, mijn Heer! ziet zoo wel als de Engelschen, somtijds wat laag neêr op een zoo klein volkje, als het onze en vooral op deszelfs taal (*), niet alleen

{==187==} {>>pagina-aanduiding<<}
onwetende, maan venlichta mannen hebben daarin zelfs somtijds vermaak gevonden. Im-
{==188==} {>>pagina-aanduiding<<}
mers de Groote Boileau (maar de man was wat bitter) niet uitgezonderd, hoe onnozel schrolt deze, daar hij de zegepraal van Lodewijk den XIV. bezingt, op de harde namen der Nederlandsche plaatsen!.... In 't kort, mijn Heer! indien ons Nederduitsch verstaan werd en gelezen, indien men onze goede Dichters verstond en met den geest der onpartijdigheid las, houd ik mij verzekerd, dat ook in Frankrijk hunne voortbrengsels, zoo al geen gelijken roem met die mijner kunstgenooten, evenwel een' lof zouden verwerven, welken gij thans verre zijt van te vermoeden. Du Tour zag mij hierop met een glimlach aan, en zeide: ‘Ik wensch uw Vaderland, en uwe Dichters geluk met een' zoo waardigen verdediger....’
Wat zegt gij 'er nu van? - heb ik dat niet gnap geklaard, Flip! Gij komt nog al dikwijls in Concordia, ei vertel dan daar eens aan de bazen, hoe ik mij gekweten heb. Ik ben 'er waarlijk een weinigje grootsch op. Mij dunkt ik had ten minsten een paar Ex tempore's tot dankbaarheid verdiend.
Maar welk een lengte heb ik afgeschreven.

{==189==} {>>pagina-aanduiding<<}
ô Mogt mijn gekakel met den Heer du Tour maar strekken, om u in uwe onaangenaame toestand een weinigje op te beuren, dan zou ik mij niet beklagen, dat ik uw geduld daarmede zoo lastig gevallen heb. - Ik hoop spoedig weêr een lettertje van u te zien... en ik wenschte, dat die van zulk een inhoud was, dat ik uw portrait mogt schilderen, door een Amor met den krans der zegepraal bekroond. - Heil daar op wenscht u

Uw Opregte Vriend

Frans.


{==190==} {>>pagina-aanduiding<<}

Twee en twintigste brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 18. Decemb.

Lieve Vriendin!

Welk een onderscheid is 'er tusschen menschen en menschen, uw Papa is 'er op gesteld, dat gij drok brieven schrijft, daar hij van gevoelen is, dat het schrijven van een' fraaijen brief inderdaad een sieraad van een meisje uitmaakt: mijne tegenwoordige Mama denkt 'er geheel anders over. - Dezer dagen heb ik over dat onderwerp met haar, in het vriendelijke zal ik het noemen, een verschil gehad; dat evenwel niet hooger zou moeten geloopen hebben of het zou dien naam niet langer hebben kunnen dragen. Zuster Wimpje, dat al een aardig meisje wordt, en die ik wenschte, dat het verstandig onderrigt van onze eige Mama had mogen genieten, maakte onder het thee drinken zoo wat haast; Mama vroeg haar, wat zij toch in het hoofd had, dat zij zoo ongedurig was. ‘De enkele malen, dat gij van uwe school een' geheelen dag te huis zijt, zoo als heden,’ zeide zij,

{==191==} {>>pagina-aanduiding<<}
‘hebt gij nog naauwelijks tijd, om op uw gemak een kopje thee te drinken. Hebt gij van uw Zuster weder het een of ander boek van Mevrouw de Genlis onder handen, en hebt gij daarom zulk een haast, om hier van daan te zijn.’ ‘Excuseer mij, Mama,’ zeide Wimpje, ‘maar als ik u zeggen zal, waarom ik wat jagt maakte. Ik meende een briefje te schrijven aan Betje van Ree, die met September bij Madam Gibbon in den Haag is gaan school leggen. Zuster Suse had mij beloofd dien brief in te sluiten.’ - Nu zal ik u het tooneeltje geven, zoo als het gebeurd is.
Mama: (zich in haar fauteuil uitrekkende en leelijk genoeg grimlagchende) Ha! ha! Mejuffrouw Wimpje heeft dan ook al hare Correspondente.... Die briefwisseling tusschen zulke jonge wijsneusjes zal admirabel zijn. Nu gij slaat niet veel uit den aard. Suse is ook zoo een eeuwige brievenschrijfster.
Ik: (met eenige verwondering opkijkende) Ik eene eeuwige brievenschrijfster, Mama! 't is waar, ik schrijf wel van tijd tot tijd aan de jonge Juffr. Elzevier, maar ik kan niet zien, dat die briefwisseling zoo drok gaat.
Mama: Ik sta toch verwonderd, dat 'er zoo dikwijls brieven van die Dame aan u komen, en zeker beantwoordt gij die weder. Ik kan mij niet begrijpen, wat zulke jonge menschen aan malkander altijd te schrijven heb-
{==192==} {>>pagina-aanduiding<<}
ben. Ik vrees maar, dat dikwijls de huishoudingen der ouders, en diergelijke dingen de sujets uitmaken.... Ik heb niets over u te zeggen, maar als ik uwe Papa was, zou ik dat geschrijf en gewrijf verbieden, of ik zou alles moeten zien, wat 'er over en weêr geschreven werd.
Ik: (met eenige warmte geloof ik, want ik voelde, dat ik geraakt was) Ik hoop niet, dat gij in ernst spreekt, Mama!
Mama: In vollen ernst, ik zou het u volstrekt verbieden, indien ik 'er magt toe had, ja ben dikwijls reeds in den wil geweest, om Papa 'er over te spreken. Ik heb het geheel niet op die corresponderende Romaneske meisjes. Het begint gewoonlijk met zoogenaamde vriendinnen en het eindigt met galante Heeren.
Ik: Lotje Elzevier houd ik voor mijne ware Vriendin, en het zou mij een streelend genoegen in mijn leven zijn, indien ik dagelijks haar aangenaam bijzijn mogt genieten. Hoe zal ik mij daarvoor nu door eenig ander middel schadeloos stellen, dan door eene onschuldige correspondentie.
Mama: Het klinkt heel mooi, Suse! als men 'er zoo over praat, en als men zoo een knipje van het sentimentele weg heeft, zoo als gij, dan geloof ik, dat het zelfs eene heele aardige tijdkorting is, maar men verdoet 'er te veel tijd aan, kind! al is de correspondentie ook nog zoo onschuldig.

{==193==} {>>pagina-aanduiding<<}

Ik: Te veel tijd, Mama! Ik durf u verzekeren, dat ik 'er zeer weinig tijd aan besteed in vergelijking van aan andere zaken. Ik weet niet, dat ik door u of Papa, tot iets wezenlijks geroepen, om een' brief aan mijne Vriendin, ooit een oogenblik verzuimd heb.
Wimpje: (op een vrij scherper toon, dan behoorde) Suse zit liever een uurtje te schrijven, dan dat zij een paar uren aan haar toilet doorbrengt.
Na dat zij dit gezegd had, wipte zij heen, en liet mij met Mama, die gloeijend rood van boosheid werd, zitten. 'Er verliep een heele poos, eer zij spreken kon, en ik was met deze zusterlijke verdediging slecht gediend, en wist niet, wat ik zeggen zou. Eindelijk barstte Mama in dezen stroom van woorden uit: ‘Daar hebt gij nu de gevolgen, de heerlijke gevolgen van die soort van educatie, die gij en uwe zuster tot dus ver gehad hebt. - Zoo een klein ding, dat altijd behoorde te zwijgen, in tegenwoordigheid van oudere lieden, heeft de infame brutaliteit, om met alle mogelijke impertinentie zich in ons discours te melleren, en met de onbeschaamdste insolentie zich de hatelijkste comparatie te permitteren....’
Ik: Zeer ver, Mama! ben ik 'er af, om dit gedrag van Wimpje goed te keuren. Ik neem haar die bitsheid en onwellevendheid zeer kwalijk, en zal 'er haar, straks, op mijne kamer,

{==194==} {>>pagina-aanduiding<<}
ter degen over beet nemen. Maar gij zult aan de correspondentie, die ik van tijd tot tijd met Lotje Elzevier heb, evenwel het onbescheiden gedrag van mijne zuster niet toeschrijven. Laat ik u mogen verzekeren, Mama! dat ik dezelve alleen bezig, om de vriendschap tusschen dat waardig meisje en mij op eene voegelijke wijze levendig te houden; dat ik die alleen gebruik, om mij te oefenen in eene bekwaamheid, die mij toeschijnt, dat een meisje van eene beschaafde educatie niet wel ontberen kan in eenen tijd, waarin zelfs de kinderen van eene lagere klasse in die kunst op de scholen geoefend worden.
Mama: Tot hun groot bederf.... Ik zou Marton oogenblikkelijk wegjagen, als zij lezen of schrijven kon, zoo als uwe neuswijze Lise, die mij een doorn in mijn oog is.
Ik: Ik weet niet, dat Lise u immer beleedigd heeft.
Mama: 't Is voor ons fatsoenlijke lieden genoeg beleediging, dat een gemeen mans kind zoo veel weet als wij. Men moet voor zoo een meisje alles wegsluiten; men kan geen boek laten liggen.
Ik: Och, Mama! het verschilt mij niet, of Lise de boeken, die ik lees, in haar ledigen tijd eens inziet.
Mama: Nu ja! maar alle boeken, die wij, lieden van educatie, lezen, behoeft juist de gemeene man niet te zien. Gij verstaat mij, Suse!

{==195==} {>>pagina-aanduiding<<}
althans toen ik op uwe jaren was, had ik zoo mijne lektuur....
Ik: Ik hoop, dat ik u niet begrijp, Mama!.. laten wij liever van dit onderwerp afstappen. Ik zal naar mijne kamer gaan, en zuster Wimpje onderhouden over haar onbescheiden gedrag.
Mama: En na uwe zusterlijke vermaning den brief insluiten....
Ik vertrok wel met eene beleefde neiging, maar met een hart vol onaangenaam gevoel, dat aan verontwaardiging grensde, die ik geloof, dat meêr of min zigtbaar op mijn wezen was. Ik vrees, dat zij op het laatst boeken bedoelde, die haar hart geen eer aandoen. Ik wensch waarlijk, dat ik hier kwaaddenkende ben.... Maar, neen! neen! Lotje! Ik zag in die graauwe oogen een vuur schitteren, en een ijsselijk leelijken grimlach op het gelaat. Ja een grijze Coquette kan niet anders lagchen. Maar ik wil niet meer van haar schrijven. Alleen moet ik u doen opmerken, dat ik oordeelde eenigermate voorzigtig te moeten handelen, om haar niet te hevig in gramschap ook tegen mij te ontsteken. Zij heeft dan zeer het oor van Papa, en als die mij eens noodzaakte, om de brieven, die gij aan mij geschreven hebt, te laten zien, of voortaan deelgenoote van onze correspondentie te wezen, of om onze briefwisseling te staken, behoef ik u niet te zeggen, dat 'er een van mijne grootste genoegens zeer ingekort of geheel weg-
{==196==} {>>pagina-aanduiding<<}
genomen zou worden. Immers eene briefwisseling tusschen vriendinnen moet geheel onbelemmerd en vrij zijn, en eene zuivere mededeeling der onderlinge gevoelens en denkbeelden behelzen, zoo als wanneer men op eene eenzame wandeling, zonder de minste achterhouding de opregte gevoelens in elkanders zielen overstort. Ik heb daarom zoo wat piano gespeeld. En gij vraagt misschien, hoe hebt gij het met Wimpje gemaakt? Hebt gij haar niet degelijk doorgestreken? Wel ja! daar was ik zeer geschikt toe. Ik had het hoofd zoo vol van Mama's bijzondere denkbeelden, die zoo tegen de mijne botsen, dat ik aan mijn kamer gekomen weinig meer aan Wimpje dacht, voor dat ik daar die lieve meid zag zitten, bezig met het schrijven van haar' brief. Bij mijn inkomen sloeg zij zulk een schalk oog op mij, dat ik mij zelve moeite doen moest, om haar, op mijne manier dan, onder handen te nemen. Ik beduidde haar al het onvoegzame
van haar gedrag, en hoe het haar paste, om bij de eerste gelegenheid Mama excuus te verzoeken. Maar ik kan niet veel met haar vorderen, want het schrander ding las, als het ware, in mijn hart, dat ik eigenlijk omtrent Mama niet veel gunstiger denkbeelden koesterde dan zij zelve. En hoe ontwapende zij mij geheel, toen zij naar mij toekwam; en op een heel vriendelijken toon, veel van haar gewonen eenigzins scherpen verschillenden, zeide: ‘ô, Lieve Zuster!

{==197==} {>>pagina-aanduiding<<}
als Mama u, die ik bijna zoo lief heb als onze Mama, die dood is, niet beleedigd had, dan zou ik nog hebben kunnen zwijgen. Hare sottises tegen mij verdraag ik, zoo goed en kwaad ik kan, maar dat zij u van het verspillen van uwen tijd beschuldigde, dat kon ik niet veelen... dat naar schepsel dorst...’ Ik legde toen mijn hand op haar mond. Stil Wimpje, zeide ik, ik wil 'er geen woord meer over hooren, en zoo gij wilt dat wij goede vriendinnen blijven zullen, scheid dan uit.... Ik beduidde haar nog, dat zij in het vervolg van haar briefschrijven, in tegenwoordigheid van Mama, maar zwijgen moest, want dat het haar dan wel geheel zou kunnen belet worden; en dat zij misschien ook mij daardoor in ongelegenheid zou kunnen brengen, en mijne briefwisseling met u belemmeren. ‘Ik beloof het u,’ zeide zij, ‘ik zal voortaan 'er van zwijgen. Er zal geen woord over mijne lippen gaan... Maar hoe ik Mama excuus zal kunnen vragen weet ik nog niet....’
Lotje! ik heb eens overgekeken, wat ik geschreven heb; Mama heeft toch niet in allen deele ongelijk, als zij zegt, dat de huishoudens der ouders een der sujets van briefwisselende Vriendinnen uitmaken, maar, mijn lieve Vriendin! hoe gaarne zou ik mijne brieven tot aangename tasereelen van huisselijke ge-
{==198==} {>>pagina-aanduiding<<}
noegens maken.... ô Gij zult nog wel een' enkelen van mij hebben, dien ik u, twee jaren geleden, in de vacantie schreef, toen ik mij op Papa's Buiten met mijne moeder bevond. ô Zoek, zoo gij 'er nog een hebt, zoek hem nog eens op, en die zal u toonen, hoe het goeddeels te wijten is aan de veranderde omstandigheden van onze familie, dat ik, getrouw aan de waarheid, alles zoo zwart kleure... het is onnoodig, dat gij dien opzoekt, uwe eige brieven strekken op zoo vele plaatsen, mij tot sprekende bewijzen, dat, wanneer de Ouders voorbeelden van braafheid en een verstandig gedrag opleveren, alles wat van dezelve in de brieven van hunne kinderen invloeit, met aangename klcuren versierd is, en hen zelfs vereert... maar wanneer.... Hier hield ik op, om dat ik voelde, dat ik meer zou gezegd hebben, dan mij paste. Eenige verhinderingen beletten mij voorttegaan voor heden, (den 19den Decemb.) en nu wil ik den brief niet langer laten liggen, schoon ik heden een bezoek verwacht van den Heer Walraven, die, ondanks het geen ik laatst aan Koo had te kennen gegeven, mij door mijn' broeder heeft laten verzoeken, om mij eenige oogenblikken alleen te spreken. Ik stond lang in beraad, hoe ik doen zou, daar ik hem had kunnen afwijzen met eenvoudig te laten weten, dat het onvoegzaam was een

{==199==} {>>pagina-aanduiding<<}
afzonderlijk bezoek van een' jong Heer af te wachten... maar ik begrijp de reden van zijne visite.... Zoo ik hem die weiger, zal hij zich onmiddelijk naar mijn Papa wenden, en dan zoú hij, als dat alles zoo in formâ ging, door mijn weigerend antwoord, eene openbare afwijzing ondergaan, voor welke ik hem, dien ik inderdaad zoo hoogacht, gaarne zou bewaren. Behalve dat ik mij zelve hierdoor misschien vele moeijelijkheden zal besparen, want Papa, een gunstig gevoelen van Walraven hebbende, zoo als waarschijnlijk is, voornamelijk, daar hij buiten zijne voortreffelijke hoedanigheden, een zeer aanzienlijk kapitaal bezit, zou ik veel moeite hebben, om mij van dat aanzoek te ontslaan. Hij zal heden avond met mijn broeder Koo hier komen, en dan zal die zich, als bij toeval, eene poos absenteren;... maar geloof mij, Lotje! Ik zie 'er tegen op. Ik weet niet, hoe ik op de voegelijkste wijze eene, zoo ik onderstelle, onaangename zaak zal moeten zeggen aan een' man, voor wien ik eene diepe hoopachting voed. En immers ik ben verpligt allen beginsel van hoop geheel af te snijden. Ik heb u mijne gevoelens, zoo duidelijk blootgelegd, dat ik 'er niet behoef bij te voegen, om u te overtuigen, dat ik nooit meer, dan vriendschap voor Walraven voeden kan. Ik heb 'er voor mij zelve spiit over, dat ik eene hoop

{==200==} {>>pagina-aanduiding<<}
zal moeten uitblusschen, die ik gaarne wenschen zou voedsel te kunnen geven. Maar dat is onmogelijk. Wacht binnen kort een lettertje van mij, hoe die zamenkomst is afgeloopen. Ondertusschen blijf ik

Uwe Vriendin

Susanna.


{==201==} {>>pagina-aanduiding<<}

Drie en twintigste brief.

De Heer Philip Walraven aan den Heer Frans Verbergen.

Amsterdam, 23. December.

Waardste Vriend!

Ik heb een' postdag laten voorbijgaan, eer ik u wilde schrijven, hopende, dat ik mijne gematigdheid en kalmte zou terug gekregen hebben, die ik, sedert eenige dagen, meer dan ooit verloren heb. Nog, nog zijn dezelve niet terug gekeerd, maar ik hoop, dat ik mijn hart lucht zal geven door aan mijnen besten vriend te schrijven. Gij ziet wel uit dit begin, dat 'er met mij iets bijzonders heeft plaats gehad, en om u maar spoedig uit den droom te helpen, ik heb uwen raad gevolgd; ik heb mij verkloekt, om Susanna Bronkhorst regelregt aan te spreken; maar, schoon ik geenzins dit aan uwen vriendschappelijken raad, die met het beste oogmerk zeker gegeven was, wijte, met eenen-uitslag, zoo ongunstig, als ik mij dien had voorgesteld. Maar nimmer, nimmer had ik mij kunnen verbeelden, dat men voor het voorwerp, door hetwelk men afgewezen werd, zulk eene mate van hoogachting

{==202==} {>>pagina-aanduiding<<}
zou kunnen behouden... wat zeg ik behouden?... Neen! mijne achting voor haar is aangegroeid. Ik weet, dat gij belang in mij stelt, en ik zal daarom u geheel mededeelen, wat 'er is voorgevallen, sedert dat ik uwen laatsten ontving.
Ik was lang in tweestrijd met mij zelven, toen ik besloten had, om Susanna vlak op mijne liefde te verklaren, of ik mij niet liever eerst (of te gelijk) tot haren vader, en dan tot haar zou willen vervoegen. En echter zou ik tot het eerste overgegaan zijn, daar ik zulks in het algemeen, als het pligtmatigst en voegzaamst oordeele, was het niet, dat ik, in dit bijzonder geval, vrijheid gevonden had, om, daar ik eenigzins zijdelings kennis droeg van hare voor mijne onderneming ongunstige gevoelens, vooraf met haar over dat gewigtig onderwerp te spreken. De vriendschap met Koo Bronkhorst gaf mij daartoe goede gelegenheid. Ik liet haar door hem weten, dat ik voor een half uur haar alleen wenschte te spreken, en dat haar broeder ons daar toe een voegzame gelegenheid geven zou, zonder dat daarop iemands aandacht bijzonder zou vallen. Zij liet zich, na eenige huivering, dit voorstel welgevallen, en voorleden Zaturdag, na dat ik met Koo den Buitenkant had omgewandeld, om eens te zien, hoe het met het ijs was, daar het sedert een dag of vier zoo gevroren heeft, dat men het reeds begint te wagen met

{==203==} {>>pagina-aanduiding<<}
schaatsrijden op het Y, ging ik, minder opgeruimd dan gewoonlijk, met hem naar het huis van den Heer Bronkhorst, waar ons de beminnelijke Susanna volgens afspraak opwachtte. Onder het gebruik van een enkel kopje thee, was ons gesprek juist niet zeer levendig, en ik bespeurde zeer duidelijk, dat ik in grooter verwarring was, dan ik mij kan te binnen brengen mij immer bevonden te hebben. Ook was Susanna meer ingetrokken dan naar gewoonte. Koo maakte tusschen beide nog al eenige aanmerkingen, en hield het gesprek gaande. Daar het hem toch ook al bij ons begon te vervelen, verliet hij ons zeer onverwacht. En toen, toen gevoelde ik eene grootere verlegenheid dan immer. Evenwel ik greep spoedig moed... en ik naderde met allen eerbied (dit zult gij wel gelooven) de aanbiddenswaardige Susanna... Mejuffrouw! barstte ik uit: Ik heb u dit oogenblik verzocht te spreken over een onderwerp, dat reeds lang mijne geheele ziel heeft bezig gehouden. Zoo dra ik u na uwe terugkomst uit den Haag heb aangetroffen hebt gij mij eene achting ingeboezemd, zoo als ik nooit voor eenige vrouw gevoelde... die achting is al spoedig in liefde veranderd.... Ik heb gepoogd de blijken daarvan voor u te smoren... maar... vergeefs, vergeefs... De vrees, dat misschien een ander, staande den tijd, dat ik mijne studiën voltrek, uwe hand zou ver-
{==204==} {>>pagina-aanduiding<<}
zoeken... dringt mij u ronduit die liefde te bekennen... dringt mij, u te bidden, dat gij dezen wensch van mijn hart begunstigt - en bij de minste flikkering van hoop, zal ik mij bij uwen Papa vervoegen, om hem de hand te vragen van zijne dochter, die mij den gelukkigsten man der wereld maken zal. ‘Spaar die moeite,’ hernam zij met eene ongemeene vriendelijkheid, ‘spaar die moeite, mijn Heer! Ik heb te veel hoogachting voor u, dan dat ik u een oogenblik in twijfel zou laten - die hoogachting is de
eenige beweegreden, die mij tot een besluit heeft doen komen, om u deze onderhandeling te vergunnen. Ik zal met u openhartig spreken, zoo als eene vriendin tegen haren vriend. Ik bemerkte al spoedig bij de vernieuwing van onze kennis, dat gij mij met uitnemende onderscheiding behandelde. En uw gedrag bij gelegenheid van het bewuste miniatuurschilderijtje bevestigde mij daarin volkomen. Ik geloof, dat gij ook blijken ontvangen hebt, dat ik u hoogacht, en om dat ik begon te vermoeden, dat gij vroeg of laat waarschijnlijk besluiten zoudt, om mij eene aanbieding te doen, als nu geschied is, en ik in waarheid, u gaarne alle onaangenaamheden wilde voorkomen, heb ik door mijn broeder u een' wenk doen geven, die misschien wel eenigzins bijzonder scheen, maar die alleen ten oogmerk had, om u een bezoek als het

{==205==} {>>pagina-aanduiding<<}
tegenwoordige te besparen.. Hoor, Walraven!’ (en hier nam zij eenen zeer gemeenzamen toon aan) ‘Ik acht u hoog, en hoop, dat dit onderhoud geene gelegenheid zal geven van uwe zijde, om onze vriendschap te verminderen;... maar ik heb mijn hart onderzocht.... Ik heb 'er niets in gevonden, dat ik mij voorstel te zullen gevoelen voor dien man, met welken ik in eene nadere betrekking, dan die van vriend, zou wenschen te komen. Het schijnt, dat ik u bedroef, en dat doet mij leed... maar gij kunt niet van mij begeeren, dat ik door medelijden mij zou laten bewegen, waar liefde alleen de drijfveer zijn moet. Ik geloof, dat 'er velen van mijne sexe daardoor ongelukkig geworden zijn, dat zij medelijden voor liefde namen.’
ô, Hernam ik, op eenen vrij treurigen toon, is 'er dan geen hoop?.. Mag ik mij niet vleijen?
Susanna: Vlei u niet - hoop niets van dien aard, en zoo gij mij inderdaad hoogacht, doe dan geene pogingen door aanzoeken bij mijnen Papa, want, schoon die misschien zeer gunstige ooren hieraan leenen zou, schoon het mij misschien veel moeite zou veroorzaken, geloof mij, ik zal standvastig bij mijn gevoelen blijven; en gij zult vruchteloze moeite doen; gij zult u aan gesprekken blootstellen, die u misschien bij eene andere partij tot hinderpalen zouden wezen.

{==206==} {>>pagina-aanduiding<<}

Ik: Ik sta verbaasd over uwe openhartigheid ... maar misschien, dat de tijd eenige verandering in uwe denkwijze ten mijnen aanzien veroorzaakt....
Susanna: Mijne hoogachting voor u heeft eenen trap bereikt, waarvan gij u waarschijnlijk een te gering denkbeeld vormt. Eilieve, Walraven! geloof, geloof mij, alles wat ik u zeg, is zonder Coquetterij, zonder eenige meisjes-grillen, de waarheid, de eenvoudige waarheid: zoo waar, als of ik het met een duren eed bezworen had. Ik bid u laat dit het eerst en laatst onderhoud over dat onderwerp tusschen ons zijn, en geene verdere gesprekken of aanzoeken mij noodzaken, om den omgang af te breken met eenen man, voor wien ik ware hoogachting koester.
Ik herhaalde nog eenige malen mijn voorstel, maar Susanna bleef aanhoudend op denzelfden toon voortspreken, en ik moest mij eindelijk overtuigd houden, dat 'er geen enkel woord door haar gesproken was, of het was volkomen ernst. En eindelijk zeide zij: ‘Beloof mij nu, Walraven, daar ik u zoo opregt en openhartig behandeld heb, dat gij mij niet weder zult lastig vallen, met een diergelijk aanzoek, en laten wij dit alles aanmerken, als niet voorgevallen.’ ô Hoe hard valt het mij u iets te weigeren, hernam ik, waarop uw hart gesteld is; hoe zal ik zulk een belofte kunnen houden!... ‘Wel-
{==207==} {>>pagina-aanduiding<<}
aan!’ zeide zij, ‘'t Is een bewijs, hoe hoog ik u acht, ik laat nu alles wat gij 'er over gesproken hebt, aan uwe bescheidenheid over.... Mij dunkt, wij moesten Koo weder binnen roepen.’ - Ik zweeg. - Zij nam mijn zwijgen voor toestemming - en Lise binnen gescheld hebbende, gaf zij deze order, om naar de kamer van haar' broeder te gaan, en hem te verzoeken, dat hij, zoo hij nog niet gevonden had, hetgeen hij zocht, maar weder komen zou.... - Hij kwam spoedig terug - en na nog eenigen tijd vertoevens vertrok ik met hem, zoo ik voorgaf, naar den Doelen: maar ik verliet hem op straat gekomen, en zocht mijn eige woning op, waar ik het verder gedeelte van den avond in eene onaangename verwarring doorbragt. Ik wilde aan u schrijven, maar ik kon mijn gedachten niet genoegzaam regelen.... De schok, dien ik ondergaan had, was te groot. Uitgebluschte, geheel uitgebluschte hoop - is een akelig gevoel. Den volgenden dag sleet ik eenzaam op mijne kamer, alleen ging ik 's avonds ter kerk... maar, hoe zeer ik alle pogingen aanwendde, om mijnen geest te bepalen tot de Leerrede.... mijne gedachten zweefden gedurig terug naar het groot voorwerp, dat derzelver middelpunt uitmaakte.
Misschien vraagt gij, of denkt gij. - Nu, nu is het de regte tijd, om van de door u

{==208==} {>>pagina-aanduiding<<}
zoo dikwijls mij aangeprezen wijsbegeerte, van dien breidel, om over onze hartstogten te heerschen, gebruik te maken. En ik geef u volkomen gelijk. Ik heb dus ook alle pogingen aangewend, om mijnen geest tot zijne vorige bedaardheid en kalmte terug te brengen. - En, Frans! schoon ik nog ver ben van volkomen geslaagd te zijn, hoop ik echter, dat ik eerlang tot de gewone bezadigdheid zal terug keeren. Ik hervat reeds weder mijne studiën; en kan met meer gematigdheid denken over het mislukken van mijn ontwerp, waarmede echter niet minder, dan het geluk van mijn geheel leven, gemengd was. Ik heb, en dit is mijn groote troost, alles na een welberaden overleg gedaan, en de wijze, waarop ik ben afgeslagen, had niets vernederends, maar veel vereerends voor mij. Ik hoop maar, dat, wanneer zich een ander aanbiedt bij Susanna Bronkhorst, voor wien zij die liefde meent te gevoelen, welke zij noodzakelijk acht, om hem de hand als echtgenoot toe te reiken, deze beter dan ik in staat zal zijn, om haar gelukkig te maken, en dan, dan zal ik de goede Voorzienigheid danken, dat mijn hartelijke bede om het bezit van een zoo dierbaar kleinood niet is vervuld geworden. Ik schrijf dit met een gevoel van bijna Godsdienstige weemoedigheid, waarvoor ik wel weet, dat uw hart niet zeer berekend is, maar die over de treurige toe-
{==209==} {>>pagina-aanduiding<<}
vallen, waaraan het menschelijk leven bloot staat, eenen troost verspreidt, die ik hoop, dat u nooit ontbreken zal.
Voor u ondertusschen is deze gebeurtenis niet ongelukkig: de keer, die dezelve genomen heeft, zal u het lezen van vele ijdele minnaarsklagten, en van vele kleine gevallen, die alleen voor gelieven van belang zijn, uitwinnen. Ondertusschen gelooft gij wel, dat mij nu uwe brieven van eenen vrolijken aard, welkomer dan ooit zijn zullen. Om nog iets over uwen laatsten te zeggen. Ik heb mij verwonderd over uwe ernstige verdediging van onze Hollandsche Dichters. Gij hebt u dan mannelijk gekweten, en u als een regt vaderlandschen jongen gedragen. Gij vergeet niet in Parijs, dat gij een Hollander zijt, en verschilt dus veel van die eilendige uit onze Landgenooten, die het zij dat zij zich te Londen of te Parijs bevinden, hunnen landaard verzaken, en, zoo als men van de kameleons vertelt, de kleuren aannemen van de voorwerpen, die hen omringen. Beter doen de Franschen en Engelschen, die ons bezoeken, die blijven in ons midden Franschen en Engelschen. Overdrijf evenwel uwe vaderlandsliefde niet ten koste van de waarheid; want eene Natie kan zeer voortreffelijk zijn, al munt zij in alle opzigten niet uit. Indien gij dus bij voorbeeld beweren wilde, dat onze natie het in het muzijkale zoo verre gebragt had, als verscheide van onze

{==210==} {>>pagina-aanduiding<<}
naburen; gij zoudt zulks voor de vierschaar der rede buiten twijfel verliezen, en als een partijdig beoordeelaar geen vertrouwen meer vinden, zelfs in zulke zaken, waarin gij het inderdaad verdiende. - Als mijn luim wat beter is, zal ik eens beproeven, om uit den Lucifer van Vondel de beschrijving van Eva in het Fransch te brengen. Lees die dan den Heer du Tour voor, en zoo ik eenigzins slage, en niet te veel geest, bij het overgieten, storte, twijfel ik niet, of, daar hij een regtmatig man schijnt te zijn, hij zal overtuigd worden, dat onze vaderlandsche lucht zoo min ongunstig is voor de Dicht- als voor de Schilderkunst.
Vervrolijk mij nu spoedig met eenen aangenamen brief. Mijne toestand is zoodanig, dat ik uwe vriendschap behoef. - En de balsem der vriendschap is immers best geschikt om de smarten van eene te leurgestelde liefde te verzachten. Vaarwel!

Geheel de Uwe

Walraven.


{==211==} {>>pagina-aanduiding<<}

Vier en twintigste brief.

Mejuffr. Charlotte Elzevier aan Mejuffr. Susanna Bronkhorst.

den Haag, 25. Decemb.

Lieve Suse!

Foei! foei! 't is reeds zeven dagen geleden, dat ik een' brief van u gehad heb, en ik heb nog geen letter aan u geschreven. Papa en Mama zijn naar de Fransche kerk; maar om u de waarheid te zeggen; ik ben heden morgen in de Groote geweest, en 'er half bevroren uitgekomen. Schoon Dominé H*** wel naar mijn smaak preêkte, werd veel van mijne stichting weggenomen door de hevige koude, die ik uitstond. Hoe, dacht ik dikwijls, hebben toch onze goede Voorouders het in hun hoofd kunnen krijgen, om zulke onmanierlijke kerken te stichten, en nu is de Haagsche nog niet van de allergrootste. Ik geloof wel, dat, voor de reformatie, die kerken zeer geschikt waren voor den toenmaligen smaak van godsdienst; ik geloof, dat de Roomsche kerkgezangen, ondersteund door een melodieuser muzijk, dan wij Protestanten hebben, heerlijk door die gewelven hebben ge-
{==212==} {>>pagina-aanduiding<<}
klonken; het schoone en blinkende altaar, met een voortreffelijk schilderstuk, en fraai gehouwen beelden, zullen zeker de aandacht sterk naar zich getrokken hebben; maar met dat alles, als het zoo koud is, dat 'er twee duim ijs in één nacht gemaakt wordt, (zoo als in de bijt voor ons huis) dan geloof ik, dat het 'er ook gespannen zal hebben, omdat onze Voorouders zoo min van hout of steen waren, als wij. Ik althans had met van den morgen afgekerkt - en nu Papa en Mama weg zijn, zit ik in de fauteuil van Mama, in het hoekje van den haard, en heb het thans zoo gelukkig, als een mensch het in den winter hebben kan, behalve dat ik u niet bij mij heb - was dat zoo, dan lagchte ik den winter wat uit. Ja, geloof mij, Suse! zoo koud als het is, wilt gij nog komen, indien ik u kom afhalen, dan zal ik, als de kersdagen voorbij zijn, Papa daartoe permissie vragen. En het zal in onze koets wel zoo warm te maken zijn, dat wij geen hinder van de koude hebben. ô Doe dat, en verras mij met een toestemmend antwoord... maar ik vrees meêr dan ik hoop, - ik vrees, dat gij
wachten zult tot dat de nachtegaal het Haagsche Bosch komt bezoeken. Maar wat baat al dat klagen? Gij gaat 'er mij niet in voor, schoon gij waarlijk in een' beklagelijken toestand zijt.
Ik wenschte, dat ik dat portrait van een Mama eens zag. Ik krijg uw zuster Wimpje regt

{==213==} {>>pagina-aanduiding<<}
lief, omdat zij, een zoo duchtigen steek aan dat voorwerp gegeven heeft. Ook wenschte ik wel eens een brief van die coquette te zien. Ik denk dat 'er een van uwe Lise beter ultzien zou. Nu ik geloof, dat 'er in de geheele schepping ook niets ijsselijker is, dan een oude coquette, zoo van buiten als van binnen. Ligtgeraaktheid, trotschheid, nijd, wulpschheid,... ô laat ik ophouden, laat ik de geschreven regels doorhalen, want ik schrijf aan eene dochter van hare Mama... maar ik wil ze laten staan, nu ik ze overgelezen heb, zij behelzen, waarheid, volkomen waarheid, en zoo gij niet wilt, dat ik over de hatelijke, die mij bij iederen trek, dien gij mij zoo eenvoudig, maar meesterlijk, van haar schildert, hatelijker wordt, zulke toepassingen schrijf - ei zwijg dan van het tegenbeeld van uwe schoone, edele, deugdzame Mama.... Heeft uwe Papa die ook op de eene of andere wijze mishandeld, en is hem tot een straf.... Maar ik zal ophouden, want mijne woorden gloeijen van verontwaardiging, even eens als mijn aangezigt.
Ik prijs ondertusschen uw voorzigtig gedrag, want zoo zij uw Papa de gril eens in het hoofd blies, om onze brieswisseling te belemmeren of te doen ophouden, welk een genoegen van mijn leven zou dan weg zijn; schoon ik het de oude zetten zou, om twee meisjes, die zoo slim zijn, als wij, het briefschrijven aan

{==214==} {>>pagina-aanduiding<<}
elkander volkomen te beletten. Dat gaat zoo gemakkelijk niet. Maar ik zou ondertusschen dan heel veel met u te stellen hebben. Ik weet, hoe kiesch gij op dat punt, gelijk trouwens op alle anderen zijt, gij zoudt niet ligt te bewegen zijn, tot eene geheime brieswisseling met eene vriendin. Nu gij zult de noodzakelijkheid daartoe door uwe voorzigtigheid hebben afgekeerd. ô De voorzigtigheid is eene heerlijke eigenschap. Ik bewonder ze niet alleen in menschen, maar ook in dieren, als ook in onze pieternel, (gij weet, dat ik daarmeê onze poes, en niet onze oude Schoonmaakster meen) die op de Secretaire tusschen de pendule en de biscuit-beeldjes omwandelt, zoo, zonder dat 'er iets ritselt of beweegt, dan benijd ik dat dier eene eigenschap, waarvan ik zoo bitter weinig bezit. Nu dat is nog al zoo de aard van den mensch, dat hij de voortreffelijkheden, die hij zelve geheel of bijna geheel mist, met zekere wangunst in anderen beschouwt.
Maar hoe versteld stond ik over het laatst gedeelte van uwen brief. Gij wacht den Heer Walraven Zeker, zeer zeker, zal hij nu reeds eene liefdes verklaring in formâ aan u gedaan hebben. Suse! Suse! Laat uwe eige voorzigtigheid u niet foppen.... Ik geloof gaarne, dat gij heel vast, heel beslissend, hebt voorgenomen, om hem den pas bij uwen Papa af te snijden. En zoo het u gelukt,

{==215==} {>>pagina-aanduiding<<}
dan is het een meesterstuk.... Maar geloof mij, ik zit te meesmuilen in mijzelve... ja gij moet weten, wat 'er in mijn hart omgaat. Ik dacht daar zoo, nu moest Walraven eens zoo kunstig weten te praten, dat de heele kostelijke Filozofie van Susanna Bronkhorst, als een kaarten huisje, instortte.... Of ik om dien grap ook lagchen zou! En in ernst, ik begin haast te denken, dat 'er zoo iets gebeurd zal zijn. Mij dunkt, daar uwe hooggenadige Mama u eene eeuwige Briefschrijster noemt, zoudt gij anders wel een uurtje gevonden hebben om mij eens te laten weten, hoe of die besogne (zoo zouden wij het hier noemen, want een entretien zou voor een mondgesprek tusschen Philip Walraven en Susanna Bronkhorst, te familiaar getiteld zijn) afgeloopen is. 'Maar ik zou niet alleen lagchen, omdat uwe Filozofie eene kleine nederlaag geleden had; neen, mijn allerliefste! ik zou ook van ware blijdschap lagchen, omdat ik, niet tegenstaande alle uwe tegenbewijzen, toch blijf gelooven, dat Walraven een regt geschikt man voor u zou wezen, en omdat ik u zoo gaarne gelukkig zou zien. Papa sloeg ook laatst nog eens op dat aanbeeld, en ik verstoutte mij, om, zonder dat ik blijken liet, dat ik het uit een' brief van u ontleend had, hem eens eenige der voornaamste trekken aan te voeren, waar door gij acht, dat liefde en hoogachting van elkander onderscheiden zijn; ik voerde het

{==216==} {>>pagina-aanduiding<<}
aan, als of het zoo uit mij zelve kwam, schoon ik mij daardoor leelijk in de war hielp.... ‘Welzoo, mijn kind!’ zeide Papa, ‘ik dacht niet, dat gij van die zaken zooveel wist...’ (en hij zag mij half lagchend, half bestraffend aan) ‘maar de jongelieden zijn tegenwoordig vroeger wijs, zeide mijne Grootmoeder reeds, dan in mijne jeugd; en dat zal toegenomen zijn. Ik zal dus, mijn lieve Lotje! zonder mij, over dit delikaat onderwerp, nader met u in te laten, alleen dit zeggen, dat eene Liefde zonder achting alleen zoo lang duren kan, als de achting voor zinnelijke voortreffelijkheid het verstand verbijstert; en dat alle ware liefde, gegrond op uiterlijke en innerlijke voortreffelijkheden van een hartelijk bemind voorwerp, door den tijd, in achting verandert. Liefde en achting moeten zich zeker veréénigen, om een paar menschen gelukkig te maken. Hoe groot nu het ingredient van beide of een van beide wezen moet, om een op den duur gelukkig huwelijk daar te stellen, weet ik niet te bepalen; maar ik geloof, dat het althans nog bezwaarlijker zal kunnen bepaald worden door jongelieden, die pas komen kijken. Stel u toch niet te veel voor, bid ik u, van dat ding, dat men liefde noemt. Gij weet de fabel van La Fontaine:

{==217==} {>>pagina-aanduiding<<}


Tout mystère dans l'Amour &c. 

die eindigt:

Le resultat enfin de la suprême cour 
Fut de condamner la Folie 
A servir de guide à l'Amour.’ 

Zoo sprak Papa over die zaak, en schoon ik hem wel mag hooren praten, was ik ditmaal gansch niet kwalijk te vreden, dat hij ophield, want de inleiding van dit discours had mij al in de engte gebragt. -
Wel... wel... die Dominé heeft kort gepreêkt!... Nu de Franschen zijn zelden lang van stof - en de koude zal hem ook maar half bevallen hebben; ik zie reeds verscheide lieden uit de kerk komen. Ik zal dezen dus maar sluiten, met de verzekering, dat ik brand van verlangen om een' brief van uw hand. 't Kost u immers zoo weinig moeite. Bevredig ten minste mijne nieuwsgierigheid. Adieu!

Uwe Vriendin

Lotje.


{==218==} {>>pagina-aanduiding<<}

Vijf en twintigste brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 29. December.

Waardste Vriendin!

Ik heb lang overlegd, hoe ik uwen laatsten brief zou beantwoorden. Ik bedoel vooral dat hevig gedeelte in dezelve, het welk mijne Mama betreft. Meermalen heb ik u reeds geschreven, dat zulke schilderijen, door eene vriendin gemaakt van eene vrouw, die ik, uit hoofde van de betrekking, waarin ik tot haar door mijnen Vader sta, met zekeren welvoegelijken eerbied moet behandelen, op mij een' te diepen indruk hebben.... Ik wilde u schrijven, dat gij veel te streng zijt in het beoordeelen van eene vrouw, die misschien, dat het geval van meêr menschen is, den slechten kant naar buiten vertoont, en beter is, dan zij schijnt. Dan stond ik eens in den wil, om u, op mijne wijze degelijk door te halen, over de onbetamelijke woorden, die gij in uwe drift uit uwe pen hebt laten vloeijen.... Maar ik bedacht mij, daar ik mij zelve beschouwde als de eenige en lakenswaardige oorzaak, dat gij

{==219==} {>>pagina-aanduiding<<}
deze vrijheden gebruikt, en ik in mijn schrijven veel te vrij ben, in u zulke huisselijke tooneeltjes te malen, waarin de ongelukkige Vrouw altijd zulk een droevig figuur maakt. Ik heb daarom besloten, en zal, zoo veel mogelijk, mijn woord trachten te houden, u niets meer van zulke zaken te melden, waar door ik u uitlok, om in drift uit te varen. Daarover heb ik dan naderhand berouw, en zou gaarn mijne schuld, die ik maar al te duidelijk gevoel, op een ander, en op niemand minder dan mijne beste vriendin werpen, om mij zelve wijs te maken, dat ik geheel geen deel heb aan het ongunstig licht, waarin ik zelf haar heb doen voorkomen. En dus daarover geen woord meêr.
Liever zal ik u dus onderhouden over die bijeenkomst, naar welker uitslag gij zoo blakend nieuwsgierig zijt.... die bijeenkomst is juist zoo afgeloopen, als ik mij voorgesteld had. (Hier geeft zij een verslag, dat, schoon in hare bewoordingen, op het zelfde uitkomt als Walraven in den XXIII. Brief gegeven heeft, en welks herhaling hier als nutteloos achterwege gelaten is; maar na het eindigen van het verhaal laat zij volgen:) Zie daar nu Lotje, hoe zich de geheele historie heeft toegedragen. Ik kan u bezwaarlijk zeggen, welk eene mengeling van aandoeningen ik staande deze bijeenkomst gevoelde. Ja geloof mij, dat, indien ik het minste ziertje van liefde bespeurd had, ik zou

{==220==} {>>pagina-aanduiding<<}
de zaak in ernstige overweging genomen hebben.... Ik beschuldigde somtijds mijzelve, als of een loutere grillige inbeelding, of eene overdrevene opvatting, wegens iets, dat ik niet door ondervinding, maar alleen bij beschouwing, en door de berigten van eene ongelukkige vriendin ken, mij het aanzoek van een man deden afflaan, wiens wederga ik misschien nooit weder ontmoeten zal. Ja het verschilde eens maar weinig, of ik besloot, om het stuk op mijn bedenken te nemen; maar het denkbeeld, dat ik een zoo verstandig en braaf man, als Walraven, met eene ijdele hope vleijen zou, wederhield mij en daarbij, hoe ik mij in deze zaak inlatende mij misschien zoo diep in dezelve verwarren zou, dat ik, zonder inderdaad ware liefde voor den man te gevoelen, als zoo vele andere mijner sekse, eindelijk mijn woord en hand zou geven, gedrongen door den raad van bloedverwanten en vrienden, en overgehaald door een bezef van te ver gegaan te zijn, om terug te keeren, zonder mij aan de belagching der wereld bloot te staan. In 't kort - ik heb mij staande gehouden. - En ik hoop, dat ik Walraven op eene wijze behandeld heb, waardoor ik in het gevoelen van dien waardigen man niet dalen zal. Gij moest mij eens gezien hebben, toen Walraven met Koo vertrokken was. ô In die oogenblikken miste ik eene vriendin, en wel zulk eene als u... in wier boezem ik mijne ge-
{==221==} {>>pagina-aanduiding<<}
heimste overleggingen kon uitstorten... maar ik had niemand.... Ik zat dus geheel aan mijne overpeinzingen overgelaten, nu eens mij zelve beschuldigende, dat ik mij als een preutsch en laatdunkend meisje gedragen had, dan eens bedaard redenerende, en, na alles tegen elkander gewikt en gewogen te hebben, mij zelve, zoo als het geval van de meeste menschen is, vrijsprekende, ja, waarom zou ik het u niet durven zeggen, toejuichende. ô Welk een wonderlijk... ik schreef haast, welk een zot schepsel is de mensch! Hij kan zich houden, ja, als of hij
in ernst boos op zich zelven was, maar het duurt heel korten tijd - of de verzoening is niet alleen getroffen, maar men juicht zich, door eigenliefde bedrogen, toe, over dezelfde daad, die men weinige oogenblikken geleden afkeurde. - Hoe het zij, ik althans was al spoedig weder in dien staat, en ben 'er volkomen in gebleven, tot dat ik uwen brief ontving. Die heeft mij weder aan het peinzen gebragt over een onderwerp, waarover het immers beter was, dat ik in het geheel niet dacht. Ik heb 'er immers niets voor als nog mede te stellen. En het geval, waarin mij die fijne onderscheiding van liefde en achting, of achting en liefde, te pas kwam, is nu voorbij en afgedaan, en ik bid God, dat ik zoo lange bewaard moge blijven voor diergelijke omstandigheden, tot dat ik met een helderer verstand, rijper

{==222==} {>>pagina-aanduiding<<}
oordeel, en uitgebreider ondervinding op zoodanig eene wijze kunne besluiten, dat ik door geene pijnigende twijfelingen overvallen worde, wanneer ik dien gewigtigen stap gedaan heb.
Het zou allen buiten u, die mij zoo wel kent, vreemd voorkomen, ja velen zouden het voor gemaaktheid, of eene soort van dweeperij misschien houden, wanneer ik verhaalde, dat ik den tijd, dat deze zaak tusschen mij en Walraven in til was, ernstiger dan ooit ben geweest. Ja meer dan ooit heeft mijn hart, zeer genegen tot Godsdienstige bespiegelingen, zich in zijne twijfelingen opgebeurd tot die bron van wijsheid en vertroosting, welke, wanneer zich de ziel in onzekerheid en kommer bevindt, met dubbelen ernst gezocht wordt. Ja waarom zou ik het mij schamen, u te bekennen, dat ik meermalen in de hevigheid van den tweestrijd, welken weg ik in dezen volgen moest, in tranen uitbarstte, als werktuiglijk op mijne knieën nederstortte, en den Hemel in vurige gebeden om vertroosting en verlichting bad. Gij weet, ik ben zoo... en Madam Gibbon, ik voel het, had gelijk, toen zij eens zeide: ‘Als gij in verkeerde handen gevallen waart, zoudt gij eene dweepster geworden zijn.’ Ja ik voel het duidelijk, Lotje! 'er is in mij een beginsel van het dweepachtige. Wanneer zich mijn geest in den gebede ophief, ô dan, dan rees 'er in mij een wensch

{==223==} {>>pagina-aanduiding<<}
op, dat ik, als het ware, door een wonderdadige en buitengewone werking mogt worden bijgestaan.... ô Hoe weinig inbeelding had 'er behoeven bij te komen, of ik zou die kalmte, waarin zich mijn geest, na een ernstige bede, bevindt, kunnen houden voor geene werking van een natuurlijke oorzaak, uit mij zelve herkomende, maar als eene bovennatuurlijke ondersteuning.... En als men eens zoo verre komt, lieve Vriendin! waar toe kan dan de geestdrift den mensch niet vervoeren! Denk echter niet, vrees niet, dat dit nog mijn geval is.... Neen! neen! ik waak, zooveel mogelijk, over mij zelve, en ik houd mij wel degelijk en vast overtuigd, dat geenzins het geval, waarin ik verkeerd hebbe, van dien aard was, dat niet de rede, ondersteund door een vast vertrouwen op de weldadige oogmerken der Voorzienigheid, in staat zou geweest zijn, om mij hulpmiddelen te verschaffen, ten einde mijnen geest eene kalmte en rust te verleenen, waarnaar ik reikhalsde. En immers was die stille gerustheid, welke mijne twijfelingen opvolgde, een natuurlijk uitwerksel van dien bedaarderen staat, waarin zich de ziel van den mensch bevindt, wanneer zij, zich onttrekkende aan de lagere voorwerpen, zich in bespiegeling opheft tot dat Wezen, wien smagt, wijsheid en goedheid geene grenzen kennen, en dat alle omstandigheden zoodanig wenden kan, door ongeziene en onbegrijpelijke middelen,

{==224==} {>>pagina-aanduiding<<}
dat het licht uit de duisternis, en vreugde uit droefheid geboren wordt....
Dan ik merk, dat zich mijn stijl begint te verheffen, nu ik dit groot onderwerp aanroer; maar waarom zou ik dat voor mijne vriendin niet doen, met welke ik zoo dikwerf in geestverrukking uit den brief van Werther aan Ismeene gelezen heb:

Ik zocht een lieve Maagd en twee aanminnige oogen, 
Nog ijvrig bezig in 't bewierookt kapvertrek - 
En 'k vond een' Engel, op de kniën neêrgebogen, 
En louter aandacht met de Godheid in gesprek. 

dat vonden wij immers treffend, heerlijk, en wij bedankten Feith, dat hij, in Ismeene den bekoorlijksten stand van onze sekse geschetst had. Maar zou dat alleen poëtisch schoon zijn, zou dat alleen iets denkbeeldigs wezen. ô Dan, mijn lieve Lotje! dan was het wel van zeer weinig beteekenis. Neen! neen! de Godsdienst, (wat velen, die met den draaikolk der wereld worden medegevoerd, en daardoor dikwijls verzwolgen, ook zeggen) de Godsdienst is iets wezenlijks niet alleen, maar een der grootste behoeften van den mensch. Hij is, als al het andere vlot en los wordt, het laatste plegtanker, waarop de hoop vertrouwt. En ik geloof, dat een jong meisje, zoo zij haar hart voor dweeperij en bijgeloof bewaart, eigenlijk niet te godsdienstig zijn kan. Versta mij wel, Lotje! Ik meen daarmede niet, dat zij ge-
{==225==} {>>pagina-aanduiding<<}
durig van godgeleerde onderwerpen spreekt, dat zij door een mijmerend gezigt, gedwongen gebaarden, stijve kleeding, en dweepachtige uitdrukkingen zich aanstelt als eene, die verre boven hare zusters uitmunt in zedigheid.... Neen! zulke grillen zijn geen Godsdienst, als zij geene huichelarij zijn, zijn het ongepaste aanwendsels, of ijdele zelfsverheffingen, die tegen eene goede opvoeding, zuivere zedekunde en welbegrepene Godsdienstigheid strijden. De ware Godsdienstigheid zit in de ziel zelve. - En wanneer, mag ik mij zoo uitdrukken, die geheel daarvan als doortrokken is, dan komt haar in alle omstandigheden des levens, in alle verzoekingen, het groot denkbeeld te stade: ‘Al wat ik denk, spreek en doe - in het openbaar of in 't verborgen - een getuige is altijd bij mij - en die getuige is niet minder, dan God, die de deugd bemint, en de ondeugd haat.’ Ik verbeeld mij, dat de menschen in het algemeen veel beter handelen zouden, wanneer die gedachte de hoofdgedachte was. Maar het is, of ik bijna twijfel, of dit het geval bij mijne lieve vriendin is, zoo dring
ik 'er op aan. Wij zijn toch beide jong - beide deelen wij meer of minder, den eenen tijd zelfs meer dan den ander, in de gebreken van onzen leeftijd, waarvan geen der kleinste, en geen der minst gevaarlijke, de ligtzinnigheid is. Waarom, waarom zou ik dan, daar het nu zoo als van zelfs te passe

{==226==} {>>pagina-aanduiding<<}
komt, mijne beste vriendin niet over het ernstigst het grootst onderwerp onderhouden? Vele menschen, die in de groote wereld leven, zijn vreesachtiger, om over iets, dat naar den Godsdienst of maar naar ernst zweemt, te spreken, dan om zich eene onbetamelijke en schandelijke uitdrukking te veroorloven. Ik geloof, dat het bij velen voortkomt niet uit minachting voor den Godsdienst, want dit is het geval van onze natie niet, die misschien zelfs eer tot bigotterij overhelt, maar ik denk, dat het te zoeken is in de vrees, die den zoogenaamden Heer of Dame van fatsoen bezielt, om voor Fijnen gehouden te worden. 't Is 'er wel ver af, dat ik daarom wenschen zou, dat onze gezelschappen in eene soort van katechisatiën veranderden, maar ik kan mij niet begrijpen, waarom, of de Godsdienst, of eene ernstige zaak van zedelijken aard niet van tijd tot tijd zoo wel een onderwerp van gesprek zou verdienen te zijn, als financiele en politike onderwerpen. Misschien denk ik 'er wel wat bijzonder over; en ik geef het gaarne voor een beter.
Ik zie ondertusschen, dat mijn brief al mooi lang geworden is. 't Is thans, om van het praatje van den dag ook wat te zeggen, hier fijn koud, en men rijdt reeds met narren op het Y. Koo maalt alle dagen, dat ik toch eens meê moet; maar het is mij nog wat te vroeg. Als 'er koetsen op het ijs komen, dan zal ik

{==227==} {>>pagina-aanduiding<<}
het misschien eens wagen. Het ijsvermaak is toch iets nationaals. Jammer maar dat waaghalzen dat vermaak zoo gevaarlijk doen zijn. Hier wordt veel armoede geleden. Ik heb mijn lieve Alida aangesteld om het weinige, dat ik kan, uit te deelen, want ik kan niet zeer veel doen. Ja dit, dit zou het eenige zijn, dat mij zou kunnen doen wenschen, om eenmaal mijne eige meesteres te zijn, en over een ruim kapitaal beschikking te hebben. Het valt hard, met eene uitgebreide zucht, om velen wel te doen, zulks maar aan weinigen te kunnen. - Die wensch had mij bijna doen besluiten, om het aanzoek van Walraven te begunstigen - maar dit is afgedaan.
Gij zult nu wel gelooven, dat ik niet voor heb, om van uwe uitnoodiging, hoe vriendelijk ook, gebruik te maken. Maar misschien, dat ik toch vroeger, dan de nachtegaal, naar den Haag kom vliegen. Schrijf mij spoedig weder - en groet uwe dierbare Ouders van

U hartelijk liefhebbende

Suse.


{==228==} {>>pagina-aanduiding<<}

Zes en twintigste brief.

Mejuffr. Charlotte Elzevier aan Mejuffr. Susanna Bronkhorst.

den Haag, 31. December.

Beste Vriendin!

Ik wil niet langer dan heden uwen lieven brief van eergisteren onbeantwoord laten, uwen zoo ernstigen brief, die mijn hart zoo getroffen heeft. Waarom toch begin ik altijd met zoo veel genoegen aan u te schrijven, daar ik anders in dat stuk niet heel vlijtig val. Ik heb wel vier brieven van komplimenten aan Tante van Beuningen, aan Oom en Tante Prins, Nicht la Fargue, en Grootemama Elzevier, wegens den dag van morgen geschreven, maar het wilde dan maar in het geheel niet vlotten. Alles is kort, dor, droog en zonder leven. Ik wist geene woorden te vinden, en als ik tien of twaalf regels geschreven heb, dan ben ik volkomen uitgeput. Integendeel schrijf ik aan u, dan vliegen mijne gedachten mijne pen vooruit, en ik kan zoo spoedig niet schrijven, als mij dezelve toevloeijen. Wat is dat toch? en ik mag al die vrienden,

{==229==} {>>pagina-aanduiding<<}
aan welke ik brieven geschreven heb, hartelijk wel lijden. Hoe veel goeds deden zij mij, en bovenal mijne Grootemama! Voor een vrouw van omtrent tachtig jaren is zij dan zeer gnap bij de hand. Ik weet niet, of gij wel ooit een' brief van haar gezien hebt, nu als ik 'er eens een van haar krijg, dan zal ik hem u toezenden. ô Zij is eene zoo welmeenende echt Christelijke oude vrouw. Maar als ik aan haar schrijf, dan heb ik zoo eene soort van bedwongenheid. Een meisje van nog geen twintig jaar schrijft aan eene Grootemama van zes à zeven en zeventig jaar.... Kortom, Suse! ik schrijf aan niemand liever, dan aan u... en ik zie met eene innerlijke vergenoeging die afgeschreven vier brieven daar voor mij liggen, om dat ik nu nog een uurtje tijds overig heb, om u te schrijven. Langer zijn 'er de andere brieven zeker niet om geworden.
Op welk eene aardige wijze bestraft gij mij, in uwen laatsten, bijna zonder mij te bestraffen, en gij neemt zelfs voor zulk een groot gedeelte de beschuldiging op u. Ondertusschen heb ik nu groot berouw, dat ik het zoo grof gemaakt heb, niet om de persoon, die ik onder handen gehad heb, want ik heb 'er eer te weinig dan te veel van gezegd, maar omdat ik nu, zoo gij uw woord houdt, en daar zijt gij wel van, verstoken zijn zal van die huisselijke tooneeltjes, die gij zoo natuurlijk beschrijft, en mij daarom zoo aangenaam zijn. Nu zal

{==230==} {>>pagina-aanduiding<<}
ik voortaan geene portraiten meer uit uwe handen krijgen, gloeijende en naar het leven geschilderd. Ik hope dat u gij nog bedenken zult. En ik beloof u van mijne zijde, dat ik in het vervolg omzigtiger wezen zal.
Maar van ernstiger zaak gesproken. Gij hebt het dan van uw hart kunnen verkrijgen, om den goeden, den verstandigen Walraven met een blaauwen scheen te laten weg hinken. Ik had 'er waarlijk spijt van. Ik bleef gedurig nog al hopen, dat gij tot andere gedachten zoudt gekomen zijn: ja ik wensch nog, dat gij de onderhandeling niet afgebroken hadt. Hoe het zij, het is eene gedane zaak, en daarover veel te schrijven of te spreken zou men nu onder den vergeefschen arbeid tellen mogen. Ik wensch maar, dat 'er nooit een oogenblik komen mag, waarin gij u over dien stap beklaagt.
Hoe trof mij dat gedeelte van uwen brief, waarin gij, op eenen zoo regt vertrouwelijken toon, mij over den Godsdienst schrijft. Zoo gij het niet zoo geheel als Vriendin, en dit onder het zegel van vertrouwen en geheimhouding geschreven hadt, zou ik het gaarne eens aan Mama hebben voorgelezen. Gij weet, die is vrij serieus, zoo als men dat heet. Ik geloof, dat die nog nader aan het dweepende is, dan gij, of als gij schijnt te vreezen, dat gij zijt. Voor alles wat maar naar de kerk zweemt, tot mijn Heer de Koster, (die

{==231==} {>>pagina-aanduiding<<}
ondertusschen een domme steiloor is) heeft Mama eene zekere hoogachting. Papa's dochter zijnde neem ik het zoo heel naauw niet, en kan geene geestelijke kwakzalverij, of heilige apenkuren velen. En dat is waarlijk het eenige punt, waarover ik somtijds met mijne goede Mama disputeer. Die brave vrouw heeft, bij voorbeeld, eene soort van hoogachting voor den Katechiseermeester Tijs van Rooijen. En als Papa en Madam Gibbon niet tusschen beide gekomen waren, zou die Fijmelaar, toen hij mij het Geloof, zoogenaamd, leeren zou, mij zoo van het pad geholpen hebben, dat ik juist door hem alle achting voor den Godsdienst zou verloren hebben. Hij is en blijft toch nog in de gratie bij Mama - en schoon Papa noch ik hem mogen lijden, heeft Mama het toch nu zoo verre gebragt, dat hij onze dikke Trui, de Werkmeid, het geloof leert. Laatst op een avond heb ik het dan zoowat verkorven. Ik had den druiloor met zijn steek op zien binnenkomen, en hij had met zijn' voorsten vinger even het gootje van denzelven aangeroerd, toen hij mij in den gang passeerde. Hij heeft den pik op mij, want dat goed is niet alleen hoogmoedig, maar ook haatdragend. Sedert dat ik hem zijn Katechifeerboekje uit de hand getrokken heb, omdat ik niet geloofde, gelijk ik het ook bevond, dat 'er een schrijver ooit zoo iets geschreven had: nu het bleek mij toen, dat hij maar passelijk lezen kon. Na dat hij nu den gang

{==232==} {>>pagina-aanduiding<<}
ten einde, en de keuken was ingeslopen, bekroop mij de nieuwsgierigheid, om eens te bespieden, hoe Meester van Rooijen onze dikke Trui zou onderwijzen in de Waarheden, zoo als hij het noemt. Gij weet, dat onze keuken op den tuin ziet, en dat 'er gordijntjes voor de glazen zijn. Ik wipte stilletjes de deur uit, en zag toen, daar de keuken verlicht was, het tooneeltje in vollen glans. De meid was, toen de meester inkwam, nog bezig met het schuren van de pomp of iets diergelijks. - ‘Goeijenavend Truitjen!’ zeide hij, op eenen slependen toon, en ging met eene meer dan prosessorale destigheid zitten. Het gezigt van Trui betrok ellendig - en zij ging tegenover Tijs nederzitten, met eene devotie, zoo groot als een biechteling voor zijn Pastoor ooit hebben kan. Zij had aan meester een warme stoof gegeven, die hij met allen eerbied aanvaard had. - Verbeeld u nu het paar - Meester neemt zijn driekanten hoed af, en Trui vouwt hare handen zamen. Toen zette hij zijne stem uit, en begon den zegen over zijn werk te bidden, zoo dat de geheele keuken weêrgalmde. Het gebed duurde een half kwartier. - Ik zag in hem de verwaandheid tot een' verbazenden trap klimmen. Hij noemde zich een knecht Gods - als Trui zulk een boosaardig schepsel is, als hij haar in dat gebed schilderde, dan zou ze dien eigen nacht ons allen nog hebben kunnen ver-
{==233==} {>>pagina-aanduiding<<}
moorden. En nu ging men aan het leeren. De arme meid kent geen a voor een b, dus moest haar alles door hem voorgezegd worden. Hij heest, met onbegrijpelijke moeite en vrij groote onkosten, het zoo ver gebragt, dat zij een derde van de kleine Hellenbroek van buiten kan opzeggen, als een papegaai. - Het zweet brak de patiente wel van alle kanten uit... maar evenwel het zat 'er al vrij goed in. Zij begreep 'er zeker niets van... en penibel was het om te hooren,
toen meester Tijs 'er weder eenige antwoorden inbragt - ik had geen geduld om daar naar te luisteren, maar kwam toch, eer het leeruur om was, nog eens weder, toen met eene bulderende stem de dankzegging door den ellendigen Onderwijzer werd uit gebulkt. Ik was nieuwsgierig hoe het loopen zou bij het afscheid. ‘Hoor eens, Meester!’ zeî Trui, met al den eerbied van eene Katechisante: ‘Zoudt gij nu denken, dat ik 'er te Paaschen door zal komen? Ik doe zoo mijn best - want, als gij 's avonds weg bent, dan heb ik altijd schrikkelijke pijn in 't hoofd.’ Meester Tijs nam zijn kin tusschen den duim en voorsten vinger, en na met een verwaande gest daar langs gestreken te hebben zeide hij: ‘Wij zullen zien, kind! wij zullen zien, als de Heere wil en wij leven, maar de kleine Hellenbroek moet 'er in.’ ‘Ik wou dat hij 'er al in was,’ zeide Trui, ‘want

{==234==} {>>pagina-aanduiding<<}
het is in mijn hoofd, als of 'er een rosmolen gaat.’ ‘Ik wensch u sterkte, mijn dochter!’ zeî de verwaande Meester... en sleep, sleep, stapte hij de keuken uit.
Zoo worden, (want onze Trui is geene uitzondering) zoo worden 'er honderden en duizenden jaarlijks Ledematen, zoo als men het noemt, en die menschen moeten dan Christenen heeten... ô Zoo beminnelijk als de Godsdienst is, zoo als gij hem mij dikwijls voorstelt; zoo als Madam Gibbon ons die uit de Leerredenen van Blair en Zollikofer, en uit die, welke zij onder de papieren van haren Vader gevonden had, heeft leeren kennen, welk een asschuwelijke gedaante vertoont hij, als hij in handen valt van domkoppen, of schurken. Ik had met Mama na het beluisteren van dat onderwijs een zeer levendig gesprek, waarin ik niet zoo zeer over de zaak zelve, als wel over mijne hevige uitdrukkingen, op de vingers getikt werd. Mama moest echter dikwijls lagchen, als zij mij de twee personen van den Onderwijzer en van het Discipeltje hoorde nabootsen. Papa kwam binnen, toen ik halfweg in mijn verhaal was, en Mama oordeelde toen, dat ik sterk secours gekregen had. Papa lagchte, dat hij schudde, en het slot van ons gesprek was toch serieus, want gij weet, dat Papa, schoon een vijand van alle gemaaktheid en dweeperij, het met den waren Godsdienst regt meent; en hij

{==235==} {>>pagina-aanduiding<<}
kapituleerde met Mama niet onaardig, dat zij, wanneer Ds. V*** die nog al een' enkelen keer Mama een bezoek geeft, hem voor zal stellen, om, tot uitbreiding van het Christendom en het geloof iets wezenlijks te doen, door eene reforme onder de onderwijzers der smalle gemeente in het stuk van Godsdienst te maken, en in plaats van verwaande gekskappen eenvoudige en nederige Onderwijzers met gezond verstand te nemen, die de schoone waarheden van den Godsdienst, in bewoordingen weten in te kleeden, berekend voor verstanden van kleine vatbaarheid of verwaarloosde opvoeding.
Ik heb u nu getoond, dat ik over ernstige onderwerpen ook wel kan schrijven; en dat op oude jaars avond. Nu eind goed al goed. - Wat, mijn lieve Suse! wat moet ik u nu wenschen, in het jaar, dat begonnen zal zijn, als gij dezen ontvangt. ô Had gij Walraven nu niet de bons gegeven, dan zou ik een heel, heel kostelijk wenschje klaar gehad hebben, maar dat is zoo niet... dus daarvan geen woord meer. Ik wenschte, dat gij nu in mijn hart kondt zien!... ô Gij zoudt 'er niets in vinden, dan het hartelijkst verlangen, om alles, wat in mijn vermogen is, toe te brengen, ter bevordering van uw genoegen en geluk. Ik hoop, dat de Hemel dit jaar gelegenheden mag doen geboren worden, om overtuigender bewijzen te geven, dan ooit, dat mijne vriend-
{==236==} {>>pagina-aanduiding<<}
schap niet in woorden bestaat... maar daar aan twijfelt gij niet. - Nu dan, Suse! - Hartelijk allen heil met den aanvang des volgenden jaars gewenscht - en bovenal de voortduring van onze vriendschap. - Ja nog iets - ô dat wij, in het volgend jaar, verscheidene maanden met elkander mogten doorbrengen! Adieu!

Uw Lotje.


{==237==} {>>pagina-aanduiding<<}

Zeven en twintigste brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 5. Januarij.

Lieve Vriendin!

Papa is op zijn Kantoor en Mama naar de Komedie, waar zij... ja ik weet niet... althans eene Opera speelen, en nu heb ik juist tijd, om aan u te schrijven. Ik ben gister een weinig verkouden geraakt, waartoe wel gelegenheid is; daarom ging ik met Mama niet mede, en die heeft zuster Wimpje meêgenomen. Koo is naar zijn Collegie; zoodat ik niemand als het mopsje van Mama bij mij heb, dat stilletjes voor het vuur ligt te slapen, en ik heb de praatachtige Lise met moeite weggekregen; een goede beste meid, maar die al te, al te bekommerd voor mij is: omdat ik gister een weinigje kou gevat heb, bij een narpartijtje, wilde zij met geweld heden morgen, toen Docter A** zijne dagelijksche visite bij Mama deed, hem bij mij boven laten komen, dat ik met moeite aan hare trouwhartigheid belet heb... evenwel onder conditie, dat ik eens wat ijslandsche mos zou

{==238==} {>>pagina-aanduiding<<}
gebruiken. Ik zit daarvan nu met een aftrekseltje voor mij, en mijne Doctores heb ik alleen kunnen wegkrijgen, door te zeggen, dat mijne pijn in het hoofd verergerde, en dat ik een klein briefje aan u schrijven wilde.
Gij zult al gemerkt hebben, dat ik gister een partijtje gehad heb. De harde winter maakt, dat men het Y als een' gewonen rijweg gebruikt, en daarom maakte ik geen zwarigheid, schoon ik anders niet stout op het ijs ben, om van de partij te wezen, waartoe mij broêr Koo en zijn vriend Walraven overhaalden. 't Was over dat partijtje, dat ik u schrijven wilde. ô, Mijn liefste vriendin! ik wenschte, dat gij 'er bij waart geweest, een enkel oogenblikje uitgezonderd, dan zou mijn genoegen volmaakter geweest zijn.
Gij hebt gister zeker ook een hemelsch mooijen dag in den Haag gehad; want het weêr is heel bestendig. Ten negen uur tikte Koo gister morgen al aan mijn kamer. Lise liet hem binnenkomen, en hij zag, dat ik niet alleen reeds op was, maar al bezig met mijn toilet te maken. ‘Zoo, Suse!’ zeide de goede jongen, gij weet hij is toch mijn favoriet, ‘dat lijkt 'er na. Wij waren gisteravond afgesproken, als het weêr niet kouder was dan gister, dat wij de nar-partij zouden bijwonen, en de Thermometer, die buiten het raam van Vaders kantoor hangt, staat 5 graden hooger, dan gister omtrent

{==239==} {>>pagina-aanduiding<<}
dezen tijd. - En zie eens hoe liéf, of de zon reeds op de huizen aan de overzijde schijnt. Gij gaat zeker nu mede?’ - ‘Zeker, zeker,’ zeî ik, ‘Lise moet zich maar wat haasten met mij te helpen.’
En naauwelijks had ik dit gezeid, of het leek, dat Koo bang was, dat ik mijn woord weêr in halen zou, want wip was hij de deur uit. Ten tien uren had ik ontbeten, en was geheel in orde, toen ik den nar reeds voor de deur hoorde komen, en weinige oogenblikken daarna broêr Koo de trappen opvliegen. Papa en Mama zaten met Wimpje aan het ontbijt. Papa gaf Koo last voorzigtig met de bles te wezen; want dat hij hem den laatsten zomer een zak guldens gekost had. - Mama vroeg, of Koo wel den besten nar, die zoo rijk in goud is, genomen had, en niet dat oude vod van over twee jaar, en Wimpje zag een weinigje schuinsch dat zij niet mede ging. Ik verbeeldde mij, dat het ding op haar toonen naast mij ging staan, om te meten, of zij niet bijna zoo lang was als ik. Enfin, wij gingen 'er op af, en Papa gaf bij het uitgaan van de deur eene les van voorzigtigheid, en om niet te laat te huis te komen. Daar stapte ik in den nar; en Koo achter op; en zoo reden wij naar de Nieuwe Stads Herberg, waar het rendezvous was.
't Was daar een brillant gezigt. Niet minder, dan twaalf narren, allen heerlijk bespan-
{==240==} {>>pagina-aanduiding<<}
nen, met de schoonste paarden met zilveren bellen, en dat was nog het minst, maar in ieder nar een jonge Dame, waarvan de oudste vast geen vijf en twintig jaren. Wel neen! Krisje van Dalen was de oudste, en die is nog maar 23 jaren, want wij zijn in eene maand jarig, dat weet ik bij toeval, en ik ben immers den 15. Mei eerst achttien geworden. Alle de jonge Heeren waren ook comme il faut. Meest allen hadden zij poolsche jassen aan, of brillante pelzen. ô Lotje! 't was eene vorstelijke partij. Toen wij daar zoo op het midden van het Y waren en het gebakend pad volgden, maakte het bij de heldere zonneschijn, al een heele fraaije vertooning. En wij zagen 'er alle zoo blozend uit, door dat wij tegen den wind in reden. De menigte van menschen op het Y, zoo wandelaars als schaatsrijders, (want de sneeuw hinderde op het Y niet veel, om dat de meeste sneeuw gevallen is, voor dat het water daar toeraakte) vrachtwagens, koetsen en wat niet al, namen al de denkbeelden weg, dat wij ons op een' zoo grooten bevroren waterplas bevonden. Wij waren, gelijk gij begrijpen kunt, met een snap te Zaandam. Daar namen de Heeren, en sommigen der Dames een hartsterking, en ons diné werd in den Otter besteld: ik evenwel niet; behalve dat ik niet veel van dat goed houd, geloof ik, dat het niet goed is voor mijn gestel. Gij weet wel, dat Madam Gibbon

{==241==} {>>pagina-aanduiding<<}
'er ons ook dikwijls tegen gewaarschuwd heeft. Toen reden wij een heel eind weegs de Zaan op, waar het gezigt allerheerlijkst was, en ik mij uitmuntend vermaakte met de schaatsrijders. 't Is dan eene ontzettende vaardigheid, dat een mensch een paard voorbij vliegt.... Wij reden, ik weet niet hoe ver. Ik geloof, dat Koo zet, tot Wormerveer, en daar zwenkte de geheele trein; toen werden wij ingereden door den Heer Kraaijestein. Gij hebt hem eens bij ons buiten een jaar of drie geleden gezien. Toen converseerde hij nog met broêr Koo, maar hij is thans zoo geheel in een' anderen kring; kortom wat te los, zoo dat Papa niet gaarne zien zou, dat hij zich meer met hem ophield. Gij weet, hij is zeer beleefd in zijn voorkomen. Hij voegde zich bij ons en wel bovenal bij onzen nar. Wij reden al zoo voort en op een' wijden plas zagen wij een ijsschuitje komen aanvliegen, ik schrikte van de vaart, die het maakte, en schoon Koo wel op ons paard paste, werd het schichtig en schoot voor uit, en wij op de hol de Zaan langs. Ik ontstelde zeer, begon te schreeuwen, en ondertusschen, waardoor weet ik niet, kantelde de nar, en ik stoof er uit op het ijs. Ik was zoo doodelijk ontsteld, dat ik naauwelijks bewustheid had van mij zelve. Het eerst dat ik bespeurde, was, dat ik mij in den arm van den Heer Kraaijestein bevond, die mij, met alle oplettend-
{==242==} {>>pagina-aanduiding<<}
heid, die ik van de beschaafdste ordenlijkheid, die ik van den decentsten jongeling zou kunnen verlangen, opbeurde. Hij feliciteerde mij, opstaande, dat ik mij niet zwaar scheen bezeerd te hebben; bood mij een glas melk en water aan, dat uit een bijgelegen zoetelaarstent gehaald was door een der omstanders, die al vast meêr en meêr vermenigvuldigden. Hij duwde den brenger van het glas melk en water een groot stuk geld in de handen. - Maar, had ik, met een bevende stem, onder het drinken van het glas, gezegd,
ik bid u, Mijn Heer! zeg mij, in 's Hemels naam, waar is broêr Koo? - ‘Hij is buiten gevaar,’ zeide Kraaijestein, ‘het paard is spoedig gegrepen, en hij staat reeds weder achter op den nar. Het zal best zijn, dat wij hier niet langer vertoeven. Doe mij de eer en neem plaats in mijn nar. Mijn paard is mak, als een schaap.’ En met een nam hij mij onder den arm en hielp mij met eene groote beleefdheid en vriendelijkheid in den nar. ‘Wees niet bevreesd,’ zeide hij, ‘lieve Dame! wees niet bevreesd. Ik rijd nooit met wilde paarden op het ijs.’ - Ik dank u wel, hernam ik, toen ik een weinigje bekomen was van den schrik, en wij voortreden, ik dank u wel, dat gij mij geholpen hebt, toen ik daar op het ijs lag. - Met eene zachte stem (waarlijk men zou niet zeggen, dat hij die woeste man was, waar de

{==243==} {>>pagina-aanduiding<<}
heele stad vol van is) zeide hij: ‘Ik bid u zwijg... zwijg uwe dankbetuiging. Gij zoudt mij bijna affronteren, zoo gij een oogenblik onderstellen kunt, dat ik eenig mensch... maar spreken wij 'er niet meer van.... 't Is mij eer genoeg, dat ik eene Dame als u in mijn nar mag hebben,’ en hij zeî nog meer aardigheden, die, schoon zij geene vleijerijen waren, echter door mij niet voegen over verhaald te worden. Wij kwamen wat later dan het overig gezelschap aan den Dam, en Koo, die toch zijn been wat geschaafd had, kwam mij met grooten kommer tegen hompelen. Alle de Dames stonden voor de glazen van het Logement en de Heeren aan de deur en juichten van vreugde, daar zij zagen, dat ik 'er zoo wel afgekomen was, toen mij Kraaijestein uit den nar geholpen had. Ik zag duidelijk, dat 'er onder de Heeren een was, die gaarne mijn redder zou geweest zijn, maar die niet wel zijne Dame kon laten glippen. Ik kon ook niet weigeren, om aan de zijde van mijnen vriendelijken redder te zitten aan het diné. En hij gedroeg zich, zoo uitstekend, dat ik, zoo ik niet anders geweten had, mijn' bescherm-engel ook in andere opzigten voor een Engel zou gehouden hebben. Gij begrijpt, Lotje! dat onder het gebruik van een glaasje vele Heertjes zich vrije uitdrukkingen veroorloofden, die bij eenige Dames ook niet onaangenaam schenen te zijn, vooral gaven

{==244==} {>>pagina-aanduiding<<}
daartoe aanleiding eenige zoute- en smakelooze logogryphen, die om de papiertjes, waarin de pistaches en uleveltjes gewikkeld waren. Gij weet mijne manier van denken. Ik moedig zelfs door geen glimlachje die aan. Immers onze lieve Gibbon zeide meermalen: ‘Een meisje, dat glimlagcht om een dubbelzinnig woord, geeft vrijheid, om haar voor een meisje van een dubbelzinnig karakter te houden.’ En wat denkt gij deed Kraaijestein? Een jong proponent kon zich niet zediger gedragen hebben. Hij glimlagchte niet eens, als de anderen schaterden van lagchen, om dezen of genen uitval, dien zij ruw genoeg voordroegen; Walraven maakte echter eene gunstige uitzondering. Hij was voorts de vlijt zelve in mij op te passen. En zijne oogen en handen hingen als aan mijne wenken, zonder dat hij echter lastig was door zijne te verregaande oplettendheid, zoo als vele Heertjes van klein verstand. Intusschen vergat hij de Dame aan zijn' anderen kant even min. Onder het dessert ontdekte ik, dat ik mijn' arm even geschaafd had, maar, Lotje! gij moest eens gehoord hebben, welk een aardig kompliment hij maakte... en 't was, als of 'er een traan in zijne oogen kwam, toen hij bij die gelegenheid even aanroerde, hoe of het zou hebben kunnen afloopen. Zeg mij eens, Lotje! hoe is het mogelijk, dat zich zooveel kieschheid, zooveel edelheid bij een man ver-
{==245==} {>>pagina-aanduiding<<}
toont, die toch bekend staat voor alles behalve kiesch en edel te zijn, en van wiens losheid alle meisjes de mond vol hebben. En zoudt gij het wel gelooven, dat die zelfde Dames blijken gaven door hunne zijdelingsche blikken, die zij op mij sloegen, dat zij zelfs ten koste van een diergelijk ongelukje, wel mijne plaats zouden hebben willen bekleeden? Ik had zoo lagchende onder het diné gezeid - Ik wenschte toch wel te weten, hoe Papa's paard het maakt. Onmiddelijk na den maaltijd ging
Kraaijestein naar den stal, en bragt mij berigt, dat ik juist niet ongerust over de welvaart van het paard behoefde te zijn, maar... Wat maar viel ik hem in de reden... ‘Excuseer mij,’ zeide hij, ‘gij mogt ligt denken, dat ik eenige aanspraak op vergelding wilde maken...’ Zeg mij, hernam ik, wat gij met die maar bedoelt, gij maakt mij ongerust. ‘Gij beveelt het,’ zeide hij, ‘maar ik zou niet gaarne, als ik een Dame was, heden met de bles rijden. Mag ik u dus mijn' nar aanbieden, en aan uw' broeder mijn paard.’.. ‘Neen! neen!’ riep Koo, ‘niemand anders dan ik zal de bles rijden, maar mag ik u bidden, Kraaijestein! neem gij Suse in uwe sleê.’ ‘Zoo gij het met mij wagen durft,’ zeide hij, met een klein lachje, half ernstig, half boertende,... En wat kon ik antwoorden, dan dat ik van zijn beleefd aanbod gebruik zou maken. Op onze

{==246==} {>>pagina-aanduiding<<}
t'huisreis viel niets bijzonders voor. Alleen reed Kraaijestein zeer zachtjes, en voorzigtig. Hij sprak over velerlei zaken, die hij, schoon zij op zich zelf onverschillig waren, zekere bevalligheid wist bij te zetten. Hij beklaagde zich, dat hij met mijn' broêr Koo niet meer converseerde, dien hij een besten braven jongen noemde... maar voegde hij 'er half zuchtende bij: ‘'Er schijnt somtijds toch iets noodlottigs in onze geboorte-star, althans zeker in de mijne.’
Wij kwamen met den avond te huis, op het rendezvous van 's morgens namen wij van elkander afscheid, en Kraaijestein bragt mij aan ons huis. Papa was juist in het voorhuis, toen hij mij binnenleidde, en zag hem niet zeer minzaam aan, schoon hij hem de gewone beleefdheden bewees. Na dat Kraaijestein een oogenblik in de zijkamer bij mij vertoefd had, nam hij afscheid, en wenschte met zekere hartelijkheid, dat het ongelukje mij toch geen nadeel in de gevolgen veroorzaken zou, vertrok, en ik betuigde hem nogmaals mijnen welmeenenden dank. Papa en Mama moest ik een gedetailleerd berigt doen van de geheele Historie, en de eerste bleef gemelijk, dat het Kraaijestein geweest was, die mij dien dienst bewezen had. Hij zeî wel niets, maar hij trok zijn onderlip zoo in, en speelde met nedergeslagen oogen met zijn horoligieketting, ô Hij moest eens weten, dat ik heden

{==247==} {>>pagina-aanduiding<<}
een briefje van Kraaijestein ontvangen heb. Misschien zet gij ook wel groote oogen op, maar het is zeer eenvoudig. Ik maak u 'er deelgenoot van, en zal het hier insluiten. Koo bragt het mij, want hij had aan mij niet onmiddelijk willen schrijven. - Wat zegt gij nu van dezen langen brief... Het wordt tijd dat ik uitscheide, schoon waarlijk mijn hoofdpijn 'er geheel van overgegaan is. - Maar ik kan toch niet eindigen voor dat ik u, schoon het jaar bijna al vijf dagen oud is, geluk met deszelfs aanvang gewenscht heb, en dat alle uwe redelijke wenschen mogen vervuld worden; maar immers gij zult geene andere wenschen voeden. Ik moet u ook nog zeggen, dat ik door uwe aardige beschrijving van Meester van Rooijen, het jaar lagchende begonnen ben. Ik geloof aan geen voorteekens, anders zou ik mij daar een jaar van blijdschap uit voorspellen..., maar, maar gij maakt het wat al te grof... Ik hoor daar een koets stil houden. Mama en Wimpje zullen uit de Komedie komen. Ja zij zijn het... ik hoor Wimpje de trap al opvliegen. Zij zal voor haar Nichtje van Ree een briefje hebben in te sluiten.... Daar is zij... Vaarwel, mijn lieve!

Uwe

Suse.


{==248==} {>>pagina-aanduiding<<}

Acht en twintigste brief.

De Heer Louis Kraaijestein aan Mejuffr. Susanna Bronkhorst.

5. Januarij.

Mejuffrouw!

Verschoon mij, dat ik u lastig valle met dezen. Ik had vergeten u deze haarspeld terug te geven, u ontvallen, bij de zoo gelukkig afgeloopen gebeurtenis; gelukkig vooral voor mij, omdat ik het genoegen gehad heb de beminnelijke Zuster van eenen ouden vriend, dien ik hoogschat, een' geringen dienst toe te brengen. Indien ik gister niet duidelijk bespeurd had, dat men mij liever niet dan al aan uw huis zag, zou ik mij heden 't genoegen gegeven hebben eigenhandig haar u te brengen, maar nu oordeelde ik beter die aan uw broeder ter hand te stellen, schoon ik niet kan nalaten, dit biljetje 'er bij te voegen, alleen, om u met de hartelijkste welmeenendheid nogmaals dank te zeggen voor uw aangenaam bijzijn, en te betuigen dat ik met ware hoogachting ben

Mejuffrouw!

Uw Dienstvaardige Dienaar

Louis Kraaijestein.


{==249==} {>>pagina-aanduiding<<}

Negen en twintigste brief.

De Heer Louis Kraaijestein aan den Heer Pieter de Graaf.

Amsterdam, 5. Januarij.

Waarde Vriend!

Triumf! triumf! - Ben je dol, zeg je misschien, en niet geheel zonder reden - en echter, Piet! nog eens triumf! triumf! - Ik heb het meisje, daar ik u laatst met zooveel verrukking van schreef, toen ik haar tusschen hare preutsche Mama en een piepjong zusje zitten zag, even eens als een frisch ontloken roos, naast een uitgebloeide hiacint en een nog niet ontsloten angeliertje, ik heb dat meisje niet alleen weder gezien; ik heb haar in mijne armen gedrukt; ik heb met haar genard; ik ben haar redder geweest; ik heb met haar gedineerd; ik heb haar een biljet geschreven.... Aan Suse Bronkhorst, ja! ja! aan Suse Bronkhorst. Zulke knapen, als gij, kunnen niet begrijpen, wat iemand van mijne bekwaamheden, en inventie kan uitvoeren. Evenwel wil ik wel bekennen, dat mij de Juffrouw met het haar over de oogen gekamd, en met den kalen knikker van achter (ik meen de Godesse

{==250==} {>>pagina-aanduiding<<}
Fortuin met alle respect) een weinig geholpen heeft, trouwens audaces fortuna juvat - en voor laffe trage karels is het timidosque repellit. 't Is nu al drie uren in den nacht, en ik kom van Mollij in de Kerkstraat, maar ik heb geen vaak, en mijn kolenvuur brand nog of de avond begon. Piet! wat is de mensch toch een wonderlijk ding! Ik moet aan u schrijven, althans aan iemand in de wereld, en 'er is geen iemand in de wereld, dien ik liever schrijf, omdat ik aan u, die zooveel avonturen met mij bijgewoond en in zoovele gevaren gedeeld hebt, net zoo schrijven kan, als of ik met u zit te babbelen. Geduld moet gij hebben, want, schoon ik somtijds in lang niet schrijf, als ik aan het krabbelen kom, dan weet gij, dat ik 'er niet gaauw uitscheî. Weet je nog wel, toen ik Mollij het eerst in den Engelschen winkel gezien had, toen heb ik u wat brieven geschreven ... nu die luim is mooi aan het bedaren, en de leepe meid zag wel, dat ik heel wat anders dan galanterijen dezen avond in de muts had.... Zij liep mij uit den weg, want ik zou kwestie met haar hebben kunnen maken, ja - met haar breken. Heb ik je al geschreven, dat ik met onze letterkundige feeks Saartje, half en half, weêr vrienden ben. 't Is toch een raar schepsel... Schrander als een Engel en listig als een Duivel ... zij zal mij misschien nog wel eens van

{==251==} {>>pagina-aanduiding<<}
dienst kunnen zijn.... En nooit ben ik van die meid terug gekomen, of ik zeide: me juvat in gremio doctae jacuisse puellae - maar wat scheelen mij al de Mollijs en al de Saartjes van de heele wereld, nu ik kennis gemaakt heb en zoo gelukkig met Susanna, de eenige - Ab ovo usque, zoo als wij geleerden zeggen, zal ik nu vertellen, hoe mijne zaakjes staan.
Je moet dan weten, dat ik geen rust of duur gehad heb, sedert ik in Felix de meid gezien had. En vooral, om dat, toen ik Walraven gevraagd had, wie zij was, die deftige jonge Heer mij toevoerde: ‘Een goddelijk meisje, wiens minste schoonheid die van haar gelaat en houding is..... Kortom, het verstand, de deugd, de goedheid in menschelijke gedaante’... Zoo, zeî ik koeltjes, maar reeds gloeide mijn hart, om over zulk eene schoone te zegepralen. Alle mijne overwinningen zijn mij te gemakkelijk geweest. Wat is voor een dapper Veldheer een vesting, die zich na drie dagen, na een week, na een maand overgeeft. Hij moet Troye innemen. - Ik heb besloten, en dat is genoeg, Suse Bronkhorst zal de mijne zijn. Si Superos nequeo, Acheronta movebo; maar ik ben beter en jij ook met den Acheron bekend, dan met de Superi. Ik loerde dan, sedert dit mijn opzet, om kennis met het lieve kind te krijgen. Met Koo heb ik sedert een jaar of

{==252==} {>>pagina-aanduiding<<}
drie geen bijzonderen omgang. Bram zie ik nog nu en dan wel. Maar ik kreeg in het Koffijhuis, waar zij beide komen, de lucht, dat Koo een nar-partij in het hoofd had. Ik luisterde Frits, de knecht van het Koffijhuis, in, dat hij mij, op leven of dood, 's namiddags zeggen moest, of hij ook iets van die partij kon opdoen, en, dat hij vernemen moest, of 'er Dames en welke medegingen. Frits nam het aan, en toen ik 's middags weêr kwam, vertelde hij mij alle de bijzonderheden, en dat de reis naar de Zaan was, dat zij in den Otter zouden dineren, dat de jonge Juffr. Alida Corver en Pietje Hooft medegingen, en, dat Koo tegen Brandsen gezegd had, dat zijn zuster Suse ook van de partij zou zijn. ‘Als je liegt Frits,’ zeî ik, en greep de keu van de biljard, de arme jongen begon te beven, ‘'t Is op mijn ziel .... waar’ zeide hij, ‘alles wat ik u zeg,’ en toen duwde ik, om dat ik zag, dat de schelm bleek werd, hem een hand vol zesthalven in de hand ... en bezwoer hem te zwijgen, dat hij mij 'er iets van had laten blijken.
Ik reed dan gister morgen, ten half tien, met mijn getrouwe Lijs, en een uitmuntend fraaijen nar naar den IJkant, en toen ik de rendezvous der naaren vernam, aan de Nieuwe Stads Herberg, reed ik met mijn beestje het Y verder op, en bleef op de Achterzaan narren

{==253==} {>>pagina-aanduiding<<}
tot dat ik de groote partij zag aankomen. - Toen reed ik naar Wormerveer, om hun op hun retour op te rijden, en dan was mijn ontwerp, om in den Otter mijn diné te bestellen, en zoo pas à pas mij in het gezelschap in te dringen, en mij ten minste eenigzins brillant aan Suse Bronkhorst te vertoonen ... maar het ging beter met mij.
Daar daalde de goede AEolus neder en blies in een zeil van een ijsschuit van eenen Zaandammer Burger-Heer, met zooveel geweld, dat hetzelve vlak op den nar, dien de goede Koo met de beste bruine bles van zijn Papa bestuurde, kwam aanstuiven; de goede bles niet gewoon, dat hem de schepen zijn territoir betwisten, echauffeerde zich zoodanig, dat Koo niet in staat was om hem het hollen te beletten .... Suse, die in de sleê zat, begon, zoo als van de duizend meisjes negen honderd negen en negentig zouden gedaan hebben, hard te gillen, en daaruit besluit ik, dat zij, hoe voortreffelijk, toch ook een meisje is, want hare goddelijke taille, en alle de mij nog onbekende eigenschappen, zouden mij haar anders voor een wezen van eene andere soort hebben doen houden, dan alle meisjes, die ik ooit zag, sprak, enz. Ik was in den omtrek en hield op haar aan, maar eer ik ze kon inhalen, want mijn goede Lijs wilde juist als ik wel draven, maar niet hollen, lag de nar al onderst boven, en mijne Dulcinea op het

{==254==} {>>pagina-aanduiding<<}
ijs. - Hou vast, mijn paard, zeî ik tegen een' fikschen Zaanlandschen boer, je zult een dikke fooi hebben, en ik vloog naar Suse toe - terwijl de goede Koo, even eens als Hector achter de wagen van Achilles, den nar eenige roeden volgen moest, ... evenwel veel gemakkelijker.... Zal ik u nu die goddelijke schoonheid in die gestalte beschrijven.... Gelukkig was zij met haar zijde op de mof, die uit haar hand gevlogen was, neêr gekomen:

Zij scheen gevormd albast - met 

Dî meliora! maar niet, zoo als de poëet omtrent die kostelijke reine Klarisse voortgaat:

- met purper overspat 

want zij had zich niet gekwetst als een weinigje aan den arm. O dat gaf mij daarna gelegenheid om even dien arm aan te raken ... Zijde- ... rozenbladen-zachtheid ... dons ... neen! 'er is geen vergelijking omtrent te maken.... Eens schreef ik aan zeker Grietje in verrukking:

Goelijk en bevallig meisje, 
Lieve bron der zoetste smart! 
't Zachtste dons van Venus duifjes 
Schijnt mij stroo, ja ijzerhard 
Bij het poesle van uw armen, 
Waarin gij mij toovrend klemt. enz. enz. 

wat zal ik nu meêr zeggen van den arm van

{==t.o. 254==} {>>pagina-aanduiding<<}


{== afbeelding 
	
I. Deel.

...... ik vloog naar suse toe.==} {>>afbeelding<<}
    


{==255==} {>>pagina-aanduiding<<}
Suse - en toch - en toch was haar arm nog zachter - arme taal, arme kunst! ... Nu dit is een parenthesis - claudatur ergo. Ik greep haar in mijn arm, en zag op het ontsteld gelaat, alle de schoonheden, die de natuur ooit aan een vrouwelijk wezen schonk, want door de worsteling om zich op te regten sloeg de voile, die haar gelaat bedekte, weg, en ik kwam haar zoodanig voor om haar op te beuren, dat de sterke spanning harer spieren, wel ras overtollig werd en geheel de bekoorlijke contours van het goddelijk of godinneligchaam terug keerden.... ô Hoe vertrouwelijk leunde het zoet schepsel op mijn' arm, die ik met de grootste zedigheid, (gij weet, dat ik ook zedig wezen kan) om haar slanke middel slingerde - ik ondersteunde haar, (ik geloof waarachtig, dat ik een weinigje beefde) na dat zij gedronken had, tot aan mijn' nar - en, daar zij geen grillen verkocht (die malle meisjes zwakheid schijnt zij niet eens te kennen, want dat zij, toen ik haar oprigte, beefde, was geene gemaaktheid) stapte zij vrij rustig, op mijn verzoek, in mijn' nar. ô Toen ik daar die Engel in menschen gedaante had nedergezet, sloeg zij, met eene edele onschuldige vrijmoedigheid, hare oogen op mij, en zag mij met eene dankbare verwondering aan, en toch (of zou dat mijn conscientie mij zeggen) toch was het net, als of zij met zekeren angst haren redder beschouwde. Ik verzadigde ... neen, dat is het woord

{==256==} {>>pagina-aanduiding<<}
niet ... ik nam het eerste teugje van de beschouwing der Beminnelijke.... Ik weet niet, of ik wel voor een zoo louter zinnelijken knaap als gij zijt, haar portrait durf schilderen. - Hebt gij met mij te Parijs de afbeelding van Cecilia niet gezien? .... kan uw geheugen zich dat te binnen brengen. Zulk een bakkesje man! neen! neen! zoo mag men van een gemeene schoonheid schrijven.... Ik beging heiligschennis, ik voel het, als ik zoo oneerbiedig van haar spreek. Wij losse knapen zijn zoo gewoon, om alle vrouwen over één kam te scheren, dat wij zelfs bijna met geen eerbied van heilige schoonheden kunnen spreken. Verbeeld u dan, zoo gij uwe verbeelding zoo hoog kunt opwinden, zonder dat gij harer onwaardige gedachten koestert, verbeeld u dan eene rijzige vrouwelijke gestalte, die als zij aan mijne zijde gaat den arm, zonder merkbare nederdrukking, op den mijnen leggen kan, regt op gaande, zonder dat het hoofd zich met eene belagchelijke sierheid achteruittrekt. Verbeeld u dan schouders en boezem, een geheel van schoonheden vormende, waaromtrent het twijfelachtig is, of zij meer betooveren, dan eerbied en verwondering verwekken. - En het goed of kwaad geluk gaf mij, toen zij daar voor mij op het ijs lag, eenen voet te aanschouwen, zoo sijn, zoo welgemaakt, dat hij alleen door het schoeisel bedorven werd. Maar hoe zal

{==257==} {>>pagina-aanduiding<<}
ik het wagen haar gelaat te beschrijven: een voorhoofd zacht gewelfd; wenkbraauwen als of de natuur een proeve der schoonste evenmatigheid heeft willen nemen; een neus (en wij weten, dat op dit uitstek de meeste schoonheden schipbreuk lijden) zacht en gelijk afdalende, zonder die onaardige plooijen op zijde, of op te wippen, als de neus van een steendoggetje; een mond, als een roosje, dat zich in den morgenstond opent, en waaruit nog geen bij honig gezogen heeft; - de omtrek der kin fijn en zuiver - het blaauw der adertjes zoo doorschijnende, dat het twijfelachtig is, of het 'er doorschijnt - het blos der gezondheid en onschuld op de kaken. - Kortom, alles schoonheid, alles evenredigheid. - Waar blijft gij met de oogen? vraagt gij misschien. Droomer! roep alle uwe Professoren, Lectoren en geleerde knapen van de Akademie bij malkander, en vraag hen of zij ooit de Ziel gezien hebben? - Zij zullen u uitlagchen en neen! zeggen. - Zeg gij hun, dat gij in Amsterdam een vriend hebt, die de Ziel gezien heeft ... en wel in een paar oogen van een meisje.... Voeg de doordringendheid van het licht van den bliksem met de zachtheid van het maanlicht zamen .... neen! nog zult gij den goddelijken opslag van hare oogen niet kennen. Ik ... ik ... die zooveel honderd meisjes, tusschen Amsterdam en Rome in de oogen gekeken heb, ik weet nog niet,

{==258==} {>>pagina-aanduiding<<}
of de oogen van Suse blaauw of bruin zijn. - Ik zal opregt zijn tegen u. - Ik heb niet in hare oogen durven kijken. Ik vreesde, dat die Engel den Duivel in mijn hart zou gezien hebben.... Luister eens, Piet! maar zeg het aan niemand van de onzen ... ik ben waarachtig wat bang voor Susanna. - En nu heb ik nog niets van haar beschreven ... ô als gij haar hoorde spreken! ... hoorde zingen; ... want bij het dessert werd zij door haar' broeder verzocht, om zich te laten hooren - en tegen den regel van Horatius aan

Omnibus hoc vitium est cantoribus, inter amicos 
Ut nunquam inducant animum cantare, rogati. 

begon zij eene fransche Aria te zingen, zonder gemaaktheid en met eene kracht, dat ik waarachtig het de beroemde Mara zou zetten, om haar te overtreffen. Liefelijk is zij ook in hare spraak. Zij sprak niet veel, maar alles zonder achterhoudendheid. En de dankbaarheid, dat toch al een heel lief slag van een deugdje is, straalde in alles, wat zij tegen mij zeide, door. ô Piet! hadt gij eens gehoord, op welk cenen toon zij bij het afscheid zeide: ‘Nogmaals hartelijk dank, hartelijk dank!’ Als haar Papa mij niet zoo bars had aangekeken.... Neen! als ik niet met een zekere heilige veneratie voor haar was

{==259==} {>>pagina-aanduiding<<}
bezield geweest, zou ik, al hadden 'er al de Papa's en Mama's van de wereld bijgestaan, haar om den hals gevlogen hebben.
En, vraagt gij misschien, heeft de guit zich zoo geheel verborgen gehouden? - Wat bliefje? - Neen, Piet! een klein guitestuk; stukje mag ik wel zeggen... Terwijl zij daar zoo op het ijs lag, zag ik iets blinken aan haar zij. Ik greep dat op. Het was een haarspeld. Met eene kleine behendigheid schoof ik ze in mijn vest. Suse dacht 'er niet om ... en ik hield ze in mijn vest, schoon ik 'er wel om dacht.... Dat, dat gaf mij gelegenheid, om aan het lief schepsel een biljet te schrijven, dat ten minste de gedachtenis aan mij kon verlevendigen. Maar ik geloof niet, dat ik ooit slechter, naarder, droeviger biljet geschreven heb. 'Er mogt niets van St. Anna onderloopen.... Tienmaal heb ik een nieuw geschreven, en toen het laatste weg was, schreeuwde ik Georg, uit het raam, nog na, maar de vent die altijd het tegenstrijdige van mijn wil doet, had ditmaal begrepen driemaal sneller dan naar gewoonte te loopen. Ikhad het nog gaarne terug gehad, om het te verbeteren. Voelen moest zij, dat mij de onvriendelijke blik van Papa niet bevallen had. Papa moest de oorzaak zijn, dat zij haren redder niet weder zag.... Een greintje vergift kan veel doen.... Maar ben ik geen gek, dat ik daarvan eenige uitwerking zou verwachten?..

{==260==} {>>pagina-aanduiding<<}
maar de eerste attaque op Mollij, die nu mijne ootmoedige dienaresse is, en korts nog de Sultane-favorite, was ook zoo gering, dat gij u niets beloofde van den uitslag .... en hoe spoedig volgde de zegepraal! ... Uw antwoord zal mij een pijnstillende balsem zijn. Mijn kolenvuur is onder het schrijven uitgegaan. - De klok slaat vier uur. Goeden nacht!

T.T.

Louis Kraaijestein.

PS. Ja al bevroor de pen op mijn papier, gij moet nog weten, dat ik onder die Heertjes, die bij ons waren, tusschen beide mijne attentie gehad heb op Flip Walraven; die keek mij vergiftig vuil aan. Ik geloof, dat hij binnen kort naar Leyden denkt te gaan, om zijne regtsgeleerde studien te voltrekken, misschien wel, om met de kap te promoveren; als hij aan Suse denkt te ruiken, dan geef ik u commissie, om hem de eerste donkere maan de beste ... gij verstaat mij. Adio!


{==261==} {>>pagina-aanduiding<<}

Dertigste brief.

Mejuffr. Charlotte Elzevier aan Mejuffr. Susanna Bronkhorst.

den Haag, 6. Januarij.

Hartelijk geliefde Vriendin!

Ik heb uwen ongemeenen brief wel ontvangen, ongemeen zeg ik, om de buitengewone stof, die hij bevat. Gij weet, ik lees en herlees zeer dikwijls de brieven mijner goede vrienden, en bovenal deuwe. Maar dezen, Suse! heb ik om deszelfs inhoud meer dan anders overgelezen. - Aan de eene zijde las ik hem met uitstekend genoegen; de levendigheid der beschrijving verrukte mij ... maar .. maar aan den anderen kant.... Suse! gij weet, dat ik u hartelijk lief heb, en zult het mij daarom niet kwalijk nemen, dat ik u gul mijn gevoelen schrijf.... Suse! Suse! Heeft Kraaijestein ook eenigen indruk op uwen geest gemaakt, een indruk, dien gij, zoo mogelijk, moet verdrijven? - 'Er is iets gereleveerds, iets opgewekts in uwen geheelen brief ... meer dan ik van u gewoon ben.... Gij roert geen onderwerp aan

{==262==} {>>pagina-aanduiding<<}
dan uw reisje, dan uw ijstogtje ... en wat daarmede in betrekking staat. In welk een zacht licht stelt gij Kraaijestein, zoodra gij van hem begint te schrijven. Wat los! Suse! hadt gij geschreven een losbol van de eerste soort en grootte, om hem geen geraffineerden lichtmis te noemen... Ja, lieve Suse! ik moet het u schrijven, zoo als het bij mij op het hart ligt; hoe vlugtig loopt gij over uwen val uit den nar henen, als of het een beuzeling ware: maar hoe naauwkeurig zijt gij in het beschrijven van uwen redder, van zijne zedigheid (de zedigheid van Kraaijestein!) bij u op te beuren, van zijn oplettendheid, van zijne mildheid... Hoe liefelijk klonk u ook zijne stem; gij verzwijgt mij verscheide zijner aardigheden, maar gij hebt genoeg verteld, om te gevoelen, dat hij op u het oog heeft. Hoe ter loops behandelde gij den braven Walraven, dien vriend, met wien gij mij zoo dikwerf schreeft zooveel op te hebben, als uw vriend. - Ik wil gaarne gelooven, dat die brave jongman met zekeren nijd ... misschien ook met mededogen u in de handen van Kraaijestein gezien heeft. Hij moet aan tafel engelachtig zich gedragen hebben. Hij, hij, die zoovele meisjes het hoofd op hol geholpen, en zooveler hart van het dierbaar kleinood der onschuld beroofd heeft, zediger, dan de overige Heeren!! ja met den mond. Hij is een huichelaar. Zijne oogen en

{==263==} {>>pagina-aanduiding<<}
handen hingen aan uwe wenken ... Drongen uwe schrandere oogen niet door op den bodem zijner schuldige ziel? ... Konden die handen, die onwaardige, die onreine handen mijne kiesche, mijne edele vriendin iets aangenaams aanbieden. 't Was of een traan in zijne oogen opkwam ... tranen in de oogen van Kraaijestein...!! Suse! Suse! neem mij niet kwalijk, dat ik hier mijn pen moest nederleggen, want ik zou kunnen lagchen, dat 'er tranen in mijne oogen kwamen.... Met welk eene vreugde verhaalt gij, hoe gij de andere Dames jaloers zaagt om uwe plaats naast Kraaijestein. Ik geloof, het spijt mij, dat ik het schrijven moet, ik geloof, dat gij het u niet verbeeld hebt. Zwakke, zwakke meisjes als wij zijn. Een aardigen lichtmis, die 'er wel uitziet, geven wij zoo gereed de voorkeus boven eenen door zedigheid eenigzins beschroomden jongeling. ô Die schelmen (neem mij een zoo hard woord niet kwalijk) spelen met onze zwakheden, omdat zij die kennen, terwijl de onschuld van een zedig jongman ducht, dat een vrijmoedige blik zelfs een eerlijk meisje beleedigt. Ik wenschte, dat ik in uwe plaats gezeten had. Mij dunkt ik zou den schobbejak door en door gekeken hebben. Maar laat ik voortgaan. Hebt gij met al uwe schranderheid niet gezien, hoe hij, op de subtielste wijze, het aanleide, om u weder bij hem in den nar te krijgen. Hij immers

{==264==} {>>pagina-aanduiding<<}
dwong Koo, door zijnen kunstgreep, die op zijne eerzucht werken moest, gelijk het bij elken jongen doen zou, om hem liever zijne zuster dan zijn paard toe te vertrouwen. Al zijn gesprekken, zelfs alle over onverschillige zaken, zette hij zekere bevalligheid bij. - Gaarne, gaarne geloof ik dat, maar ik mogt wel lijden, dat gij die minder bevallig gevonden hadt. Althans ik wenschte, dat gij hem, toen hij zich beklaagde, dat Koo niet meêr met hem converseerde, met eene edele verontwaardiging had doen gevoelen, dat zijn gedrag alleen de oorzaak was van het breken of stremmen dier conversatie. - Hij zuchtte - Kraaijestein zuchte ... of liever, hij zuchtte half... Waarlijk, Suse! gij zijt dan wel heel oplettend op hem geweest. Al hoorde ik hem jammeren, ik zou met zooveel teederheid niet van hem kunnen schrijven.... Die verachtelijke! En weet gij waarover ik nog het booste van allen ben, dat die ondeugende de vermetelheid gehad heeft van aan u te schrijven. Hoe bescheiden zedig, hoe gedwongen!... en echter schittert de eigenbatige karel 'er door. Ik zie 'er den deugniet in, die uwen Vader, welke waarlijk met reden een onvergenoegd gelaat vertoonde, toen hij zijn hemelsch rein kind in de heillooze klaauwen van een monster zag, die uwen goeden, schoon bij lang na niet volmaakten, Vader u als een onvriendelijk man doet voorkomen. Nu dat is altijd

{==265==} {>>pagina-aanduiding<<}
de trek van die Heeren.... ‘Wat is Lotje weêr driftig, wat flapt zij 'er alles voorbarig uit, wat vaart zij uit!’ zoo dunkt mij hoor ik u zeggen, of denken, als gij tot deze passage gevorderd zijt ... maar ik ben het niet alleen, Suse! - Gij denkt misschien, dat niemand, dan ik, over die zaak zoo denkt; dat niemand bijzondere aandacht 'er op gehad heeft, dat Suse Bronkhorst met Kraaijestein genard heeft ... althans zeker, dat dit nog niet naar den Haag is overgebriefd. Maar neen! mijn lieve! uw zuster Wimpje, had aan Betje van Ree in den brief, dien gij zelf ingesloten hadt, onder anderen geschreven, en liet Madam Gibbon en mij den brief in haren eenvoud zien. Daarin schrijft zij - ‘Heden - Bet! zuster Suse heeft met den Heer Kraaijestein genard. Papa en Mama zijn 'er niet wel over in hun' schik.’.. Toen Betje vertrokken was, en ik alleen zat met Madam Gibbon vroeg zij mij met een edele bezorgdheid: ‘Zeg mij eens, Lotje! is die Kraaijestein zoo slecht, als men gewoonlijk voorgeeft?’ -
Ik: Ik hoop, dat de Hemel mij bewaren zal ooit hem nader, dan bij gerucht te leeren kennen, maar in Amsterdam en den Haag is hij, bij alle lieden van fatsoen, voor een der gevaarlijkste mannen bekend, die 'er bestaan; bij een scherp en doordringend verstand heeft

{==266==} {>>pagina-aanduiding<<}
hij een vlug vernuft, veel belezenheid en eene schoone houding - kent alle kunsten, die een elegant man vormen, en alle die bekwaamheden besteedt hij, om het eene meisje voor het ander na te bedriegen en ongelukkig te maken.... Hij is het, die Krisje Vermeulen, op de Princessegracht, die hier met ons op de schole geweest is, in den grond bedorven heeft. -
Mad. Gibbon: En heeft Suse met dezen schuwen knaap genard ... dat spijt mij, dat spijt mij in mijn hart ... God beware haar! (na eene poos zwijgens) Wanneer schrijst gij haar, lieve Juffrouw!
Ik: Morgen met de post.
Mad. Gibbon: ô Dan moet ik het lief schepsel eenige regels schrijven. Schrijf gij haar ook, en waarschuw haar. - Een vriendin mag somtijds meer zeggen, dan een oude Mademoisel. - Evenwel ligt haar heil mij te na aan het hart, dat ik haar niet schrijven zou.
Zie daar de oorzaaak van den ingeslotenen, welks inhoud mij geheel onbekend is. - Ik heb mijn' brief nog eens overgelezen. Ik vind dat hij ernstiger is, dan ik 'er ooit een van mijn leven geschreven heb; maar het belang van mijn liefste, mijne beste vriendin is 'er mede gemengd. Sommige gedeeltens zijn ook wat sterk. Het is te laat, om den brief over te schrijven, en daarenboven gij kent Lotje ...

{==267==} {>>pagina-aanduiding<<}
en zult om een oneffen woordje niet breken!... maar als gij mij niet spoedig schrijft, dan denk ik vast dat gij boos zijt op

U zoo hartelijk liefhebbende

Lotje.

PS. Ik beloofde u laatst een brief van mijne Grootmoeder Elzevier. Ik heb 'er den 3. Januarij een gekregen, dien ik hier in sluit, om u in een goed humeur te brengen, zoo gij 'er door mijn' brief misschien uitgeraakt waart.


{==268==} {>>pagina-aanduiding<<}

Een en dertigste brief.

Mejuffr. de Wed. Arnoldus Elzevier aan Mejuffr. Charlotte Elzevier.

Rotterdam, 2. Januarij.

Waarde Kleindochter!

Oude menschen zijn net als de kinderen, zegt men, en het is waar; dat merk ik zoo dikwijls. Ik heb het van den morgen al weêr ondervonden. Toen ik daar de brieven zoo van uw Vader en mijne andere kinderen, en daarbij ook uw' lieven brief op tafel zag liggen, begonnen de waterlanders in mijne oogen te komen. Wat heeft, dacht ik zoo in mij zelve het eene mensch veel boven het andere vooruit. Wat geniet ik een zegen boven duizend andere menschen. Drie brave kinderen, allen gelukkig getrouwd, en oppassende - en dan zoo een zoet meisje, Lotje, dat naar mij heet ... dat nu ook al een heel mensch begint te worden ... die mij zoo een' kostelijken brief geschreven heeft.... Ik dankte God den Heer overluid, want dan kan ik mij zelve best verstaan, en bad hem, dat ik op mijn ouden dag niet hoogmoedig worden mogt op zoo een' buitengemeenen zegen. - Nu, kind! uw oude

{==269==} {>>pagina-aanduiding<<}
Grootmoeder, al schrijft zij wat kreupel, want toen ik jong was leerde men zooveel niet als nu; en mijn vingers beginnen zoo wat te trillen; nu dat komt 'er wel jonger over, ik wilde maar zeggen, Lotje! uw Grootmoeder heeft u in haar gebed niet vergeten. Jonk en teêr, Ligt om veer - staat in een boekje.... Ik heb God gebeden, dat hij toch voor u zorgen zoude, als gij voor u zelve niet zorgt; want zoo zijn wij menschen, en jonge menschen bovenal. - Wij denken altijd, vrede, vrede en geen gevaar - en 'er is somtijds heel groot gevaar naar ligchaam en ziel beide. De jonge menschen hebben somtijds zulke hooge denkbeelden van hun kracht en sterkte ... en ja zij leunen op een menschelijken rietstaf. Daarom, lieve Lotje! steun toch niet op eige krachten. Zijt ootmoedig, vrees God en bemin uwe Ouders. - En dat dit nieuw jaar voor u gelukkig zijn mag, God de Heer zij met u in alles. - Amen!
Als uwe ouders het u toestaan, kom dan eens over, om de Maasvreugd te zien. Oom Willem zal u wel van Delft met zijne koets afhalen - en zoo uw Amsterdamsch vriendinnetje bij u gelogeerd is, brengt ze meê, want ik hou, gelijk gij weet, veel van jonge menschen. Oom en Tante zullen u zoo veel plaisier doen als ze kunnen - en uwe ouders behoeven niet bekommerd te zijn, als gij bij ons zijt. Men rijdt met koetsen en vrachtwagens op de

{==270==} {>>pagina-aanduiding<<}
Maas, zoodat zwarigheid is 'er niet. Misschien, dat als gij overkomt, dat ik dan zelfs nog eens in een koets mij naar de Maas laat rijden. Dan zult gij misschien vijftig jaar na mijn dood, als het eens een koude winter is, zeggen - Ja laat zien in het jaar .... zoo veel reed ik met mijne Grootemoeder van zes en zeventig jaar in eene koets op de Maas.... Nu, Lotje! als gij komt, zorg dan terdeeg dat gij u wel dekt, want ik ben niet voor dat naakte in ons land. Menig meisje gaat 'er ontijdig door naar het graf. Schrijf mij toch spoedig weêr - en geloof dat ik ben

Uwe liefhebbende Grootmoeder

Charlotte Muntendam Wed. A. Elzevier.

Charlotte had op het omslag geschreven.

‘Suse! gij ziet, hoe gij Grootmoeder ook welkom zijn zult, zoo gij nog besluiten mogt, om over te komen. - ô Kom verras, verras mij nu met de tijding, dat gij nog komen zult. Uwe lieve Mama is immers nu weder in orde. - Maar ik word moê van u uit te noodigen.’ -

‘L.’


{==271==} {>>pagina-aanduiding<<}

Twee en dertigste brief.

Madam Eleonora Gibbon aan Mejuffr. Susanna Bronkhorst.

den Haag, 6. Januarij.

Geachte Juffrouw en Vriendin!

Ik heb in lang niet aan u geschreven, want schoon ik God dank voor zijne goedheid, dat hij mij eenen zoo gelukkigen ouderdom geeft, ik word daardoor minder vlug. Ik heb met veel genoegen uwen brief, bij de intrede van dit jaar, ontvangen. ô Gij weet niet, hoe of het hart van eene oude vrouw te moede is, als zij ziet, hoe haar onderwijs bij hare eleves gewerkt heeft, gij weet, mijne lieve! dat ik eene vijandin van vleijerij ben, en om niets in de wereld zou ik eene mijner kweekelingen vleijen, maar gij weet tevens, dat ik altijd over u zoo ten uiterste voldaan ben geweest; immers ik herinner mij niet, dat ik u ooit zelfs eenen onvriendelijken opslag van het oog gegeven heb: ja ik gevoelde zeer duidelijk, dat uwe hoedanigheden zulk eenen diepen indruk op mijnen geest maakten, dat ik dikwerf beducht was, dat de overige jonge Dames mij van partijdige voorkeuze zouden beschul-
{==272==} {>>pagina-aanduiding<<}
digen. Nooit, al zocht ik 'er zelfs na, nooit vond ik reden, om u zelfs op eenen zeer ernstigen trant te waarschuwen. Eene aangename mengeling van evenredige voorzigtigheid en goedheid in uw karakter maakten mijne waarschuwingen jegens u in het bijzonder overtollig. Ik kan niet gelooven, mijne waarde! dat, schoon gij eenigen tijd van onder mijn toezigt geweest zijt, uwe goedaardigheid over uwe voorzigtigheid lang zou kunnen zegepralen, daar toch ieder jaar van het leven den mensch meer en meer leert, dat voorzigtigheid eene onmisbare leidsvrouw tot geluk is. Neen! dat kan ik van mijne Suse niet verwachten. (Neem niet kwalijk, dat ik u nog eens zoo gemeenzaam noem, daar u, toen gij mij voorleden zomer een korte visite gaaft, de tranen in de oogen schoten, om dat ik u niet met den gewonen naam van Suusje aansprak.) Maar het zou toch mogelijk zijn, dat gij een oogenblik onoplettend waart, of liever, dat anderen u verdacht hielden, dat gij niet zoo waakzaam waart, als zij van u onderstelden of begeerden. Hoe het zij, uw geluk
is mij te dierbaar, om u niet rondborstig te zeggen, dat ik de kennis, welke gij aan zekeren Heer Kraaijestein gekregen hebt, voor zeer ongelukkig houde, indien hij namelijk, al was het maar een voorbijgaanden indruk op uw hart hartgemaakt heeft, want gij zijt mij te dierbaar; gij staat bij mij te hoog, om te kunnen vermoeden, dat een man van zulke

{==273==} {>>pagina-aanduiding<<}
slechte beginsels, van zulk een zedeloos gedrag, vooral omtrent onze sekse, een oogenblikkelijk welgevallen bij een meisje van zulke edele beginsels en zulke kiesche zeden zou verwekt hebben, omdat gij dan ten minste een oogenblik minder waakzaam geweest waart, dan ik van u onderstelde.
Intusschen, mijne Suse! hoe hoog ik u achte, mag ik u niet boven de menschelijke zwakheden verheven houden. En ik weet, dat gij het uwe oude Madam Gibbon niet euvel af zult nemen, al onderstelde zij eens eene zwakheid in u, die gij overtuigd zijt bij u geene plaats te hebben. Ik zal eens tot u spreken, als of gij het oog hadt laten vallen op Kraaijestein; als of hij door zijn huichelend voorkomen van zedigheid u zooverre had weten te vervoeren, dat gij maar een oogenblik gunstiger gedachten van hem gekoesterd hadt. Dan, dan, mijn kind! dan zijt gij in een grooter gevaar, dan gij u zelve verbeeldt; en het is hoog tijd, dat gij alle de krachten uwer ziele zamenroept, om den gunstigen indruk, dien hij op u gemaakt heeft, uit te wisschen. Gij moet de eenzaamheid vlieden, en zooveel mogelijk, u aan eene, als ik het zoo noemen mag, gematigde verstrooijing overgeven; uwe vriendinnen drokker dan ooit bezoeken; alle werken, streelende voor het gevoel en smaak, eene poos laten liggen; en die van eenen ernstigen aard lezen. Gij

{==274==} {>>pagina-aanduiding<<}
moet alle openbare plaatsen als Felix, den Schouwburg en Concerten schuwen, omdat daar misschien de gevaarlijke jongeling gelegenheid zal zoeken, om nader met u in kennis te komen. Gij moet alles vermijden, wat u gedachten aan hem kan doen geboren worden. En dringt zich zijn beeld, als tegen wil en dank, in uwen geest op; vernietig dan al het aanlokkelijke, door u voor te stellen alle de afschuwelijkheden van een snooden, die, om de deugd te doen vallen, zich van het masker der zedigheid bedient; door in uwen geest te vertegenwoordigen de ongelukkige slachtoffers van zijnen hartstogt... neen, ik moest schrijven van zijne boosheid.
Voeg bij dit alles nog bovenal, dat gij, het zij met uwe Mama, het zij met uwe zuster, het zij met eene uwer vriendinnen, (of zoo gij alleen mogt gaan, dan nooit te voet maar met de koets) drokker dan naar gewoonte de openbare Godsdienstoefeningen bij die Leeraars bijwoont, welke op eene verstandige en verstaanbare wijze prediken. - Dezulken, welke eenigzins dweepachtig, meer op het gemoed dan op het verstand werken, moet gij, in de onderstelde omstandigheden schuwen, gelijk alles wat eenigzins uwe gevoeligheid opwekt. Laat ik u ook nog mogen raden, dat gij, en misschien is dat middel het krachtigste van alle, dat gij voor uw' geest, wanneer de beeldtenis van dien gevaarlijken man in denzelven op-
{==275==} {>>pagina-aanduiding<<}
klimt, het denkbeeld oproept, dat gij in de tegenwoordigheid zijt van den goeden Vader van het menschdom, van dien God, dat onbevlekt heilig Wezen, dat zoo gaarne de zwakke stervelingen zijne hulpe betoont, wanneer zij die met ernst afbidden. Stel u dan voor den heiligen Vertegenwoordiger van dat Opperwezen, die den menschen in alles, behalve de zonde, gelijk geworden is - bedenk dan zijne lessen, zijne Goddelijke vermaningen, en tevens, hoe gij, zult gij Gode welbehagelijk zijn, heilig en heiliger moet trachten te worden, en u dus geheel afscheiden van het welgevallen in eenen booswicht, al was het zelfs maar voor een oogenblik.
Nu dit, lieve Suse! dit lag mij op mijn hart - en al had ik u minder lief, dan ik u waarlijk heb, zou ik mij toch verpligt geacht hebben, om u mijne moederlijke waarschuwing mede te deelen. God alleen weet, hoe ik alle jonge lieden bemin; hoe ik beef, wanneer ik derzelver deugd aan gevaren zie blootgesteld! - Maar hij weet, hoe ik u altijd als een voorbeeld van ongeveinsde en ongemaakte deugd, boven alle, welke ik immer onder mijn opzigt gehad hebbe, bemind, en mijne kweekelingen als een model ter navolging heb aangewezen. - En hoe, mijn allerliefste Suse! hoe hard zou het mij vallen, zoo 'er maar de minste smet of het geringste stofje van verdenking viel op eene zoo voorbeeldige Dame.

{==276==} {>>pagina-aanduiding<<}

Zoo gij, intusschen, om den belager, zoo hij verdere aanzoeken deed, te ontwijken, misschien eenige weken bij mij wilde doorbrengen, overtollig zou het zijn u mijn huis aan te bieden. - Liever zult gij bij Juffr. Charlotte Elzevier zijn, en ook daar zeker welkom, zeer welkom wezen, maar nergens welkomer dan bij uwe oude Leermeesteres, die 'er eene eer in stelt zich nu te mogen noemen

Uwe Dienaresse en Vriendin

Eleonora Gibbon.


{==277==} {>>pagina-aanduiding<<}

Drie en dertigste brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 8. Januarij.

Waarde Vriendin!

Gij kunt naauwelijks begrijpen, hoe diep ik getroffen ben door uwen brief van eergisteren, en 't is, dat verzeker ik u, in eene geheel andere luim, dan bij mijnen vorigen, dat ik u dezen schrijve. En of uw brief niet genoeg ware, dan was die van onze lieve Gibbon van dien aard, dat mij dezelve wel in een' zeer ernstigen plooi moest brengen. Om u daar van te overtuigen, zal ik hem in dezen insluiten. - Lees hem, eer gij verder voortgaat met den mijnen te lezen, en gij zult u niet over den toon verwonderen, waarin deze zeker zijn zal. Ik zou gaarne hem wat later geschreven hebben, maar ik wilde u geen oogenblik in het denkbeeld laten, of ik misschien boos was, zoo als gij het noemt, waarvoor gij schijnt te vreezen bij het einde, na dat gij uw' brief overgelezen hadt.
Ik zou dan een ellendig ligt geraakt kind moeten zijn, indien ik op uwen vrijen brief,

{==278==} {>>pagina-aanduiding<<}
die zoo vol van blijken der edelste en onbaatzuchtigste vriendschap is, toornig worden kon, zelfs voor een oogenblik. Neen! zoo ik eenige reden had, om gevoeligheid over uwen brief te bespeuren, dan, dan zou het juist het slot van denzelven geweest zijn. Heb ik daarom drie jaren met u verkeerd; drie jaren uwe openhartige gulheid, die zich dikwerf zooveel vrijheid jegens mij veroorlofde, (schoon mij nooit te veel) vergeefs leeren kennen? Lotje! Lotje! dat, dat is het eenige, dat niet door den beugel kan. Maar ter zaak, ter zaak.... Ik schijn u, en door u ook aan onze beminnelijke Madam Gibbon te veel belang te stellen in den Heer Kraaijestein. Ja laat ik maar onbewinpeld zeggen, waaromtrent gij nog al zoo wat om den kant praat; gij zijt beide bezorgd, dat ik op hem hals over hoofd verliefd ben, en waarom? wel om een aantal redenen, waarover ik mij verbaasd heb.
Alles komt echter bij u hierop neêr, dat ik de ondeugden van Kraaijestein in een te gunstig licht stelle; en die op allerhande wijze vergoelijk.... Geloof mij, dat ik niet zoo los van aard geworden ben, sedert wij elkander laatst spraken, of ik achtte mij verpligt, ernstig, zeer ernstig na te sporen, wat 'er in mijn hart omging, zelfs eer ik u den mijnen schreef: of ik ook omtrent hem eenige ongelukkige vooringenomenheid koesterde.

{==279==} {>>pagina-aanduiding<<}

Mijne uitdrukkingen omtrent hem, ik erken het, zijn te zacht geweest. Ik heb de les van Madam Gibbon, om zelf behoedzaam te zijn in de bewoordingen, die wij bij de beoordeeling van zeer slechte menschen gebruiken, om dat wij zelve zoovele feilen begaan, die op zijn strengste beoordeeld, en op zijn hardst genoemd, ons zeer onaangenaam in de ooren zouden klinken, misschien wat te veel op Kraaijestein toegepast, bij het schrijven van mijnen brief; daar ik (ik ontken u zulks niet) met een gevoel van erkentenis omtrent den man vervuld was, die, toen ik van allen verlaten, want alle de narren waren den onzen, omdat mijn broeder Papa's paard ontzien wilde, en dien van Kraaijestein, een goed eind vooruit geraakt, zich zoo beleefd, zoo gedienstig mijner had aangetrokken. Onverpligte, ongezochte, dadelijke dienstbetooning, immers zij kome van wien ook, moet in een gevoelig hart dankbaarheid opwekken. En kon ik u schrijven, zonder mij aan ondankbaarheid schuldig te maken: ‘De Heer Kraaijestein, die ondeugende karel, heeft mij, toen ik uit den nar gevallen was, in den zijnen genomen - ik moest toen dezen lichtmis wel permitteren, dat hij mij aan het Logement bragt - Hij heeft op dat diné aan mijne zijde gezeten, maar die deugniet heeft het toen vrij wel gemaakt.’ - Immers, lieve Charlotte! zoudt gij u over die manier van schrijven zeer ver-
{==280==} {>>pagina-aanduiding<<}
wonderd hebben, en zij zou ook geheel niet strooken met een karakter, als het mijne.
Met mijn gevoel van dankbaarheid vereenigde zich eene aanmerkelijke mate van verwondering over zijne verregaande bescheidenheid, die waarlijk aan ingetogenheid grensde. Ongemaakt stond hem die bescheidenheid. Zijn zedig gedrag, want zoo moet ik het waarlijk blijven noemen, toonde, hoe hij, zoo hij misschien voor de verleidingen, aan welke hij wis ten prooi gestaan heeft, niet ware bezweken, een voorbeeld van deugd en goede zeden zou hebben kunnen zijn.... Gij kent mij genoeg, Lotje! om te gelooven, dat die gedachte mij zekere soort van deernis inboezemde met eenen jongeling, zoo voortreffelijk van aanleg, en nu, zoo verbasterd, dat hij het algemeen voorwerp van verachting geworden is. Waarlijk, mijne Lieve! ik geloof, dat het een groote fout is van zedige, deugdzame, ja vrome lieden, dat zij met eene te groote strengheid omtrent hunne gevallene broeders en zusters handelen; vergetende, dat zij, in even ongunstige omstandigheden van opvoeding en jeugdige verkeering geplaatst als zij, op welke zij nu met verachting, en dikwijls met een heimelijken en hun zelfs onbekenden hoogmoed, nederzien, misschien niet beter zouden geweest zijn.
Zeker, ik wil niet grooter, of beter schijnen, dan ik ben, zeker had ook op mijnen

{==281==} {>>pagina-aanduiding<<}
geest zijne vlugge bijstand en redding eenen indruk gemaakt, waardoor ik misschien voor hem een gunstiger mededogen koesterde, dan alleen uit zuivere beginsels van rede en Godsdienst ten aanzien van eenen zoo algemeen als slechts bekenden zou hebben plaats gehad. Gij ziet, hieruit, lieve Lotje, dat ik gaarne alles toegeef, wat de waarheid van mij vordert. Nog meer! Geloof mij, dat ik een weinig boos op mij zelve was, dat ik zooveel mededogen voor iemand koesterde, die zoo algemeen, en, helaas! met reden voor een' slechten knaap bekend staat.
Veel zou ik u kunnen antwoorden omtrent de bijzondere oplettendheid, die gij mij met zoo veel nadruk, en zoo herhaald, omtrent Kraaijestein toeschrijft. Gaarne beken ik u, dat ik hem zeer aandachtig heb gadegeslagen. Waarlijk, buiten Walraven en broêr Koo, (en beide zie ik immers dikwijls) was hij eigenlijk de eenige, die ik geloof, dat bijzondere aandacht verdiende, om zijn verstand en geestigheid; en hij trok zeker mijne aandacht dubbel tot zich, daar ik juist op dezen dag het tegendeel in hem aantrof, van het geen ik natuurlijk in hem moest verwachten. Ik wenschte zelfs, dat gij mij dit raadselachtig gedrag van hem oploste. Gij weet, ik ben uit den aard een groot liefhebster van de onderscheide karakters der menschen waar te nemen, en

{==282==} {>>pagina-aanduiding<<}
geef altijd acht op zulke verschijnsels. Vele ben ik in staat uit te leggen - maar ik sta hier voor.
Hier aan huis kan ik 'er met niemand over spreken. Want Papa ziet heel onvriendelijk, als de naam van Kraaijestein maar genoemd wordt, terwijl Mama, die, gelijk gij weet, gaarne op uwe Suse wat te zeggen heeft, en welke nu iets meent gevonden te hebben, hem, niet altoos even voegelijk, dat verzeker ik u, te pas brengt, Wimpje zelve is zoo vrijmoedig, dat zij van tijd tot tijd 'er een enkel woordje tusschen voegt. - Ik heb haar daarover reeds onder handen genomen - en nu laat zij het toch. - Het voorbeeld van Mama deugt niet voor haar. - Alleen heb ik Koo, toen hij bij mij op de kamer kwam met muzijk, die hij van mij geleend had, gevraagd: of hij reden wist te geven van de groote ingetogenheid van den Heer Kraaijestein. ‘Suse,’ zeide hij half ernstig, half boertende, ‘Ik zou u daarvan oplossing geven. Gij zijt zelf de oplossing.’ Lagchende ging hij toen heen. Ik begreep heel wel, wat hij daarmede wilde zeggen, maar ik ben niet zoo vol inbeelding, dat ik de bedoeling van Koo een oogenblik mij liet aanleunen. En nog heb ik de gelegenheid niet gehad, om hem weder alleen te onderhouden.

{==283==} {>>pagina-aanduiding<<}

Ondertusschen schijnt alles zamengezworen te hebben, om mij in het hoofd te praten, als of Kraaijestein bijzonder het oog op mij geslagen had. Waarlijk, zoo ik vatbaar ware voor zulke inbeeldingen, of zoo Kraaijestein een ander man ware, zouden mijne vrienden en bekenden dwaas genoeg handelen, van mij in eene door hun onderstelde opvatting te versterken. Heden onder anderen heb ik met de post, zoo het schijnt uit Leyden, een naamloozen brief, ook al over dat onderwerp loopende, ontvangen, Walraven is ongetwijfeld daarvan de schrijver, of liever de steller, want het is zijne hand niet. Ik weet, dat hij over twee dagen naar Rotterdam vertrokken is. En dus heeft hij gemakkelijk dien brief op de post te Leyden kunnen bestellen. Hij is wel verstandig, maar dat is niet heel slim. Nu 'er is een groot onderscheid tusschen slimheid en verstand. Als ik echter hem eens alleen spreek, zal ik hem degelijk onder handen nemen. Foei! foei! Een jongeling, die gaarne voor edelmoedig door de wereld zou wenschen gehouden te worden, moet zoo laag niet zijn van naamlooze brieven, ten nadeele van een ander, te schrijven. Een Walraven mag niet zonder grond jaloers zijn. Gij zult zeker lagchen, als gij den brief leest. Ik zal hem hier ook insluiten.... Maar houd hem toch voor u, of verbrand hem, want zulk

{==284==} {>>pagina-aanduiding<<}
een naamlooze brief, van wien ook, verdient niet veel meer.
Boven alles heeft mij de brief van onze goede Madam Gibbon getroffen. Ook die lieve brave vrouw is in dat verkeerde denkbeeld gebragt. Zij is ongerust, dat ik verliefd ben op Kraaijestein. Waarom, Lotje! hebt gij de rust helpen storen van die goede beste vrouw? Op kinderpraatjes zou zij weinig acht gegeven hebben. Lees nu, wat ik aan haar schrijf, en steek dan een ouweltje tusschen den brief, misschien dat het ook tot uwe geruststelling dient. Heb ik in dezen wat sterker dan naar gewoonte geschreven: ik hoop toch dat het geen verwijdering tusschen ons geven zal. Maar dat zal het niet, want wij zijn niet gewoon elkander te sparen. - De hartelijke lieve brief van uwe Grootmoeder heb ik met ongemeen genoegen, ja met stichting gelezen; ô hoe beminnelijk voor mijn hart is een deugdzame oude vrouw! - Wat uwe herhaalde uitnoodiging betreft, als men het mij hier lastiger maakt met over Kraaijestein te snappen, kom ik naar u toevliegen. Ik kan dat niet wel verdragen, vooral niet op den toon, waarop Mama het doet. Zoo gij zonder mij gaat, gelijk het wel zeer waarschijnlijk het geval zijn zal, heb dan veel genoegen op de winterkermis; en neem de les van Grootmoeder wegens de kleeding in acht. Zoo ik die waar-
{==285==} {>>pagina-aanduiding<<}
genomen had, zou ik misschien de verkoudheid op het Zaanlandsch reisje niet geschept hebben; maar nu is dezelve genoegzaam weder over. - Vaarwel dan, mijne waarde! en schrijf toch spoedig weder aan

U hartelijk toegenegen vriendin

Suse.


{==286==} {>>pagina-aanduiding<<}

Vier en dertigste brief.

N.N. aan Mej. Susanna Bronkhorst.

Met het postmerk van Leyden.

den 7. Januarij.

Mejuffrouw!

Een naamlooze brief en met een gedwongen hand geschreven, draagt het kenmerk zijner eige veroordeeling op het voorhoofd. Dat zij zoo. Er kunnen omstandigheden zijn, waarin iemand zijne toevlugt tot zulk een middel nemen moet. Ik waarschuw u. Zijt op uw hoede tegen den Heer Kraaijestein. Hij belaagt u. Hartelijk leed zou het mij doen, zoo hij door u het getal zijner slagtoffers vergrootte. Veel heb ik gehoord van uwe schoonheid; nog meer van uw verstand en deugd. Kraaijestein zoekt te zegepralen over uw verstand, over uwe deugd. Uwe schoonheid is het lokäas. Gelukt het mij u uit de klaauwen van dat gedrocht door dit middel te rukken, ik zal altijd met eene aangename gewaarwording op dit oogenblik terug zien. Geloof mij, schoon onbekend,
Uwen hoogachtenden Dienaar.


{==287==} {>>pagina-aanduiding<<}

Vijf en dertigste brief.

Mejuffr. Susanna Bronkhorst aan Madam Eleonora Gibbon.

Amsterdam, 8. Januarij.

Mejuffrouw en hooggeachte Vriendin!

Nooit had ik gedacht, dat ik over een onderwerp als het tegenwoordige aan u zou moeten schrijven, want ik wil u niet verbergen, dat, uwe brief van den 6. dezer, hoe aangenaam mij dezelve was, omdat zij van u kwam, eene hevige aandoening in mijn gemoed veroorzaakt heeft. Aan de eene zijde strekt mij dezelve tot eene onvergeetbare proeve van uwe zorgvuldige liefde voor mijn geluk, terwijl zij mij aan de andere bedroefd heeft, dat voor mij de waardigste vrouw op de wereld (want daarvoor heb ik u terstond gehouden, na dat ik mijne lieve eige Moeder verloren heb) dat mijne lieve Madam Gibbon in zulke gedachten omtrent mij verkeert; dat gij gelooft, dat ik verliefd ben op eenen man, die door het algemeen gerucht als een der snoodsten van zijne sekse en een der gevaarlijksten voor de mijne, met te veel grond, zoo

{==288==} {>>pagina-aanduiding<<}
ik vastelijk geloove, bekend staat. Ik moet dus aan u schrijven hetgeen ik aan mijne lieve Charlotte in het breede geschreven heb, dat alleen aan mijne manier van schrijven, aan mijne zachte bewoordingen omtrent den Heer Kraaijestein gebruikt, het vermoeden is toe te schrijven, dat zij opgevat heeft omtrent eene bijzondere voorkeur, die ik aan dien bedorven jongeling in hare oogen geef. - Ik beken u echter ook gaarne, dat hij mij zeer is in de hand gevallen. Ik had geene, dan zeer vluchtige kennis aan hem, en ik stelde hem mij voor als een afgrijsselijk gedrocht; zoo erg, dat wanneer men mij voorspeld had, 's morgens voor dat ik uitreed, dat ik eer de avond viel, in de handen van den Heer Kraaijestein zou vallen, zoo als ik bij gelegenheid van het welafgeloopen ongeluk, dadelijk deed, ik mij daarvan eene verbeelding zou gevormd hebben, niet veel gunstiger, dan of mij iemand voorzegd had, dat ik in de klaauwen van een tijger zou vallen. - En, ik wil de waarheid blijven hulde doen, welke ongegronde vermoedens men ook van mij koesteren moge, ik heb niets van dat afgrijsselijke van dat gedrochtelijke in zijnen omgang bespeurd. Zijn gedrag was zelfs, zoo als ik aan Lotje geschreven heb, onberispelijker, dan dat der meeste jonge Heeren, die zich aan tafel en op de partij bevonden. Ondertusschen geloof ik gaarne, dat hij schrander en listig

{==289==} {>>pagina-aanduiding<<}
zijnde, bekwaam geweest is, om zijn ondeugend hart eenigzins voor een onervaren meisje te vermommen, en daar hij buiten allen twijfel een zoo bevallig man is van gedaante en manieren, als 'er, volgens het algemeen gevoelen, weinige gevonden worden, beloof ik u, dat ik op mijne hoede zal zijn tegen alle lagen, die hij mij zou mogen leggen: ik zal alle gelegenheden afsnijden, waardoor hij zich in mijne kennis zou kunnen indringen; ik zal zelfs pogen om zijne geheele beeldtenis uit mijne gedachten te wisschen. Want, schoon mijn hart vrij is, ben ik verre van zoo verwaand te zijn, dat ik niet ligtelijk zou kunnen vallen op een pad, waarop zoovele mij een ongelukkig voorbeeld gaven. Alles dus, alles, dierbaarste Vrouw! die, nu ik geene Moeder meêr heb, hare plaats bekleedt door uwe nuttige, uwe godvruchtige raadgevingen, alles, wat gij mij voorgeschreven hebt, zal ik in acht nemen, ik zal mij beschouwen, als dadelijk in gevaar, schoon ik niet kinderachtig genoeg ben, om een oogenblik mij in te beelden, dat een man, die reeds zulk een veld schijnt afgeloopen te hebben, die zoovele uitstekende meisjes en vrouwen gezien heeft, mij met een onderscheidend oog zou beschouwd hebben.
Altijd moet ik u zoo schrijven, als ik denk, was een van de laatste lessen, die gij mij gaaft, toen ik uw dierbaar huis verliet, en u beloofde van tijd tot tijd te zullen schrij-
{==290==} {>>pagina-aanduiding<<}
ven, en daarom wil ik van u, lieve Madam! zelfs een wensch, die mij, in de tegenwoordigheid van Kraaijestein, in het hart oprees, niet verbergen. Toen ik dezen vernuftigen, welgemaakten, en wellevenden jongeling zich zoo welgemanierd en zedig, bij de bewuste gelegenheid, gedragen zag, kon ik niet nalaten hartelijk te wenschen; ô dat hij eenen vriend op zijnen weg ontmoette, die hem van het pad des verderfs terug bragt! ... Ik dacht zelfs aan u, mijne dierbare, hoe ik eens met u uit de kerk kwam, na dat de predikant gehandeld had over de blijdschap der Engelen over de behoudenis van eenen zondaar. Toen, mij dunkt ik hoor nog dien toon, waarop gij tot mij spraakt, een toon, die mij tot diep in het hart drong, toen immers zeide gij: ‘ô, Suse! Is de terugkeering tot de deugd eene zaak, die zelfs hoogere geesten, wier betrekking tot ons moeijelijk te denken valt, van blijdschap doet juichen, hoe blij moeten wij dan niet zijn, als wij een broeder of zuster gered zien, en hoe weinig schijnt dit toch de meesten te raken. Immers hoc schuwt de vrome het bijzijn van den zondaar, eveneens als of hij besmettelijk is, en wendt niet ééne poging aan, om hem uit het verderf te redden.’ - Welk een verdienstelijk, welk een edel, welk een groot werk zou het zijn een jongeling, als Kraaijestein, voor de deugd te herwinnen! En

{==291==} {>>pagina-aanduiding<<}
immers hij, die zich zoo gedragen kan, als hij zich dadelijk den bewusten dag gedroeg, mag men niet geheel onvatbaar achten voor verbetering. Een zoo edele fijne smaak in alles, een doorslaand teeder gevoel voor het schoone, zouden die bij eene gelukkige wending niet magtig zijn, om hem terug te brengen tot die beginsels, welke hij verlaten heeft. Ja indien hij met mijne broeders en anderen was blijven verkeeren, zou ik het mijn pligt achten hem ten minste nu en dan wenken te geven, waar door hij mogelijk getroffen en tot een bedachtzaam stilstaan komen zou... Maar wat verbeelding koester ik niet van mij zelve? - ik hoogmoedig meisje ... nu het was ook maar een droom van mijn goedwillig hart; want ik heb met alle slechte menschen medelijden - en hoe voortreffelijker zij voor het overige zijn, des te grooter. ô Indien eens een man als Kraaijestein tot de deugd en Godsdienst terug kon gebragt worden, welk een aanwinst zou dit voor deugd en Godsdienst zijn. Door welk een treffend berouw zou zulk eene ziel worden aangegrepen; welke pogingen zou hij inspannen, om al het door hem misdrevene zoo veel mogelijk weder goed te maken; hoevelen zijner medgezellen, nu door zijn voorbeeld verlokt, hoevele anderen zouden door zijn voorbeeld dan aangemoedigd worden, om op het pad der deugd terug te keeren. - Gij ziet, dat in mijn geest de denkbeelden

{==292==} {>>pagina-aanduiding<<}
van die Leerrede nog levendig zijn; maar het wordt tijd, dat ik eindige. Ik vertrouw, dat ik ook genoeg geschreven heb, om u te overtuigen, dat voor uwe bekommering, welke mij, uit hoofde van hare bedoeling, zoo aangenaam was, geen grond ter wereld is. ô Hoe vriendelijk is uwe uitnoodiging, om onder uwe vleugelen te komen schuilen tegen den belager, waarover gij u zoo ontrust. Als ik in den Haag kom, dan zou ik niet anders dan bij mijn Lotje durven gaan logeren - maar 'er zal geen dag voorbij gaan, of ik zal ten minste mijne moederlijke vriendin, mijne lieve Madam Gibbon, moeten gezien en gesproken hebben. Wie weet hoe spoedig ik kom, want Lotje houdt niet op, zelfs nu heeft zij hare Grootmama, de oude Mevrouw Elzevier, tegen mij in het harnas gejaagd. - Ik wilde de Maas wel eens zoo zwaar bevroren zien, en gij weet ik ben juist niet heel bang voor een weinigje koude; - ook dat heb ik aan u te danken. Mijne lieve Mama had mij uit te groote liefde wat al te week opgevoed.... ô Hoeveel ben ik u naar ziel en ligchaam niet verschuldigd, en daarom is het, dat ik mij met den diepsten eerbied, en de teederste liefde noem

Uwe verpligte Dienaresse en Vriendin

Susanna Bronkhorst.


{==293==} {>>pagina-aanduiding<<}

Zes en dertigste brief.

De Heer Philip Walraven aan den Heer Frans Verbergen.

den Haag, 9. Januarij.

Waarde Vriend!

Ik dacht, toen ik mijnen laatsten aan u schreef, dat mijne droefheid over het moeten derven van Susanna den hoogsten trap beklommen had. Maar hoe weing rekening kan de mensch op het mogelijke maken. Thans, thans, ben ik, door die liefde, een prooi der jaloezij, want ik wilde het wel een' anderen naam geven, misschien verdiende het ook een anderen naam; maar 'er is toch ook een zoo groot mengsel jaloezij onder, dat ik nog veel verblinder omtrent mij zelven zou moeten zijn, dan ik, den Hemel zij dank! nog ben, indien ik niet bemerkte, dat die ijsselijke drift zich gedeeltelijk van mij heeft meester gemaakt. Schoon het hier te land thans degelijk vriest en ik vrij wat om handen heb, ben ik, gedeeltelijk om mij verstrooijing te bezorgen, met mijn fargon naar den Haag gevlogen. Wat mag 'er toch gebeurd zijn, zult gij denken, dat mij, die u altijd de be-
{==294==} {>>pagina-aanduiding<<}
daardheid predikte, zoo van het spoor hielp. Ik heb een nar-partij naar de Zaan bijgewoond, daar was Koo Bronkhorst met zijne zuster Suse. En wat wil het toeval, de nar van Koo, waarin Suse zat, slaat omver - en Louis Kraaijestein heeft het geluk van haar te redden - brengt haar als in triumf in het Logement, waar wij dineerden; en had het geluk van den geheelen middag haar op te passen en 's avonds met zijn' nar te huis brengen. Onverdragelijke gedachte! - dat dierbaar, dat verstandig, dat deugdzaam, dat goddelijk meisje, - waarop ik zoo weinige dagen geleden mijne hoop gevestigd had, moet ik niet alleen verloren zien voor mij, ... dat was beslist .... maar waarschijnlijk ten prooi van den grootsten booswicht, ten aanzien der sekie, die misschien in de geheele Republiek gevonden wordt. Ik geloof, dat mij de gramschap en jaloezij ten oogen uitschitterden, toen wij aan tafel zaten; althans eenmaal ontmoette mijn blik zijne oogen, een dier weinige oogenblikken, welke hij ze niet
op Susanna gevestigd had, en inderdaad hij bespeurde (want hij is vlug van begrip) alles, wat 'er in mijn hart omging. - Gij kent immers dien ondeugenden knaap wel? Wij hebben hem zamen eens te Ouderkerk aang - troffen, daar beweerde hij openlijk en onbeschaamd: ‘dat hij de schoonste en beste der sekse alleen hield voor een voorwerp geheel

{==295==} {>>pagina-aanduiding<<}
en alleen geschikt, om aan de lusten van den man ten dienste te staan - dat 'er geen beloften te heilig waren, die men niet schenden mogt, als men eene schoone daardoor kan doen vallen ...’ Hij was het, die toen onderscheide rollen vertoonde, welke hij bij onderscheide sujetten speelde.... En waren het zijne woorden alleen ... maar zijne daden overtreffen verre zijne woorden. Men kan een aantal slachtoffers van zijne boosheid opnoemen. Welgemaakt, onderneemziek, stout, listig ... wie zal hem wederstaan - en in de handen van dien man is nu de schoone, de deugdzame Susanna gevallen. - Misschien denkt gij, dat ik door drift verblind te zwart schilder; dat ik u mijne treurige droomen voor waarheden verkoop - och dat het zoo ware! - Neen! mijn Vriend! - Ik heb, hoeveel het mij kostte, Susanna aan zijne zijde zittende gadegeslagen. Zij was geheel verrukt door zijne betooverende vlugheid, ongemaakte gedienstigheden, en lieftalige woorden.... Wat is het toch, dat zulk een knaap zooveel voordeel verschaft? - Het was of hij de ziel van Susanna in eens geheel bestudeerd had. De schelm was de zedigheid zelve. Verbeeld u, zoo als het onder jonge luî gaat, ik geloof, Willem de Vries zeide, los weg, zonder bijzonder erg, iets dat hij in het bijzijn van fatsoenlijke meisjes wel had mogen zwijgen. De

{==296==} {>>pagina-aanduiding<<}
meeste Dames meesmuilden - vooral eene die ik, om haar eer op te houden, niet noemen zal - die zat aan de andere zijde van Kraaijestein. - Zoo als de schelm het hoorde, kwam 'er een veelbeduidende glimlach op zijn gelaat, die hem het meisje aan zijn slinkerhand niet met een glimlach onbeloond liet, maar zoo als hij het hoofd naar Suse omwendde, vertoonde hij zulk eene zedigheid, als of zijn gelaat de spiegel was van het hart van het edel en deugdzaam meisje, dat aan zijne rechter hand zat. Ik zag, dat zijn gedrag in dit geval indruk op het hart van Susanna maakte. - ô Zij is verloren - zij is verloren, mijn Vriend! zoo zij niet door hare vrienden gered wordt. - Zij kent het gevaar niet, waarin zij verkeert... Maar, schoon zij mij heeft afgewezen, ik zal alles, alles aanwenden, om te beletten, dat de reinste deugd niet verstrikt worde, door de uitgezochtste boosheid. Uit Leyden heb ik haar een' naamloozen brief geschreven, met een gewrongen hand, om haar te waarschuwen, met duidelijke woorden te waarschuwen tegen het oogmerk en de onderneming van den gevaarlijksten man. Gij weet, dat ik in andere gevallen zulke middelen haat, maar, uit hoofde van de betrekking, waarin Susanna een oogenblik tot mij gestaan heeft, ben ik buiten staat, om zoo te handelen, als ik anders zeker zeker doen zou. 't Kan nu niet uitblijven, of elke poging, die ik aan-
{==297==} {>>pagina-aanduiding<<}
wend, om haar van Kraaijestein af te trekken, zal zij houden voor eene vernieuwde poging, om mij in hare gunst te dringen. - En ja! had een waardig jongeling zich tot haar gewend; dat vuur van naijver zou bij mij zeker niet in die mate ontstoken zijn, als thans ... daar ik achter moet staan voor een onwaardig man ... maar ik poog mijne ijdele jaloezij te smoren, hoe zwaar het mij valle, doch mijn doel, om haar te redden, haar te behouden, als of zij mijne zuster ware, is, volgens mijne
overtuiging, zoo edel en rein, dat ik geene reden hoegenaamd wete, waarom ik die bedwingen zou. Ik heb reeds bij Juffrouw Charlotte Elzevier, de grootste vriendin van Susanna, welke, gelijk gij weet, hier woont, voor een half uur belet laten vragen, om met haar te overleggen, op welke wijze wij haar best aan het gevaar, dat haar bedreigt, zullen onttrekken. - Ik zie dat het tijd wordt, om bij haar mijn bezoek af te leggen.... Zoodra het afgeloopen is, vat ik de pen weder op, om 'er u wat van te vertellen.

Ik kom zoo van de beminnelijke vriendin van Suse, en heb met haar een zeer belangrijk gesprek gehad, maar dat verre geweest is van mijn hart gerust te stellen, omtrent het

{==298==} {>>pagina-aanduiding<<}
wezenlijk gevaar, waarin Susanna zich bevindt, zonder dat zij bezef heeft van dien staat. Waarlijk Charlotte verdient door hare voortreffelijke eigenschappen de vriendin van Susanna te zijn. Zij zat bij hare ouders, toen ik inkwam, en ik maakte geen zwarigheid om in derzelver tegenwoordigheid, na het afloopen der gewone komplimenten, over de zaak, die mij naar den Haag gedreven had, aan te vangen, en ons gesprek kwam hier omtrent op neder.
Ik: Ik twijfel geen oogenblik, Mejuffrouw! of, daar 'er zulk eene teedere betrekking tusschen u en Mejuffrouw Bronkhorst plaats heeft, u is bekend, hoe ongelukkig ik geslaagd ben in de welmeenendste aanbieding, die ik haar gedaan heb, en ik maak geen zwarigheid, om in het bijzijn uwer ouders daarover te spreken, daar ik mij over hare weigering, die zoo minzaam als mogelijk was, geene reden vind mij te schamen.
Charlotte: 't Is mij bekend, mijn Heer! en ik heb, echter met verzoek van geheimhouding, mijne ouders iets van deze zaak gezegd. 't Heeft mij leed gedaan, dat die zoo geloopen is.
Ik: Hoe dat zij, gij zult gaarne gelooven, dat ik met eene diepe hoogachting vervuld ben gebleven voor onze dierbare vriendin, en dat, schoon nimmer de door mij gewenschte betrekking tusschen ons zal plaats grijpen,

{==299==} {>>pagina-aanduiding<<}
het geluk van eene zoo voortreffelijke Dame mij zeer ter harte gaat. Zij heeft ondertusschen ongelukkig kennis gekregen aan een man, die zoo moeijelijk in schoonheid van gestalte en vlugheid van vernuft, als in ondeugende intrigues door iemand zal geëvenaard worden.
Charlotte: Gij meent den Heer Kraaijestein. En ik zal u uitwinnen om veel daarover te zeggen, daar ik reeds twee brieven van haar ontvangen heb, die mij bevestigen in het vermoeden, dat Kraaijestein meêr indruk op haar hart gemaakt heeft, dan zij zich verbeeldt, en misschien binnen kort nog verbeelden zal. De kieschheid der vriendschap verbiedt mij die aan u mede te deelen, maar ik verzeker u, dat zij trek bij trek verraden, dat zij veel meer aandacht aan dien gevaarlijken man verleend heeft, dan voor hare rust nuttig is. - De brief, dien zij aan Madam Gibbon, welke haar even als ik, schoon op een anderen toon, gewaarschuwd had, geschreven heeft, is vol van dezelfde blijken. Ik bragt haar dien heden morgen, maar het gelaat der vrouw betrok onder het lezen, en vooral van het laatste gedeelte. Zij legde denzelven zuchtende neder en zeide: ‘God bewaar dat edel verstand en dat reine hart!’
Ik: Hoe zeer ik vertrouw, dat de Voorzienigheid ook hare zorge uitstrekt over een zoo reine deugd en godsvrucht als die van uwe vriendin Bronkhorst, geloof

{==300==} {>>pagina-aanduiding<<}
ik, dat het onze pligt is, middelen te werk te stellen, om den nadeeligen invloed van eenen zoo ondeugenden verleider als Kraaijestein te weren; en dat, Mejuffrouw! is nu de reden, dat ik mij tot u vervoegde. Gij begrijpt, dat na het gebeurde ten mijnen aanzien, nadat alle hoop voor mij is afgesneden, alle mijne pogingen alleen voortkomen uit eene overtuiging van pligt, om een zoo voortreffelijk meisje te behouden. Ik wilde met u overleggen, hoe dit te doen.
De Heer Elzevier mengde zich in het gesprek, en zeide op eenen ernstigen toon; ‘Het zij mij geoorloofd, dat ik mij in deze zaak menge, ik keur uw oogmerk, uw onbaatzuchtig oogmerk zeer goed, mijn Heer! maar het zal zeer moeijelijk vallen om middelen uit te denken, die voor de schranderheid van een meisje als Suse bedekt zijn, en waardoor men zich niet aan de baldadigheid van eenen intriguant blootstelt. Althans ik raad Lotje, dat zij zeer voorzigtig is, zoo om den wil van hare vriendin, als om haar zelve.’
Charlotte: Zou het niet best zijn, indien wij haar eerst hier wisten te lokken, en dat zij zich dan, des noods, eenigen tijd bij Madam Gibbon onthield. Daar, daar althans zou het Kraaijestein moeijelijk zijn, om zich in huis te dringen.
De Heer Elzevier: Dit plan komt mij niet

{==301==} {>>pagina-aanduiding<<}
kwaad voor, indien Suse maar niet ontdekt, dat men haar van hem zoekt te verwijderen. De mensch (en hoe voortreffelijk Suse is, zij is en blijft een mensch, en dat, in dit geval, erger is, een jong mensch) de mensch is toch zoo, dat, wanneer hij merkt, dat hij tot iets gedwongen wordt, hij een afkeer krijgt van dezelfde zaak, die hij anders van zelfs en gaarne zou gedaan hebben. Ik geloof, dat de edele sierheid in het karakter van de jonge Juffrouw Bronkhorst, alleen, zonder hare deugdzame beginsels in aanmerking te nemen, in staat zal zijn, om aan Kraaijesteins verleidingen het hoofd te bieden, vooral wanneer zij ontdekt, dat hij haar belaagt. Maar de sierheid is een trotsche Dame, die gaarne alleen gaat, en een andere laan inslaan zou, wanneer men haar een arm bood.
Mevrouw Elzevier: Ik heb nog geen woord over de geheele zaak gesproken, en het kon wel zijn, dat mijn raad niet veel beteekent, en dus geef ik die gaarne om een beter. Zou het niet goed zijn, kind! dat gij aan Suse Bronkhorst schreeft, en 'er een briefje aan haar Papa bij deed, om haar bij ons te verzoeken. 't Is, heb ik wel gehoord, tegenwoordig een heel ander huishouden bij den Heer Bronkhorst, als toen zijn lieve Henriette leefde. Het lijkt 'er thans wat wild toe te gaan ... en hoeveel gelegenheid heeft dan een zoo vrijmoedige knaap als de Heer Kraaije-
{==302==} {>>pagina-aanduiding<<}
stein om daarvan gebruik te maken. Suse moest hier naar toe komen.
Charlotte: Het Rotterdamsch reisje, op uitnoodiging van Grootmama Elzevier is daartoe een kostelijke gelegenheid. Wat zegt gij Papa?
Ik: Wel, mijn Heer! zoo gij den raad van Mevrouw uwe Beminde volgde, dan geloof ik, dat 'er kans zou zijn, om haar te verwijderen, en de aanslagen van Kraaijestein te verijdelen.
De Heer Elzevier (het hoofd schuddende): Als een intriguant zijne zinnen op iets gesteld heeft, o dan is de tegenstand zelf een wetsteen van zijn vernuft. Evenwel ik ben toch ook van gevoelen, dat Suse, hier in ons huis en bij Madam Gibbon veiliger is, dan te Amsterdam aan het huis harer ouders. - Ik zal eens naar mijn kantoor gaan, en een brief aan Suse ontwerpen; - en die hier dan in den vollen raad voorlezen.
Nu ging de Heer Elzevier voor een half uurtje heen, en ik onderhield mij met Lotje en hare Moeder. Beide waren zij onuitputbaar in loftuitingen over Susanna - en wat is toch de eigenliefde altijd bij de hand. Ik vind, dat Mevrouw Elzevier een charmante vrouw is, want zij keurde het de eerste dwaasheid in Susanna, dat zij de onderhandeling met mij zoo plotseling afgebroken had. Lotje lagchte, schoon zij het moederlijk gezegde be-
{==303==} {>>pagina-aanduiding<<}
stempelde, vrij schelms, toen zij zag, dat ik eene soort van kleur kreeg. - Nu kwam de Heer Elzevier te rug en las ons de brieven voor, die hij ontworpen had, zoo aan Suse als aan haar Papa. Ik wenschte, dat ik u kopijen daarvan geven kon. - Zij waren regt in den Hollandschen gullen toon, schoon toch de oude Heer (nu hij is zoo stok-oud niet, hij zal pas een vijftiger zijn) wel een enkel listje hier en daar gebruikt had. Algemeen werden beide de brieven goedgekeurd, en nog met de post verzonden. Ik moest het overige van den avond bij de familie passeren, en daar ik juist niets te verzuimen had, en ik dezelve zoo hupsch vond, besloot ik van de uitnoodiging gebruik te maken. Waarom toch moest ik, dacht ik aan tafel, naast Lotje Elzevier zittende, waarom moest ik uwe vriendin zien - om u niet voor het model van vrouwelijke volkomenheden te houden. - Te huis gekomen schrijf ik dit en ben waarlijk opgebeurd door het plan, dat wij tot behoud van Suse gevormd hebben... O, Frans! nog, nog hoopt dit hart, en hoe dwaas is die hoop. - Maar die hoop is toch flaauw, want zij verwarmt mij zoo weinig dat ik bemerk, hoe mijn kolenvuur begint uit te gaan. Nu de Thermometer bij den Heer Elzevier stond, toen ik vertrok op maar 8 graden boven nul, zoodat het blijft sel winteren. Morgen ga ik naar
Rotterdam, en moet die ijsvreugd eens zien,

{==304==} {>>pagina-aanduiding<<}
schoon mijn hart anders weinig voor vreugde gestemd is. Op mijn retour zal ik, misschien nog eens bij den Heer Elzevier aankomen; o ware 'er Suse dan reeds!... Vaarwel Frans! schrijf mij ook eens, hoe gij het maakt, en zijt gelukkiger dan

Uw Vriend

Walraven.


{==305==} {>>pagina-aanduiding<<}

Zeven en dertigste brief.

De Heer Willem Elzevier aan Mejuffr. Susanna Bronkhorst.

den Haag, 9. Januarij.

Mejuffrouw en geachte Vriendin!

Gij zult misschien denken, dat 'er aan Lotje iets hapert, om dat gij van mijne hand een' brief ontvangt, doch dat is zoo niet ... maar zij is moê, dood moê, ja, dat erger is, zij is wanhopig ... door al het schrijven, dat zij, nu maanden achter een, aan u over hetzelfde onderwerp gedaan heeft, en daarom heeft zij nu mij tot haar Secretaris aangesteld, om te zien of ik beter dan zij slagen zou. Ik denk, dat gij mij reeds begint te begrijpen. - Ik ben 'er zeer voor, dat jonge lieden alle bijzonderheden zien, die in hunnen tijd voorvallen, en daarom gaat mijne dochter toekomenden donderdag naar Rotterdam, om bij mijne Moeder eenige dagen te logeren, en daar de ijsvermaken op de Maas te zien. Ik weet, dat mijne Moeder u verzocht heeft, om mijn Lotje te verzellen. En om dat verzoek te ondersteunen is hoofdzakelijk deze ingerigt. Misschien dat uw Papa gaarne die zaak, door mijne

{==306==} {>>pagina-aanduiding<<}
vrouw of mij, zag voorgesteld, en daarom sluit ik u hier een' brief aan hem in, die het zelfde verzoek behelst. Gij hebt nu geen reden van weigering uit hoofde van de ongesteldheid uwer Mama. De koude is ja vrij fel, maar van de eene koets in de andere overstappende, zult gij daar weinig hinder van hebben. Om het u zoo gemakkelijk mogelijk te maken, zal ik u onze koets te Hillegom zenden, en, met Lotje u daar afhalen. Nu moet gij ons niet te leur stellen. Den Haag heeft zeker 's zomers grooter aangenaamheden dan 's winters, maar wij vertrouwen, dat het u ook toch gedeeltelijk, zoo niet grootdeels, om het onderhouden der vriendschap te doen is. Gij merkt dus uit mijn schrijven, dat wanneer gij het kleine toertje naar Rotterdam gedaan hebt, gij ten minste eenigen tijd bij ons zult moeten vertoeven, of de hoop van Charlotte zou geheel verijdeld zijn. - Indien dus uw Papa mijn verzoek toestaat, verwacht ik niet, dat 'er van uwe zijde eenige tegenkanting te vreezen is. Daar ik voornemens ben, om hem zelven te schrijven, zal ik u met geen groete aan hem belasten, en u alleen nog maar zeggen, dat ik dingsdag u in het Wapen van Friesland te Hillegom hoop te ontmoeten; en blijf met ware hoogachting

Uw Dienaar en Vriend

Willem Elzevier.


{==307==} {>>pagina-aanduiding<<}

Acht en dertigste brief.

De Heer Willem Elzevier aan den Heer Frederik Bronkhorst.

den Haag, 9. Januarij.

Mijn Heer!

Schoon ik nog wel niet vele gebreken van eenigzins klimmende jaren begin te bespeuren, zijn 'er toch zoo sommige kenteekenen, die mij zeggen: 'er is reeds een ander geslacht gereed, om het uwe te vervangen, en op te volgen. Wanneer de kinderen onzer goede vrienden en onze eigene volwassen menschen worden, dan kan men staat maken, dat de zomer van ons leven ten einde, en dat men de herfst ingetreden is. Hoewel de Hemel mij maar één kind heeft laten behouden, dat tot jaren van onderscheid is opgegroeid, bespeur ik toch aan haar, dat ik ouder word. 't Is mij ondertusschen altijd zeer aangenaam, wanneer ik mij in staat gesteld zie, om hare redelijke wenschen en verlangens voor te komen of te voldoen. De vriendschap, die tusschen uwe voortreffelijke dochter Susanna en mijne teederbeminde Charlotte plaats heeft, zal u waarschijn-
{==308==} {>>pagina-aanduiding<<}
lijk niet geheel onbekend zijn. Hare menigvuldige briefwisseling, welke ik zelve beguntig, om dat die, buiten de aankweeking en instandhouding van eene lofwaardige vereeniging van twee deugdzame harten, zeer strekt, om althans de kundigheden mijner dochter te vermeerderen, zal u daarvan zeker ten bewijs verstrekken. Mijne lieve dochter heeft reeds voor den aanvang van den winter haar verlangen herhaalde keeren te kennen gegeven, om uwe Susanna, staande den denzelven, eenige weken bij ons te zien, maar de ziekte van Mevrouw uwe beminde is daarin hinderlijk geweest, en ik heb toen geene poging willen doen, om haar aanleiding te geven tot het nalaten van een zoo regt Christelijk bedrijf. Maar daar deze nu, onder Gods zegen, grootdeels door hare oppassing geheel hersteld is, heeft mijne dochter reeds weder bij haar aangedrongen, om over te komen, bijzonder, daar zij bij hare Grootmoeder, mijne dierbare Moeder, te Rotterdam verzocht is, om de ijsvreugde op de Maas met hare vriendin te komen zien; dat, uit hoofde van den
buitengewoon fellen winter, veilig geschieden kan. 't Zou echter kunnen zijn, dat gij of Mevrouw uwe beminde in het denkbeeld verkeerden, of misschien het verzoek mijner dochter meer, zoo als men zegt, op haar eige houtje geschiedde, of dat zij ons dit verzoek eenigzins had afgedrongen; waarom gij huiverig zoudt kunnen zijn, om dat verzoek

{==309==} {>>pagina-aanduiding<<}
toe te staan. Ik neem daarom de vrijheid u van het tegendeel te verzekeren, met u te betuigen, dat niet alleen mijne dochter, maar ook mijn huisvrouw en mij een buitengewoon genoegen geschieden zal, indien gij aan uwe dochter Susanna toestaat, dat zij ons een winter-bezoek geeft, en dat ons aangenamer zijn zal, naar mate het langer duurt. Zoo gij het toestaat, dan zal ik maken, toekomenden dingsdag, zoo als ik aan uwe dochter geschreven heb, te Hillegom te zijn, met onze koets, tegen half twaalf, dan kunnen wij tegen den tijd van het diné, in den Haag zijn. In hope en verwachting, dat gij, zoo 'er geene aanmerkelijke zwarigheden in den weg zijn, aan uwe dochter toe zult staan, om van onze uitnoodiging gebruik te maken, blijf ik met achting

Mijn Heer!

Uw Dienstvaardige Dienaar

Willem Elzevier.


{==310==} {>>pagina-aanduiding<<}

Negen en dertigste brief.

Mejuffr. Susanna Bronkhorst aan Mejuffr. Charlotte Elzevier.

Amsterdam, 10. Januarij.

Lieve Charlotte!

Waarlijk gij hebt mij een kleinen schrik aangejaagd. Nu begint gij u niet van kleine krijgslisten, maar van grof geschut te bedienen. Mij een brief te doen schrijven van uw' Papa. Ik schaam mij 'er over, dat een man van zooveel bezigheden en bedrijf de moeite genomen heeft, om twee brieven te schrijven, alleen met oogmerk, om een meisje, van zoo weinig beteekenis, bij zijne dochter uit te noodigen. Ik heb reeds twee malen begonnen, om aan dien waardigen man te schrijven, maar, geloof mij, elken keer is mij de moed ontzonken. Foei, dat ik hem, door mijne aarzeling genoodzaakt heb, om zooveel moeite te nemen. Hij zal zich wel moeten verbeelden, dit ik een Prude of een Coquette geworden ben.... Nu, om dan maar kortelijk te zeggen waar het op staat, en u maar in eens uit den droom te helpen: Dingsdag morgen ten half negen zal de koets voor de deur staan,

{==311==} {>>pagina-aanduiding<<}
en broêr Koo zal mij convoijeren tot Hillegom, want gij moet nu weten, dat uwe Suse het zoo ver gebragt heeft, dat zij niet langer zonder convooi mag uitgaan. Gij denkt misschien, dat Koo alleen als een chapeau medegaat, in het geheel niet; hij gaat meê als een soort van bescherm-engel, want verbeeld u, Papa is in het hoofd gebragt, dat de Heer Kraaijestein ('t is om te schreeuwen van lagchen) op mij loert, om mij .. schrik niet!.. te schaken. 't Is te dwaas, om 'er een woord over te spreken, en nog minder waard, om 'er over te schrijven, maar het is zoo, en wel zeer lastig voor mij. Koo zal mij, op dat reisje naar Hillegom, een aangenaam gezelschap zijn; alleen zal nu het idé, dat hij meêgaat, om op mij te passen, mij tusschen beide wat kwellen. Ik wil het voor uwe ouders niet weten, en daarom zal ik niet terstond tijd hebben, om u te verhalen, hoe het bijgekomen is, en gij moet toch het Tooneeltje tusschen mij en mijn Papa hooren - de rol van Mama bij die gelegenheid zal ik 'er niet inzetten, want die zou u nieuw voedsel geven tot scherpe aanmerkingen die ik wil voorkomen. - Ik had vrijdag avond gedeeltelijk doorgebragt met brieven aan u en Madam Gibbon te schrijven, en was door die brieven in eene vrij ernstige luim gekomen. Toen zij af waren ging ik naar beneden, Papa was naar zijn Collegie - en Koo, die schaatsen gereden had,

{==312==} {>>pagina-aanduiding<<}
zat wat te lezen in een fransche Roman van Mama, waarvan ik den naam niet eens weet; en waarbij hij bij tusschenpoozen in slaap viel. Mama zat bongré malgré te huis, om dat het concert was afgezegd, wegens de verkoudheid van eene Chanteuse en de ziekte van eenige Heeren Muzijkanten. Wij konden geen partij maken, omdat Koo verschrikkelijk vakerig was. Mama wenschte daarom meer dan eens, dat aan fatsoenlijke lieden het schaatsrijden mogt verboden worden, en de nationale uitspanningen alleen aan de boeren en boerinnen worden overgelaten. ‘'t Is al wonder, Suse!’ zeide zij, ‘dat gij ook niet schaatsenrijdt, gij zijt nog al zoo wat voor het bijzondere; mij dunkt dat zou u regt lijken.’ ‘Wel, Mama!’ zeide ik, ‘ik heb, eer dat ik naar den Haag ging school leggen, het vrij wel gekend - ik had het geleerd op een sloot achter het Buiten, dat Papa toen in de Diemermeer had; en zoo ik 'er gelegenheid toe had, om 'er mij in te perfectioneren zou ik het mij zoo min schamen, als het dansen.’ ‘Fi donc,’ zeide Mama - en ons gesprek was voor een kwartier uit. Om haar toen, zoo mogelijk, in een goed humeur te brengen, want ik heb toch liever, dat zij vriendelijk is, dan dat ik met haar over hoop lig, ging ik naar mijn piano-sorte, en speelde een paar adagio's, maar dat was ook mis - althans zij maakte eene aanmerking, ‘dat jonge meisjes

{==313==} {>>pagina-aanduiding<<}
liever andantes moesten spelen, dan die teedere adagio's, dan zat het 'er niet helder... Nu 'er bestaat een Heer Kraaijestein en schoon die zelf Andante is, heeft hij daarom het hart van meer, dan een meisje Maestoso gemaakt: ja! ja! ik heb ook in mijn kindschheid wat van de muzijk geleerd!’ ... Ik werd, dat ik niet moest geworden zijn, driftig, en flap mijn muzijkboek toe, de waskaarsen uit en de fortepiano toe. - Nu sleten wij dus een' zeer stillen avond. Ik knoopte wat aan een beursje en las tusschen beide wat in La Bruyere ... maar alles had weinig val. - Papa kwam te half elf uit zijn Collegie. Onder het soupé wierp ik nog al een balletje op, om te praten, maar alles was ja en neen! - Koo zat onder het eten te slapen. - Bram was naar gewoonte van honk. Ik geloof op een partij in het Rondeel; althans ten vijf uur of half zes hoorde ik hem de trappen opstommelen. - Enfin - ons eten ging vlug voort - en Koo stond onmiddelijk n ahet soupé op. Ik meende hem te volgen ... maar Papa zei op een vrij norschen toon, die mij een weinigje verschrikte: ‘Suse! ik verzoek, dat gij nog een kwartier beneden blijft, ik heb u wat te zeggen.’ Ik boog mij en ging nederzitten, en toen volgde dit gesprek met eenige entremesso's van Mama, die ik oversla.
Papa: 't Is voor een vader zeer onaange-
{==314==} {>>pagina-aanduiding<<}
naam, als zijne dochter het sujet is van discoursen op publieke plaatsen.
Ik: Ziet dat op mij, Papa?
Papa: Op wie zou dat anders zien, dan op u. Ik spreek immers tegen u. Maar ik moet klaarder spreken; en dat zal ik. Suse! die partij van voorleden woensdag heeft vrij wat opspraak gemaakt.
Ik: Dat is buiten mijne schuld, Papa! zoo ver ik weet.
Papa: Dat zal ik daar laten, maar ik wenschte wel om duizend dukaten, dat het nooit gebeurd was. Heel Amsterdam heeft den mond 'er vol van, dat Suse Bronkhorst genard heeft met Louis Kraaijestein. 't Is mij al zoo dikwijls voor het hoofd geworpen, en of ik al het ongelukkig omslaan van den nar op de Zaan in het midden breng, het helpt weinig; gij zijt van den Otter naar Amsterdam met hem naar huis genard - en wat al meer ...
Ik: Maar, Papa! alles, alles heb ik u zelve verteld. 't Is zoo toevallig gekomen.
Papa: Toevalig gekomen of niet ... het is veel te ver gekomen. Bedenk eens wat dezen avond de oude Heer Dirk van Eyk, van den Binnen-Amstel mij gezeid heeft, toen wij voor het vuur stonden, eer wij nog aan ons partijtje gingen, en ieder zijn pijp stopte.... ‘Frerik! Frerik!’ zeide de man, want wij zijn als broêrs zamen groot gewor-
{==315==} {>>pagina-aanduiding<<}
den, ‘dat spijt mij van uw lief kind Susanna, dat beeld van een meisje,’ (met uw permissie, Lotje! wordt niet moeijelijk, dat een zestig jarig oud vrijer zoo van mij praat) ‘zie ik verhaal het je net zoo als de man zeide, dat zij met dien vervloekten Lichtmis van een Kraaijestein genard heeft.... Boer pas op je kippen, zeggen de gemeene lui - maar van daag is mij in het oor gebeten, dat die slechte hond van een karel het op je dochter toeleidt, dat hij aan een open tafel zijne ziel en zaligheid verzworen heeft, dat hij Susanna Bronkhorst wil en zal hebben, - dat hij wel weet, dat het bij de ouders niet makkelijk vlotten zal, maar, dat hij middeltjes bij de hand heeft, als de meid het maar vast met hem meent, om haar te schaken, en dat zou wel gaan, enz. enz.’ Ik wierd bleek van ontsteltenis, toen mijn vriend, dat mij zoo in het aangezigt, wel op zijne plompe manier, maar welmeenend gezegd had. De pijp brakik, en de twee eerste rondjes verloor ik zwaar....
Ik: Maar, Papa! met al den eerbied die ik voor uwe oude vrienden heb, gij heb mij dikwijls verteld, dat de Heer van Eyk een groot prater is, en die de dingen magtig vergroot. Ik kan die onbescheidenheid of zotheid van Kraaijestein niet gelooven.
Papa: Nu ik zoo veel te beter. Kraaijestein is een volkomen deugniet, en deugnieten

{==316==} {>>pagina-aanduiding<<}
doen dikwijls, in de dronkenschap van hun waan, dingen, die zot zijn, maar die een verblind meisje gaarne met den mantel der liefde bedekt.
Ik: Het doet mij leed, Papa! dat gij u dat zoo aantrekt; maar ik heb 'er geen de minste zorg voor.
Papa: Zoo veel te slimmer voor u, en dan is het tijd, dat ik 'er zorg voor drage. Gij zult van morgen af aan, niet zonder Mama, mij of Koo de deur uit komen, het zij gij naar de kerk, concert, komedie of - of kortom waarheen gij wilt. Ik moet, als Vader, weten, wat mij te doen staat - en zoo Kraaijestein de stoutheid heeft, om ooit zijn voeten over mijn drempel te zetten, zal ik hem door onze twee knechts zoo onzacht de stoep laten afbrengen, dat hij voor de tweede maal geen lust hebben zal, om dien op te klimmen. Hebt gij het begrepen, Suse!
Ik: Papa! Het doet mij leed, dat een onschuldige gebeurtenis gelegenheid gegeven heeft tot uwe verstoordheid. Ik heb u duidelijk begrepen, en zal mij gaarne aan uw wil onderwerpen, schoon, (het zij mij geoorloofd het te mogen zeggen) 'er geen reden voor die bekommering is. Zij is geheel overtollig.
Papa: Overtollig of niet: gij weet waar gij staat op kunt maken. Als gij nu naar boven verkiest te gaan, behoeft gij u om mij niet te generen. Maar bedenk, dat ik in eeuwigheid

{==317==} {>>pagina-aanduiding<<}
niet toe zal staan, dat gij u met een lichtmis als Kraaijestein ophoudt.
Ik maakte mijn kompliment, en vertrok. - Ik was geheel van mijn stuk af; en terwijl Lise mij hielp uitkleeden, kwamen de tranen in mijne oogen. - Papa had het woord Kraaijestein zoo hard geschreeuwd dat het Lise gehoord had, die zich juist in den gang bevond. ‘Papa was in geen best humeur, Mejuffrouw!’ zeide de stoute snapster, ‘hij lijkt het op den Heer Kraaijestein niet zeer te hebben; hij is, zoo ik hoor, wat licht voor 't geld, maar hij is dan een best Heer voor zijn booijen. Zij zouden hem op hare handen dragen. Goed geefs zonder weergaê.’ Ik verzocht Lise te zwijgen - en toen zij vertrokken was begon ik te schreijen; ik geloof van spijt ... en ging met den wensch naar bed, dat ik maar in mijn afgezonden brief u geschreven had, dat ik over zou komen. Behoef ik u dus wel te zeggen, hoe welkom de brief van uw' Papa was; - en hoe blijde ik was, toen Papa, onder conditie van het convooi van broêr Koo mij toestond, toekomenden Dingsdag naar Hillegom te rijden en mij dan aan uw Papa over te leveren. Al had ik het plan gevormd om met Kraaijestein op het pad te gaan, Papa zou naauwelijks voorzigtiger kunnen zijn.... Nu hoe dat wezen mag ... overmorgen omtrent dezen tijd zit ik reeds aan het huis van mijn lieve vriendin,

{==318==} {>>pagina-aanduiding<<}
en Donderdag te zamen naar Rotterdam.... Neen! neen! nu ben ik het hier moede ... opgepast te worden, mistrouwd te worden is iets, dat mijn trotsch hartje niet velen kan.
Papa heeft mij een brief voor den uwen gegeven, en die zal ik hier insluiten, en ik zal beproeven, of ik de beleefdheid van uwen Papa eenigermate voegelijk kan beantwoorden. Adieu tot Dingsdag!

U hartlijke liefhebbende Vriendin

Suse.


{==319==} {>>pagina-aanduiding<<}

Veertigste brief.

Mejuffr. Susanna Bronkhorst aan den Heer Willem Elzevier.

Amsterdam, 10. Januarij.

Mijn Heer!

Vergeef het mij, dat ik zoo onbeleefd geweest ben, dat ik de herhaalde verzoeken van uwe beminnelijke Dochter met zoo aanhoudende weigering of stilzwijgen beantwoord heb, dat gij u eindelijk gedrongen hebt gezien zelf eenige oogenblikken aan mij op te offeren. Ik kan u onmogelijk de gewaarwordingen uitdrukken, welke ik daardoor ondervonden heb. Aan de eene zijde verheugde ik mij, over de groote belangstelling van een' zoo waardigen man, die de Vader is van mijn dierbaarste Vriendin, maar aan de andere zijde gevoelde ik met een zekere droefheid, hoe weinig ik in staat zal zijn, om aan uwe verwachting en die van uwe Echtgenoote te beantwoorden. Daar ik weet, dat de genegenheid, welke uwe waardige dochter voor mij koestert, en de liefde, die gij haar toedraagt, veel zullen kunnen toebrengen, om mijne zwakheden uit een gunstig oogpunt te beschouwen, zal ik

{==320==} {>>pagina-aanduiding<<}
mij verstouten van uwe minzame uitnoodiging gebruik te maken. Ik wensch maar, dat ik eenigzins op eene waardige wijze door opgeruimdheid van luim zal mogen beantwoorden aan de vriendelijke opwachting, en de ongelegenheid, die ik Mevrouw uwe beminde misschien veroorzaak. Papa heeft mij verzocht, toen hij mij vrijheid verleende, om van uw verzoek gebruik te maken, om dezen aan u in te sluiten. Overmorgen hoop ik u en uwe beminde benevens mijne dierbare vriendin in gezondheid aan te treffen, en noem mij, met ware hoogachting

Mijn Heer!

Uw Dienstvaardige Dienaresse

Susanna Bronkhorst.


{==321==} {>>pagina-aanduiding<<}

Een en veertigste brief.

De Heer Fredrik Bronkhorst aan den Heer Willem Elzevier.

Amsterdam, 10. Januarij.

Mijn Heer!

Ik kan niet ontkennen, dat ik eenigermate verwonderd stond over de beleefde en vriendelijk dringende uitnoodiging bij uwe Missive van gisteren, schoon ik gaarne toesta, dat uw schrijven noodzakelijk was, om mij te doen besluiten tot het inwilligen van het verzoek daarbij gedaan, waartoe Mevrouw mijne beminde noch ik niet ligtelijk gekomen zouden zijn, op de aanvrage van uwe dochter alleen. Niet, dat wij geen vertrouwen stellen zouden in Mejuffrouw uwe dochter, die ik, de enkele keer, dat ik haar sprak, eene zeer beminnelijke jonge Juffrouw gevonden heb, welker ommegang ik mijne dochter tot een eere reken. Neen, mijn Heer! maar jonge lieden zijn ligt te misleiden. Mijne dochter Susanna heeft het ongeluk gehad van onlangs in gezelschap en kennis te komen met zekeren Heer Louis Kraaijestein, een' befaamden Lichtmis, om het maar met weinige woor-
{==322==} {>>pagina-aanduiding<<}
den, onder ons, te zeggen. Indien dus het verzoek van uwe dochter alleen ware gekomen, in dit oogenblik, ik zou mij gedrongen en verpligt geacht hebben, om dat verzoek niet in te willigen, daar misschien die slimme en listige knaap kans zou gezien hebben, om zijne zaken zoo te besteken, dat uwe dochter de mijne vroeg, om haar zoo uit mijn huis te lokken, en God weet, welke plannen die booswicht verder zou gehad hebben. Maar nu gij, mijn Heer! het verzoek doet, zou ik het eene beleediging achten, indien ik mijne dochter niet toestond, naar den Haag te gaan. Ik zal haar echter door mijn zoon Jakob tot Hillegom laten vergezellen, want Kraaijestein schijnt uitslagen gedaan te hebben, op een publieke plaats, dat hij wel lust zou hebben, om mijne dochter te schaken. 't Is om die reden, dat ik ook bij dezen, de vrijheid neem u dringend te verzoeken, dat gij naauwkeurig acht gelieft te geven of misschien, staande haar verblijf, ten uwen huize, eenige ondernemingen van den meergenoemden
Kraaijestein gedaan worden. Schoon ik juist niet denk of vermoede, dat hij zijne aanslagen zoo ver zal uitbreiden, hij is maar niet met al te vertrouwen, en schijnt een karel van moed en onderneming. 't Is ook om die reden, dat ik u ten minzaamste verzoek, dat gij mijn' brief geheel voor u houdt, want ik zou mij niet gaarne blootstel-
{==323==} {>>pagina-aanduiding<<}
len aan de baldadigheden van iemand, die voor duivel noch dood bang is. Schoon ik het genoegen niet heb van gemeenzaam met u bekend te zijn, vertrouw ik, dat gij gaarne aan dit mijn verzoek voldoen zult. Daarbij komt nog, maar ook dit geheel onder ons, dat mijne beminde meende bespeurd te hebben, (en vrouwen oogen zien scherp in dat stuk, en bovenal die van mijne Antoinetta) dat het hart van Susanna wel wat zou neigen tot den Heer Kraaijestein. Dat is voor mij eene zeer bedenkelijke zaak, en als Kraaijestein dat mogt gemerkt hebben, dan zal het vooral zaak zijn, om op te passen. Gij begrijpt, mijn Heer! dat dit eene drangreden te meêr is, waarom ik toevoorzigt verzoeken moet. Nogmaals mijne dochter aan uwe aandacht en des noods aan uwe bescherming bevolen en na u van mijne beminde gegroet, en mijn kompliment aan uwe beminde gemaakt te hebben, noem ik mij,

Mijn Heer!

Uw Dienstvaardige Dienaar

Fredrik Bronkhorst.


{==324==} {>>pagina-aanduiding<<}

Twee en veertigste brief.

De Heer Louis Kraaijestein aan den Heer Pieter de Graaf.

Amsterdam, 10. Januarij.

't Gaat wel, Pietje! 't gaat wel, schoon het nog beter kon, en zal, en moet gaan. Ik heb reeds alles op den huize Bronkhorst in beweging gebrag. De oude Frits is, zoo als ik gemerkt heb, zoo kwaad als een spin op mij, - en zoo bang als een wezel. Ik heb hem onder zijn dikke pruik het idé weten in te schuiven, dat ik niet alleen op Suse verliefd ben, zoo als ik waarachtig ben, maar dat ik haar per fas et nefas, hebben wil, en hebben zal, en dat wil ik ook - dat ik haar met geweld zal wegvoeren, zoo hij mij het meisje niet goedschiks geeft. - En waartoe die miserable manoeuvres?.. zegt gij... mag ik eerst het genoegen hebben van u te vertellen, hoe ik dat idé in den kruin van den ouden Heer Bronkhorst geplant heb. - Gij kent immers dien Izegrim op den Binnen-Amstel sinjeur Dirk van Eyk wel... dat is dan een Collegiebroeder van Pêre en zijn Consident.

{==325==} {>>pagina-aanduiding<<}
't Is een oud vrijer, die alle praatjes, welke hij in vertrouwen hoort, onmiddelijk oververtelt, en die een pik heeft op mijne familie van meer dan vijftig jaren, omdat 'er eens een neef of broeder van mijn' vader een postje kreeg bij de Oost-Indiesche Compagnie, dat hij meende, dat hem toekwam. Die nar heeft een' ouden soldaat tot oppasser, en die laat zich scheren in denzelfden winkel als mijn getrouwe Georg. Dien heb ik belast, om aan dat oudje in vertrouwen te vertellen, dat ik, zijn meester, dol verliefd ben op Juffrouw Susanna Bronkhorst, dat ik hemel en aarde bewegen zal, om haar te krijgen, ja al moest ik haar schaken, dat ik niet rusten of duren zal, voor dat ik haar heb.... Die stramme krijgsknecht was zeker naauwelijks zijns meesters deur weêr ingehompeld, of heeft dat, zoo als mijn verlangen en oogmerk was, onmiddelijk aan zijnen Heer Dirk weder verteld - en die (want ik heb het van onze Jantje Munniks die in het Collegie was gegaan, om op te nemen, of 'er niet iets tusschen de oude prullen voorviel) heeft het aan den Heer Bronkhorst in volle kleuren niet zonder additamenten verteld. - Radeloos is die oude Held geworden. - En 'er is wat te doen geweest, toen hij 's avonds te huis kwam!... Maar, eilieve, wat is nu toch je plan?... Bedaard, bedaard! Pietje! - Er moet een kreet opgaan door Amsterdam, ‘Louis Kraaijestein is ra-
{==326==} {>>pagina-aanduiding<<}
zend verliesd op Susanna Bronkhorst - Hij wil ze hebben.’ - Dat zal den ouden, dat een stijf Heer is, en Mama grijs en geil, zijne eerwaardige Huisplaag, tegen mij verbitteren.... Zij zullen Susanna terdeeg beet nemen, en allerhande venijnige pijlen op mij afschieten. Zij zullen mij zwarter als den duivel maken, of, dit is nu reeds geschied, daarvan ben ik onderrigt - en dat moet op het hartje van
Suse uitwerken, dat zij mij beklaagt - daar ik toch zoo, zoo erg niet ben... en 'er is geen meisje onder de zon, of het streelt haar, als een gnappe jongen razend verliefd op haar is. - Maar dat schaken vindt gij gek... niet waar? Als gij wat verder gelezen hebt zult gij mijne inventie bewonderen, of gij hebt het nil admirari verder gebragt dan de verwaandste filosoof. Hoor, Piet! Georg moet het slachtoffer van dat uitstrooisel worden. Dat gerucht zal mij ter ooren komen. Ik wip naar den ouden Heer Bronkhorst om mij in formâ te verdedigen... en tot een blijk, dat ik verwoed nijdig ben, dat men een eerlijk karel zoo als ik ben - he! - zoo belastert, zal Georg nog dien zelfden dag mijn deur worden uitgejaagd. Maar ik zal zorgen, dat hij daarom geen gebrek lijdt - ik zal in den Haag of te Rijswijk ook wel eens een spionnetje noodigkrijgen... denk nu eens door, ik zal dus, erkennende, dat ik doodelijk verliefd ben op Susanna, inkomen als de belaster-
{==327==} {>>pagina-aanduiding<<}
de, als de beleedigde persoon... en men zal heel wat met mij te stellen hebben. Ik zal in mijne drift de vurigste verklaringen van liefde omtrent Santje 'er uitsmijten, en laten voelen, dat schoon ik nu belasterd ben, ik echter onverzettelijk mijnen zin op haar gezet heb enz. enz. enz. - In huis weet ik alles, wat 'er omgaat. - Nu dat is altijd kleine kunst in een huis, waar vrouwe-dienstboden zijn, evenwel was het mij niet onverschillig, wie of daar de berigtgeefster was. Maar het geluk is mij meê geloopen. Ik heb ontdekt, dat Lise, de kamenier van Suse, een intime is van een Mutsenmaakster, die Betje heet, en die eenige kennis heeft aan de zuster van Georg. Dat loopt wel over wat schijven, en ik had het liever wat directer, maar dat kan niet anders.
Lise heeft althans van daag verhaald, dat haar jonge Juffrouw een heel droevig leven had, sedert dat de Heer Kraaijestein met haar genard had; dat Mama niet deed als schimpen, dat 'er voorleden vrijdag avond een droevig leven na het soupé geweest was. Dat Susanna schreijende was boven gekomen. Maar schoon Juffrouw Suse wel familiaar met haar is, toch had zij geen woord gesproken... maar zij (Lise) was slim genoeg, om te kunnen raden hoe of het zat... nu zij beklaagde dat Engel van een mensch - zoo van een norschen Papa, en een Coquette van een Mama gedrild te worden; de jonge

{==328==} {>>pagina-aanduiding<<}
Juffrouw Wimpje schoot 'er ook al eens tusschen beide... met haar snibbige bekje. - God dank! van daag was 'er uitkomst gekomen. - De jonge Juffrouw gaat toekomenden dingsdag naar den Haag, bij hare intime vriendin Elzevier... en zoo als zij gemerkt had donderdag naar Rotterdam,... en dan zou zij misschien een heelen tijd bij Juffrouw Elzevier in den Haag blijven logeren, want het beviel haar, als het zoo gaan moest, niet in Amsterdam.... Wat zeg je, Piet! ben ik 'er niet achter?... Nog wat, Koo zal haar, apparent als een getrouwe schildknaap, naar Hillegom brengen. - O lieve, goeije, murwe jongen, neem jij Walraven, je vriend Walraven liever meê, dat is een pootiger jongen: Als 'er met mij slag geleverd moest worden, dan zou die beter kampioen zijn. - Maar gij kunt in vrede reizen heen en weder.... Ik hoop Suse langs zachter weg aan mijn snoer te krijgen. Ik vind het schaken zoo ouderwets. Onder al mijn amouretten heb ik nog nooit een schaakpartij gehad. 't Is verbazend fatiguant. Ik leg het veel liever aan, als een goed vinker - en lok ze, lok ze tot in mijn net... en als ik ze dan gevangen heb, kijken zij eerst wel wat benaauwd, als ik ze eerst in mijne handen opgrijp - maar ik doe ze heel handig een broekje aan, en leer ze op mijn krukje af en aanvliegen... ik maak ze zoo tam, dat ik maar even te bellen heb, dan

{==329==} {>>pagina-aanduiding<<}
komen de lieve diertjes aanvliegen en pikken de kruimpjes brood uit mijne hand. Gister heb ik Saartje nog gesproken. 't Is waarachtig toch een slimme caronje; mannen die niet deugen zijn erg - maar een vrouw en dan van die schranderheid, dat vernust, die kunde, als die niet deugt.... O dan overtreft zulk een ons verre. Ik durf niet aan het papier vertrouwen, wat plannen zij heeft... maar zij heeft een ander oogmerk dan ik... Gij zult misschien lagchen, maar ik geloof waarachtig, dat ik Suse zoo bemin, dat ik zou wenschen haar tot mijn vrouw te hebben. - Tot mijn echte wijf - Piet! - Het staat 'er en zal misschien tegen mij getuigen, als ik u spreek... maar, mij dunkt, ik heb Suse heel anders lief, dan ik ooit eene van de sekse heb lief gehad. Ik geloof, dat zij de eenige waarachtige deugdzame is, die ik ooit heb aangetroffen. Is zij een huichelares, zoo als alle anderen, dan zal zij vallen, en haar val zal dan groot zijn. Gij begrijpt, dat ik, eer ik tot den ijsselijken stap van - trouwen - komen zal, eerst alles moest beproefd hebben. - Nu daarover wel eens bij occasie.
Nu laat ik het praatje van mijn voorgenomen schaakpartij door de stad rollen, tot dat Suse vertrokken is, zoo lang weet ik 'er niets van, maar dan zal ik mij in mijne volle grootheid developperen. Dat zal ik u wel nader doen hooren.... Van daag ben ik

{==330==} {>>pagina-aanduiding<<}
te kerk geweest, ja, ja, te kerk geweest - in de fransche kerk, waar mijne Suse gewoonlijk komt. Ds. C. predikte, maar Suse was 'er niet, en ik zat tusschen drie Heeren in, zoodat ik 'er met een loopje mij zou hebben moeten uit helpen. Ik had ook in geen anderhalf jaren, zoo iets bijgewoond: dus had het nog al zoo zijne nieuwheid voor mij. Ik moet toch bekennen, dat in alles komt verbetering. Wij zongen geen Psalm vooraf, die David of een ander, heel kostelijk in zijn tijd toepasselijk op zijn volk tijd en zeden gemaakt had, maar die op onze tijden en zeden slaat als een tang op een varken, maar wij zongen een Cantique, die toch elk Christen mensch meê kon zingen. Ik dacht in mij zelve: Als je luî dat nu allemaal opregt meent, dan ben je luî 'er waarachtig beter aan, dan ik; maar zag toch, dat 'er vele Heeren snuifjes namen, vele Dames fluisterden. - O! dacht ik, dat zijn toch ook rare Christen-menschen. - De Dominé bad en preêkte mij veel te zwierig - veel te winderig. - Van kwakzalverij waren toch de Apostelen, zoo veel weet ik 'er toch nog van mijn kindschheid af, in het geheel niet te huis. - De karel verveelde mij zoo, omdat hij zijne rol slecht speelde, dat ik wat in den Bijbel ging zitten bladeren. Die Salomo is toch een verstandige karel geweest - die wist, wat de mensch was. En, wat zijn 'er sedert zijn tijd niet al veel wijs-
{==331==} {>>pagina-aanduiding<<}
geeren, (soortgelijke wijsgeeren zeg ik niet, want die zijn zeldzamer als witte raven) geweest, die op het zelfde aambeeld geslagen hebben, en hoe veel of liever, hoe weinig is de mensch vooruit geraakt. - Ik ging de kerk na een anderhalf uur vervelens weder uit. - En Suse had mij leelijk gefopt. - Ik ga nu bij de broêrs nog een frissche toast punch drinken, want het is vinnig koud. - En zoo ik niet reeds zoo veel letters gekrabbeld had,
zou ik u zeggen, dat mijn vingers in de kerk bevroren waren. - Adieu, Piet! tot dat ik weêr schrijf. - Hoe maken het de Leydsche Brammen? - Adio! Adio!

L.K.


{==332==} {>>pagina-aanduiding<<}

Drie en veertigste brief.

Mejuffr. Susanna Bronkhorst aan den Heer Jakob Bronkhorst.

Rotterdam, 15. Januarij.

Waarde Broeder!

Zoo dra ik een oogenblik tijd had, beloofde ik u, toen ik te Hillegom van u ging, te zullen schrijven, - terwijl nog de overige Familie te bed ligt, dat is te zeggen, de oude Juffrouw Elzevier en mijne vriendin Lotje, en ik hier bij een heel goed kolenvuur zit, zal ik zien, dat ik zoo wat voor u nederkrabbel. Gij ziet, dat ik te Rotterdam mij bevind, en kunt Papa en Mama verzekeren, dat ik hier zeer naar mijn genoegen ben. Wat trof dat toevallig te Hillegom, dat daar net, terwijl wij daar een kop kossij gebruikten, uw vriend Walraven aankwam; gij zult met hem eene plaisierige terug reis gehad hebben, en het viel voor den voerman ook niet kwaad, die hem van Leyden naar Haarlem anders zou gebragt hebben, die had zijn geld gemakkelijk verdiend. Walraven was stiller dan naar gewoonte. Hij zag zoo peinsachtig, en, schoon hij tegen ons zeer beleefd

{==333==} {>>pagina-aanduiding<<}
was, was hij zeer ingetrokken. Ik hoop, dat hij zeer gelukkig worden zal, want hij is een zeer braaf jongeling, waaraan zich velen mogen spiegelen.
Gij hebt zeker het hart van Papa omtrent de vervolging van Kraaijestein gerust gesteld, en gij kunt hem verzekeren, dat ik noch in den Haag noch in Rotterdam iets van hem vernomen heb, en ik zou 'er ook nooit om gedacht hebben, zoo zich Papa daarover niet zoo ongerust gemaakt had. Ik voor mij houde alles voor belagchelijke uitstrooisels, die mij alleen onaangenaam zijn, omdat 'er mijn persoon in begrepen is. De Heer Elzevier heeft 'er zich, toen wij op weg waren, regt vrolijk meê gemaakt, als 'er maar iemand te paard aankwam, of ons van achter opreed, al was het een boere jongen, dan zeide hij: ‘Hoe is het, Suse! zou het koppel pistolen 'er aan moeten. Zou het de schaker Kraaijestein zijn?’ - En in den Haag gekomen wenschte hij mij geluk met ons behouden arrivement, en vroeg, of ook een expresse naar Amsterdam zenden zou, om de familie daarvan te berigten. Ik was, gelijk gij aan Lotje en haar Vader merken kondt, zeer welkom... en als men te huis die grillen omtrent Kraaijestein blijft in het hoofd houden, dan verzeker ik u dat ik mijn uiterste best zal doen, om verder mijn winterkwatieren in den Haag te houden. Woensdag ben ik

{==334==} {>>pagina-aanduiding<<}
den geheelen dag bij Lotje te huis geweest, daar wij den volgenden dag, bij tijds, naar Rotterdam zouden vertrekken; alleen heb ik eene kleine visite aan Madam Gibbon gegeven. Die lieve oude vrouw, wat was zij blij, dat zij mij weder zag. O zij is de deugd in menschelijke gedaante. Ik vond haar weder bezig in een liefderijk werk. - Zij had het zeer drok met een huisje te zoeken voor een jonge weduw met een kind, die haar door een Engelsch Kantoor te Amsterdam, met een van welker Compagnons, nu reeds overleden, hare ouders voorheen briefwisseling gehouden hadden, was aanbevolen. Ik heb haar zeldzaam met zooveel ingenomenheid van iemand hooren spreken, als van die weduwe. Zoo vele talenten had zij bijkans nooit in eenig mensch aangetrossen. Zij moest eene opvoeding gehad hebben, zoo als weinigen te beurt valt, en daarbij een vernuft, een scherpzinnigheid en oordeel, zoo als zij zelden gepaard zag. Zij was een Duitsche van geboorte, de dochter van een' armen Professor, die aan een Engelsch meisje gehuwd was. Haar Vader had haar in de Grieksche en Latijnsche taal onderwezen, en haar Moeder in het Fransch en Engelsch. Haar Vader was, toen zij 12 jaren was, overleden, en zij met haar Moeder naar Engeland geraakt. Daar had zij drie uren buiten Londen eenige jaren doorgebragt - en was op haar achttiende jaar gehuwd geraakt aan een Officier,

{==335==} {>>pagina-aanduiding<<}
die in een veldtogt tegen de Franschen gesneuveld was. Zij was, na dat haar Moeder overleden was, naar Holland vertrokken met aanbeveling aan eene rijke nicht te Amsterdam: maar deze was kort na haar aankomst daar overleden, en nu verkoos zij liever in Rotterdam te wonen, om haar kind, een jongetje van vijf à zes jaren, eene opvoeding te geven, meest ingerigt naar de Engelsche wijze. Zij was onderrigt, dat Madam Gibbon haar wel zou te regt helpen. - Ondertusschen beviel het haar in den Haag zoo wel, dat zij besloten had, om ten minsten dit jaar te Rijswijk of te Loosduinen een buitenverblijf te huren; haar Toby was nog zoo jong, dat het op geen jaar aankwam. Ik ben zeer nieuwsgierig, om die vrouw zonder wederga, zoo noemde ze mijne Gibbon, en dan zal dat ook wel zoo zijn, te leeren kennen. Ik sleet den avond bij mijn Lotje en hare ouders. Welke herinneringen van vroegere dagen. O, Koo! het was als of ik mij nog zoo in ons huisgezin bij het leven van onze zalige moeder bevond. Alles zoo lief, zoo stil, zoo huisselijk... niets van dat gedwongen, dat gemaakte, dat wilde... 't geen nu maar te veel in zekere familie plaats heeft. O wat herinnerde ik mij niet al bij die keurige bezorgdheid der Mama van Lotje in de kleine behoeften van het reisje van morgen. Zoo, zoo zorgde ook onze lieve Moeder in vroeger tijd, als ik mijne kleine reisjes zou doen.

{==336==} {>>pagina-aanduiding<<}
Wat kwam mij dat alles levendig voor den geest, toen wij gister morgen naar Rotterdam reden. Wat al aanbevelingen van voorzigtigheid, die uitvloeisels van het moederlijk hart... Ik paste alles zoo toe, en nog terwijl ik dezen schrijf, word mij het hart week... maar laat ik 'er maar afstappen. Nooit, nooit toch zullen wij die geliefde op aarde wederzien!...
Toen wij gister hier kwamen, onder escorte van den Heer Elzevier, aan het huis van Lotjes Grootmama, was ik getroffen over de gulhartigheid van die goede oude vrouw. - Hoe verrukt was zij over het bezoek van hare kleindochter - en hoe welkom was de Zoon. 't Was of 'er een glans van jeugdige vrolijkheid zich op haar gelaat vertoonde en of de rimpels, die de jaren op haar voorhoofd gedrukt hadden, ontspannen werden. O die liefde van de ouders tot de kinderen blijft toch volduren tot het graf... vooral van eene Moeder. 't Was mijn Willem voor en mijn Willem na... en mij dacht, dat ik kon bespeuren, dat zij de groote veertig jaren, die 'er zeker verloopen waren, sedert zij den vader van Lotje als een kind op haar schoot had, als een veel korter tijdperk zich voorstelde.
Gister na den middag hebben wij de ijsvermaken van de Maas reeds gezien, want het weêr begint zachter te worden, en Grootemama was 'er voor, want zij heeft de ge-
{==337==} {>>pagina-aanduiding<<}
wone drift van oude lieden, om maar terstond alles op te nemen; het mogt morgen dooijen - of misten, dan was het ongeraden, en dan zou 'er ook geen plaisier aan zijn. Wij reden dan reeds ten half drie, toen hadden wij al gedineerd, in eene koets met de oude Mevrouw, den Heer Elzevier en Lotje. 't Was een hemelsch fraaije dag. - 't Was toch wonderlijk zoo met eene koets van het groote hoofd af op de Maas af te rijden; 't is nog veel vreemder, dan met een nar. Dat heeft meer eigenaardigs. -
Welk een uitmuntend gezigt! Koo! 't Is een reis van Amsterdam naar Rotterdam waardig. Verbeeld u, een aantal kramers van allerhande soort, op kleine afstanden van elkander, en daar langs eene wemelende menigte van allerhande soort van menschen, rijken, armen - ouden en jongen - kleine kijkspelletjes - punch-huizen, broedertjes-kramen - kortom, alles wat gij u van eene kermis in het klein verbeelden kunt - en dat alles op het ijs van een' zoo breeden plas, als toch de Maas voor Rotterdam is. Wij reden stapsvoets en de zon scheen aangenaam. In een bogt der Maas bij 's Lands Werf zagen wij onderscheide ijsschuitjes door elkander zwieren. Gij kunt wel denken, dat ik toen voor eenige oogenblikken aan ons avontuurtje op de Zaan dacht... en een heele reeks van onaangename gevolgen.... De Maas wordt volkomen

{==338==} {>>pagina-aanduiding<<}
als eene gewone landweg gebruikt, een verschrikkelijk zwaar geladen wagen reed langs onze koets heen - aan de andere zijde een fargon, waarvan de kap neêrgeslagen was, en waarmede een' Heer, vrij luchtig gekleed, naar Delfshaven reedt, even eens als of het in den zomer was. - Wij waren verrukt, ik mag wel zeggen stom van verrukking, over alle de afwisselende tooneelen - schoon het genoegen op ons aller gelaat te lezen was. - De zon begon ondertusschen te dalen en scheen de oude Mevrouw Elzevier in het gezigt. ‘Hindert u dat niet Moeder,’ zeide Lotjes Papa. - ‘Neen! kind!’ zeide de oude Mevrouw.
De Heer Elzevier: Anders zouden wij deze jalouzij kunnen ophalen.
Mevrouw Elzevier: Neen! in het geheel niet - ik mag zoo een ondergaand zonnetje wel zien - ik kan het heel wel velen. - En het heeft wel wat rapport op mij, kinderen! (met een glimlach) Ik denk, kinderen! dat dit mijn laatste reisje van die soort wel wezen zal; nu weinige van mijne oude speelmakkers kunnen het mij nadoen..... Ik geniet dan een grooten zegen. Zoo oud worden meer menschen, maar zoo genoeglijk, zoo gelukkig oud te worden, alles te kunnen meê doen, en genieten... dan mag men zeggen, dat men lang leeft - want anders is het oud worden maar een langzaam sterven. -

{==339==} {>>pagina-aanduiding<<}

Ik zag, dat de Heer Elzevier en zijn dochter zoo wel ik aangedaan waren... maar of het de oude Dame merkte, weet ik niet, maar met eene aardige levendigheid zeî ze tegen mij, daar wij juist voor een der punchhuizen op het ijs waren, ‘als ik nu zoo van uwe jaren was, moesten wij hier eens afstappen, maar nu moet ik u generen, want wat zouden de menschen, en wel met regt, zeggen, als zoo een oud grootje in een punchhuis ging... maar ik zal het nu zooveel zien te vergoeden, als mogelijk is. Ik zal u een punch laten klaarmaken, die niet minder is, zoo ik mij verbeeld, dan die hier verkocht wordt.’ - En daar hadden wij, toen wij te huis kwamen, een punchpartij, die toch heel bedaard was. Maar zij blijkt op de familie eene andere uitwerking gehad te hebben, dan op mij - want de oude Dame en Lotje schijnen nog diep te slapen, en de Heer Elzevier, wiens kamer boven mij is, begint nu eerst te stommelen. Ik heb dezen nacht weinig of niet geslapen. Mijn gestel is niet geschikt voor geestrijke dranken.... Nu, Koo! gij moet mij eens schrijven, maar schrijf mij in den Haag, want Zaturdag gaan wij reeds terug; schoon de oude vrouw ons nog wel wat zou willen houden, maar men moet het haar niet te drok maken. Daar komt de Heer Elzevier naar

{==340==} {>>pagina-aanduiding<<}
beneden, nu het is tijd - het is kwartier over negen uur. Ik heb reeds van voor acht uur hier gezeten. Groet Papa, Mama en Wimpje - en ook Lise - en als gij broêr Bram eens te zien krijgt - dien ook bij gelegenheid van

Uwe lief hebbende Zuster

Susanna Bronkhorst.


{==341==} {>>pagina-aanduiding<<}

Vier en veertigste brief

De Heer Jakob Bronkhorst aan Mejuffr. Susanna Bronkhorst.

Amsterdam, 16. Januarij.

Geliefde Zuster!

Gij houdt wel uw woord, en hebt mij met een' heelen langen en lieven brief verrast. Gij weet, dat mijn talent juist niet ligt in brieven schrijven; Kantoorbrieven is een andere zaak. Dat gaat al veel zoo mannetje naar mannetje, en naar de slenterum, zegt Godefried, onze oudste Boekhouder. Evenwel aan u, Suse, durf ik wel schrijven, omdat gij mijne zuster zijt, die ik heel lief heb, gelijk gij zeer wel weet. Neem het dan, zoo eenvoudig als het is, voor lief, maar laat den brief toch aan geen mensch zien, vooral niet aan Lotje, want die zou zou 'er zeker den gek meê steken - en Lotje is toch een aardig meisje.... Maar ik heb u meer te schrijven, dan gij wel denken zoudt. En nog alzoo iets, daar gij raar van opkijken zult. Meid! 'er is dan een bitter leven hier in huis geweest, en gij zult niet ligt raden tusschen wie en wie - tusschen niemand anders dan

{==342==} {>>pagina-aanduiding<<}
Papa en den jongen Heer Kraaijestein. Een leven als een oordeel.... Ik zal het u zoo goed als ik kan verhalen. Mama, 't is zonde van de lieve vrouw, heeft in flaauwte gelegen. - Maar ik moet bij mijn tekst blijven. Eergister morgen, ja 't was Donderdag ochtend, zoo om elf uur, Papa zat op het kantoor, zag ik, terwijl ik, aan het raam dat onder aan de stoep komt, een pen stondt te versnijden, een jong Heer, die veel naar Kraaijestein leek, de stoep opstappen - hij was heel elegant gekleed - en na aangebeld te hebben, vroeg hij, of de Heer Bronkhorst te huis was. - Frans, die hem de deur had opengedaan, liet hem in de zijkamer, en riep mij, denkende, dat hij mij bedoelde. Zoo als hij mij zag binnen komen, zeî hij: ‘Neen, Koo! 't is uw Papa, dien ik spreken wil; maar gij moogt 'er wel bij blijven, ik heb voor u en voor de heele wereld geen geheimen. - Jongman!’ (zich met zijn gewone vrijpostigheid naar Frans keerende) ‘Jongman! ik wilde den ouden Heer Bronkhorst spreken -’ Ik zeî ondertusschen dat ik mij verwonderde over zijne visite - ‘Ei, ei,’ zeide hij, en stond in een ongegeneerde houding - ‘Hoe vaart uw lieve Zuster? -
Ik: Suse vaart, zoo ver ik weet, heel wel - zij is naar den Haag. - ‘Naar den Haag?’ was zijn antwoord. Ondertusschen was Papa

{==343==} {>>pagina-aanduiding<<}
boven gekomen, en kwam de zijkamer in, en zag vrij barsch - maar Kraaijestein keek nog vrij wat barscher. Papa begon te zeggen: ‘Mijn Heer Kraaijestein! Ik verwonder mij, dat gij mij in mijne bezigheden....’ En toen viel Kraaijestein met eene stem, waarvan ik beefde, hem in de rede - ‘Mijn Heer Bronkhorst! ik verwouder mij niet over dit uw kompliment, daar ik niets anders verwachten kon van iemand, die de vrijheid gebruikt, om op publieke plaatsen, Societeiten en Kossijhuizen, van mij te spreken, als iemand, die een' schandelijken toeleg op uwe dochter Mejuffrouw Susanna maken zou, dat ik niets minder voor zou hebben, dan om haar te schaken... Zulke zaken laat een fatsoenlijk man niet van zich zeggen, of hij moet bewijzen - hij moet bewijzen - of vergoeding van eer hebben. - Verstaat gij mij, mijn Heer Bronkhorst, en die bewijzen of vergoeding van eer kom ik vragen... of ik zal weten, waar ik mij die bezorgen zal...’ Papa werd zoo bleek als zijn poeijerjas... ‘Bedaar, bedaar, mijn Heer!’ stamerde hij op een' toon, zoo als ik Papa nooit had hooren spreken... ‘Wat bedaar,’ zeî Kraaijestein - ‘wat bedaar,’ en daar de zijkamerdeur open stonnd, klonk zijne stem zoo door den gang, dat Mama de deur van de andere zijkamer open deed,.. om te hooren

{==344==} {>>pagina-aanduiding<<}
en te zien, wat 'er gebeurde. - ‘Wat spreekt gij van bedaren... nadat gij mij de grootste beleediging in het publiek hebt aangedaan, bedaren... zoo gij misleidt zijt, dan zal ik bedaren. - Ik zou voor mij zelven het kunnen vergeven, maar gij hebt u niet ontzien, om, uit een haat tegen een man, die u nooit beledigd heeft, de schoonste en braafste jonge Dame uit Amsterdam aan de spotternij van 't publick prijs te geven. - Ik kom 'er voor uit, en dat schaam ik mij niet; ik zou het op het midden van den Dam zeggen, en mij tot een eer rekenen, Susanna Bronkhorst is de voortreffelijkste die ik ooit zag; ik zal om haar te verkrijgen, alles, alles, wat met de eer bestaanbaar is, wagen... en dat zweer ik u bij God en alles wat heilig is, dat zal ik... maar ik zal ook niet dulden, dat zij door wien ook, al was het door haar eigen vader, ten toon gesteld wordt. - Ik eisch dus bewijs, mijn Heer! voor hetgeen gij van mij de vrijheid neemt te verspreiden, dat ik voornemens ben, om uwe dochter te schaken... of dat gij mij zegt, van wien gij dien laster gehoord hebt...’ ‘Ga zitten, mijn Heer!’ zeide Papa, die geheel overrompeld was... ‘Excuseer mij,’ zeide hij, ‘een man, die onder zulk een verdenken ligt, behoort een fatsoenlijk Heer geen stoel te presenteren. - Zeg mij, want

{==345==} {>>pagina-aanduiding<<}
ik kan toch niet onderstellen, dat gij het verzonnen hebt, zeg mij, wie u dien schandelijken leugen verteld heeft?’ (ondertusschen was Mama in flaauwte gevallen en dit gaf veel drokte in den gang) Papa bedacht zich een oogenblik en zeide eindelijk: ‘Mijn Heer! Ik heb het niet verzonnen, daar hebt gij gelijk in; het is mij eerst op mijn Collegie verteld....’ ‘Van wien, van wien,’ vroeg Kraaijestein, met veel onstuimigheid... Papa aarselde... ‘De Heer van Eyk,’ zeide hij eindelijk - ‘Die oude..’ barstte hij toen uit, en ik geloof, dat hij een vloek tusschen zijn tanden smoorde. ‘Ik ga zoo onmiddelijk naar hem toe.’ ‘Ik bid u, blijf, mijn Heer!’ zeide Papa, ‘gij zult hem een' doodschrik op het lijf jagen.’ ‘'t Zal dan maar een lasteraar minder zijn op de wereld,’ zeî Kraaijestein en hij stampvoette... ‘Laat ik u mogen zeggen, mijn Heer!’ zeî Papa toen, - ‘laat ik u mogen zeggen, dat hij het van zijn ouden knecht, en die het van uw knecht George gehoord had; en die had het u zelf hooren zeggen.’ En, toen, o Suse! dat gezigt zal ik nooit vergeten, toen was het, als of 'er een vuur uit zijne oogen sprong, en hij zeî: ‘Die vervl..... hond - ik zal dien schelm, nog voor den middag, met een paar gebroken ribben, mijn deur uitsmijten. Heb ik daarom dien deugniet zoo-
{==346==} {>>pagina-aanduiding<<}
wel gedaan?... Heeft hij veroorzaakt, dat ik mij in een huis, waarin ik zoo gaarne in het gunstigst licht zou voorkomen, vertoond heb op eene wijze, waarvoor echter redenen waren, vooral daar 'er de goede naam van de beminnelijkste Dame mede gemoeid was.’... Papa zeide nog: ‘Mijn Heer! vergrijp u niet aan uw' knecht. Misschien hebt gij toevallig een enkel woord?...’ - ‘Hoe, mijn Heer!’
hernam hij alweêr in die volle drift, ‘ik zou een enkel woord hebben kunnen zeggen, waaruit de vervl... schelm kon opmaken, dat ik Mejuffr. uwe dochter zou denken te schaken... Maar ik ga heen... elk oogenblik, dat hij, nu ik dit weet, in mijn huis vertoeft, is te lang... op een' ander tijd zal ik mijn excuus komen maken - over de drift waardoor ik, bezield niet alleen voor mijne eer, maar voor den goeden naam van uwe dochter, mij misschien te hevig heb uitgedrukt.’ ‘Gij zijt geëxcuseerd, mijn Heer!’ zeide Papa, die zeker met genoegen zag, hoe Kraaijestein, toen hij de laatste woorden sprak, de deur van de zijkamer uitstapte, en naar de voordeur ging. Hij rukte die open, en na een beleefde buiging gemaakt te hebben vloog hij de trappen af....
Ik kan u niet beschrijven, Suse! in welke onsteltenis onze geheele huishouden was, en Papa nam een' goeden slok hosman, waar-
{==347==} {>>pagina-aanduiding<<}
door Mama weêr was bijgekomen. Ik trilde 'er zelfs ook van. Ik had nooit zoo iets bijgewoond. O die Kraaijestein.... Dat is een mensch, Suse! - Hij had meer van een leeuw, dan van een mensch. In de komedie daar heb ik Bingley of Cruys wel eens zoo hooren aangaan, maar dat was uit joks, en hier was het ernst, kompleet ernst. Papa is nu magtig met de zaak verlegen, en nog meer, dat hij hem nader zal komen excuus verzoeken. Een uur, na dat hij vertrokken was, kwam 'er een biljet aan Papa, waarin hij, met vrij wat omhaal van woorden, zegt, dat hij zijn' knecht reeds onder handen genomen, en uit de deur gestooten had, en waarin hij verder zegt: dat hij den een of anderen dag zijn kompliment bij Papa zal komen maken, en met een hem dan, op eene eerbiedige wijze, kennis hoopte te geven van zijne voornemens omtrent u.
Zie zoo, dat moest ik u eens schrijven, want gij zult daar nog al wat van opzien. Ik heb het 's middags Walraven verteld. Die schudde 'er het hoofd over, en zeî eenvoudig, toen ik hem alles verhaald had, en vroeg wat 'er hem van dacht: ‘dat Kraaijestein een deugniet is.’ - Dat kan ik hier niet in zien, en Papa ook niet. Althans die stond heel versteld, en gij weet, hoe of hij anders tegen hem is, dat hij in dit geval 'er zoo op gesteld was, om zich te zuiveren

{==348==} {>>pagina-aanduiding<<}
van het kwade gerucht, dat 'er omtrent hem liep. Wat dunkt 'er u van, Suse! - Maar zwijg toch, dat Walraven van hem zegt, dat hij een deugniet is, want daar zou anders moord en doodslag van kunnen komen. -
O als gij tijd hebt, schrijf mij dan toch eens weer. Ik lees zoo graag uw brieven. Ik heb mijn geheele leven nooit een' zoo langen brief geschreven. Ik heb 'er mij wel een uur of drie meê bezig gehouden en blijf met achting

Uw hartelijk genegen Broeder

Jakob Bronkhorst.


{==349==} {>>pagina-aanduiding<<}

Vijf en veertigste brief.

De Heer Louis Kraaijestein aan Mejuffr. Susanna Bronkhorst.

Amsterdam, 16. Januarij.

Mejuffrouw!

Gij zult u zeker verwonderen, wanneer gij mijne onderteekening ziet, dat gij van mij eenen brief ontvangt, maar mijne eer (1) welker waardering gij mij niet kwalijk nemen kunt, noopte mij tot dezen stouten stap, welken ik hoop, ja van uwe edelmoedigheid vertrouwen durf, dat gij regtvaardigen zult, wanneer gij aan het einde van dezen brief gekomen zijt (2). Ik heb toevallig vernomen, waar gij u onthoudt, en verzoek dus verschooning, dat ik u met mijn geschrijf lastig valle, en daardoor voor eenige oogenblikken uw genoegen afbreke, maar gij zult u overtuigd houden, hoop ik, dat ik althans genoegzame reden heb, om de pen op te vatten. Ik beken gaarne, en wat zou het mij baten zoo ik het al niet bekende, 't is geheel Amsterdam en dus zeker ook u niet onbekend, dat ik, verre af van naauwgezette stijfheid.... Neen! laat ik liever 'er regt voor

{==350==} {>>pagina-aanduiding<<}
uit komen zoo als het is, dat ik los van zeden, mij te zeer aan onderscheide vermaken verslingerd, ja somtijds aan buitensporigheden heb schuldig gemaakt, die ik in bedaarde oogenblikken verfoei, als verre beneden mijn verstand (3). Opvoeding, middelen, verkeering, in 't kort, honderde oorzaken hebben zamengewerkt om mij ongelukkig zoo te maken als ik ben, en werken nog, nog zeer krachtig, zamen, om mij die te doen blijven, van welken gij en vele verstandige en brave uwer sekse met regt eenen afkeer hebben.
Het ontbreekt mij aan woorden, om u te zeggen, welk een indruk de toevallige ontmoeting, welker oorzaak voor u zoo noodlottig zou hebben kunnen zijn, eensklaps op mijnen geest - op mijn hart gemaakt heeft. Ik geloof zelfs, sta mij dien hoogmoed (4) eens toe, dat ik uwe verwondering over mij zag, toen ik de eer had, op dien onvergetelijken dag, bij het diné in den Otter (5), aan uwe zijdete zitten. Nooit, dat verzeker ik u bij alles wat groot, goed en heilig is (6), nooit heb ik, dan sedert dat ik u gesproken heb, met vaster besluit bezield (7) geweest, om mijne losse levenswijze te laten varen, en mij toe te leggen, om eenigzins de voetsporen te drukken van die ware voortreffelijkheid, welke ik door u zie, dat door de menschelijke krachten bereikbaar is.... Gij houdt dit misschien voor de taal van eenen vleijer (8), en

{==351==} {>>pagina-aanduiding<<}
zij heeft 'er den schijn van. Gij vraagt waarin ik die voortreffelijkheid ontdekt heb? O sta mij toe, dat ik door mijne noodlottige ondervinding vele menschen, vele vrouwen; en, onder de laatste, ook nu en dan verstandige en brave heb leeren kennen. Maar dat heeft mij juist het groot onderscheid tusschen haar en u doen ontdekken. Uw gedrag jegens mij, het gedrag van Mejuffrouw Susanna Bronkhorst, een ideaal van vrouwelijke reinheid en braafheid, jegens mij, ongelukkig afgedwaalden jongeling, dat gedrag heeft mij niet alleen bevestigd, omtrent al het goede, dat ik van u gehoord had, maar heeft zelfs verre mijne verbeelding overtroffen. Wanneer mij anders het toeval in het gezelschap van verstandige en brave meisjes bragt, werd ik door dezelve zoo niet stuursch behandeld, ten minste op een' afstand, als iemand die uit een lazareth komt, waar eene besmettelijke ziekte heerscht. Bij u ontmoette ik bescheidenheid, minzaamheid, gulhartigheid, en, mag ik het zoo heeten, eene zekere vertrouwelijkheid. - O zoo de Hemel mij bij den eersten stap, dien ik, als jongeling, op het pad des levens zette, zulk een Engel had doen ontmoeten, voor hoevele buitensporigheden zou ik bewaard gebleven - en - God (9) weet - welk een braaf en groot man geworden zijn!... O zoo het mij nog gebeuren mogt, dat de hand van eene Engel, als gij zijt, mij opbeurde, wie weet,

{==352==} {>>pagina-aanduiding<<}
wat 'er nog van mij te regt kwam. - Denk dit eens in, en verstoot mij niet (10).
Maar dat zult gij immers reeds in uw hart gedaan hebben, en, zoo gij mij weder ontmoet, zal ik daarvan zeker de ongelukkige uitwerksels ondervinden, wanneer gij hoort, gelijk gij misschien reeds, voor dat gij uit Amsterdam vertrokt, gehoord hebt, dat ik het goddeloos ontwerp zou smeden.... ik aarsel bijna om het u met ronde woorden te schrijven,... om u, als de gelegenheid zich opdeed, op eene geweldadige wijze te vervoeren (11).... Een ondeugend ondankbare knaap, die meer dan zes jaren zijn brood bij mij gewonnen heeft, en dien ik wel, zeer wel (12) meen behandeld te hebben, heeft de stoutheid gehad, dit uit te strooijen. In volle woede, eer ik den (13) dader kende, heb ik mij naar het huis van uw Papa begeven, daar ik wist dat uw Papa deze zaak, die hij entre nous toch liever had mogen zwijgen (14), meer dan eenmaal op openbare plaatsen verteld had. Met die drift bezield heb ik de rol (15) gespeeld van eenen half razenden door gramschap; tot dat ik eindelijk licht van uw' Papa kreeg. Ik ben toen in dezelfde vervoering naar huis gevlogen, en heb op heeter daad den ondeugenden Georg de deur doen uitwerpen, nadat hij althans schriftelijk onderteekend had, dat hij, zonder den minsten grond, dit gerucht had uitge-
{==353==} {>>pagina-aanduiding<<}
strooid - maar ik zal u het oorspronkelijk stuk hier insluiten, dan kunnen zich uwe oogen overtuigen, maar ik verzoek het ten spoedigste terug (16), om dat het mij zou kunnen dienen, om nog ongeloovigen den mond te stoppen. -
Bedenk eens, Mejuffrouw! hoe zoowel dat gerucht, als de gevolgen daaruit voortgevloeid, mij moeten getroffen hebben; en o dat ik u kon doen bezeffen, in welk een nooit voorheen ondervonden neerslagtigheid ik gestort ben, daar ik niet weten kon, welke uitwerking dat schandelijk gerucht op u gemaakt hebbe. Ik hield mij ongelukkig maar al te zeer overtuigd, dat misschien alle mijne pogingen vruchteloos zouden geweest zijn, om mij uit de diepte, waarin ik gezonken ben, in uwe verbeelding, een weinig op te beuren, al had de ongegrondste en ondeugendste laster mij niet dieper dan ooit te voren ter neêrgeploft. Ondertusschen gij zijt edelmoedig, en de regtvaardigheid is eene deugd, die zonder edelmoedigheid zelfs kan uitgeoefend worden. Ik houde mij verzekerd, na hetgeen ik u geschreven heb, zult gij, volgens uwe grondregels handelende, mij geregtvaardigd achten van dat gerucht.
Eene zwarigheid misschien, eene bedenking blijft bij u overig, althans dat mag ik onderstellen, hoe toch mijn knecht George alles zoo geheel heeft kunnen versieren. En tot de oplossing hiervan moet ik u eene zwakheid,

{==354==} {>>pagina-aanduiding<<}
een gebrek belijden, dat vele jonge lieden van mijnen stempel hebben, iets dat ik afkeur, en waarvoor ik mij, door deze zoo noodlottige ondervinding gewaarschuwd, voorts hoop te wachten. Ik ben zeer gemeenzaam met mijne bedienden, en was zulks dus ook met den ondeugenden George. Van de bewuste narpartij (noodlottig schreef ik bijna, maar neen! te veel, te veel genoegen heeft mij derzelver herdenking veroorzaakt, om haar dien treurigen naam te geven) van de zoo aangename narpartij te huis komende, was ik in een uitstekend vrolijke luim, niettegenstaande dat uw Papa mij min vriendelijk bejegend had dan ik wel wenschte, en mogelijk, dat oogenblik verdiende. - Ik had niemand, dan George, om bij uit te boezemen, welk een hemelschen dag ik in uwe tegenwoordigheid gesleten had. Ik ontheiligde uwen naam door dien in de tegenwoordigheid van dien schelm te noemen, ja ik had de onvoorzigtigheid om uit te boezemen, dat herinner ik mij, Susanna Bronkhorst moet de mijne (17) worden.... En die lage schurk maakte daaruit op, dat ik mij van het ondeugend middel, het welk ik niet weder noemen zal, zou bedienen, en verpraatte dat aan een' babbelachtigen knecht en zoo kwam het, door eenen anderen snapper uw' vader ter ooren.
Zie daar de ontknooping, wel eenvoudig, maar die ik wenschte, dat vereerender voor mij

{==355==} {>>pagina-aanduiding<<}
mogt wezen... Indien men mij echter vroeg, of ik nog volhard bij de toen uitgeboezemde gevoelens... ja! ja! - zou ik antwoorden... ik (18) bemin, ik aanbid de voortreffelijke... maar vergeef mij, dat ik het u schrijve. Doorschrabben, neen! dat kan ik niet, want het is zoo waarachtig als ik leef. - O mogt, mogt ik maar van uwe hand (als gij mij het biljet van den onwaardigen terug zendt) acht woorden ontvangen. Ik haat u niet. Ik vergeef het u. Blijder oogenblik zou 'er nooit geweest zijn voor hem, die zich met eerbied voor uwe deugd, en een hart gloeijende van den zuiversten hartstogt noemt

Uw hoogachtende Dienaar

Louis Kraaijestein.

Biljet van George.

Ick beken op, rekwesisie fan, men Heer Lowies Crayesteyn dat ik George Loopik, al eene ondeugente skelm geloogen hep, dat Menheer Lowies Crayestein ooyt zouw gezyt hebbe juffroouw Bronkhors fan de Keysergraft te selle schake; dat dikklareir ick bei deuzen, en sal deuze dikkllarati, als het geyst wort, mit sollenele ede, beswere.
Amsterdam de 14 den Jannewary....
George Loopik.


{==356==} {>>pagina-aanduiding<<}

Zes en veertigste brief.

De Heer Louis Kraaijestein aan den Heer Pieter de Graaf.

Amsterdam, 16. Januarij.

Met uw permissie, vriend Pieter! dat ik, eer ik aan u doorschrijf, mij het zweet even afdroog. Ik heb daar een' brief aan Santje geschreven. Die heeft mij wel vijftig maal zooveel moeite, als twintig brieven aan u gekost. Ik heb u reeds door George laten weten, hoe mijne affaire met den ouden Bronkhorst is afgeloopen. Wat zegt ge, heb ik de rol niet uitmuntend gespeeld? Zij viel mij zelf onder het spelen in de hand. Het was dan een heerlijk tooneel uit een Blijspel. Althans voor mij, want voor al de overige was het te tragiek. De oude knaap was zoo bang voor mij, als of hem de Duivel in vleeschelijke gedaante verschenen was. Hij stond op zijn pootjes te trillen, als een Juffers hondje; het ergst van allen was het voor mij, om vol te houden, toen ik den ellendigen mutsebol van de oude draak (alias Mevrouw Bronkhorst) even door de deur van de andere zijkamer zag ko-
{==357==} {>>pagina-aanduiding<<}
men.... Misselijk staat de schrik op de meeste aangezigten, maar het allervreemdst op den platten grond van het gelaat eener grijze Coquette in haar deshabillé. Evenwel ik hield mijn contenance. Ik zette mijn strot dan maar ter degen op... en ik verzeker u, dat mijne stem heerlijk door den gang donderde. - Wat was de oude innerlijk blij, toen ik naar de deur van de zijkamer; en zigtbaar was zijne vreugde, toen ik naar de voordeur afmarcheerde. Hij zag als iemand die een fellen aanval van het graveel krijgt, als ik hem sprak van mijne visite te herhalen, dat ik toch niet denk te doen, voor dat mijne Suse weêr terug zal zijn gekomen. Maar dat was het nu niet, waarover ik u wilde onderhouden, want schoon Georg u alles niet zoo naauwkeurig zal beschreven hebben, zou het toch te veel naar zotte eigewaan lijken, als ik u dat tafereel met al zijn kleuren schilderde, waarin mijn ik het hoofdbeeld zou uitmaken. Gij weet, dat ik daartoe
veel - veel te zedig ben. Neen, Piet! deze brief strekt, om u inliggenden brief aan Suse te laten lezen. De brief is veel te mooi en te leerzaam voor iemand, als gij zijt, dan dat ik dien u niet zou mededeelen. Wat doet men niet een ellendige moeite, om de brieven van geleerde mannen, als zij naar de oudvaders verhuisd zijn, niet alleen in het licht te geven, maar zelfs de zwaarste plaatsen, die 'er velen in zijn, op te helderen, en men ziet 'er dikwijls dingen

{==358==} {>>pagina-aanduiding<<}
in, waarom de goede zielen in hun heele leven niet gedacht hebben.
Ik heb nog al wat rede om te denken, dat vele onzer brieven langer dan onze hooge personen duren zullen; althans sommige (want ik denk, dat 'er tusschen u en mij wel eens een verongelukt: Trouwens, veel van u kunnen 'er niet verloren gaan, omdat gij een trage schrijver zijt) heele fraaije brieven aan heele mooije meisjes. O die goede zottinnetjes zijn zoo... zoo zuinig in het bewaren van minnebriefjes, als de oude wijven op het bijmalkander houden van quitantiën. En zij bergen ze dan somtijds op maar heele lieve plaatsen. Ik heb die wel eens daardoor een weinig gekreukeld gezien. Of nu Susanna Bronkhorst, die in zoovele opzigten eene uitzondering op hare sekse is, ook in dit geval eene exceptie zijn zal, en mijn heel fraaijen brief, die mij waarachtig twee kostelijke uren tijds gekost heeft, misschien ongelezen op het vuur zal gooijen weet ik niet, maar neen! zij zal 'er toch wel eens in gluren, als zij hem toch heeft opengedaan.... Gij zult niet vergeten om den brief ter deeg te verzegelen, en wat netjes. Gij hebt zoo een fraai cachet, ik geloof, dat het de Hoop vertoont, althans het is zoo eene zedige half naakte Juffrouw uit de Christelijke Mythologie met een anker met bloemen, dat moet gij gebruiken, en den brief op de schuit, en niet met de Post naar den Haag ver-
{==359==} {>>pagina-aanduiding<<}
zenden. Ik zal nu vervolgen met u mijn groot plan te openbaren, omdat dan de brieven die ik aan Susanna schrijf, menschelijker wijs gesproken, bewaard zullen blijven, en wel vrij wat duisters, wel wat contrasterends zullen bevatten, dat gij zelfs na mijn' dood niet zult kunnen ophelderen, heb ik besloten, om, althans met dezen eersten brief een begin te maken, met Noten op denzelven ter opheldering van de zwaarste plaatsen te geven. Ik heb daarom in den brief flaauw met potlood (1) (2) enz. geplaatst. Gij begrijpt, dat gij die 'er ook uit moet maken, met gom-elastiek, eer gij den brief
verzendt, zoodat 'er geen spoortje van overblijft. Nu moet gij een portefeuille aanleggen en daarop een wit hartje laten plakken en zet 'er dan op:

NOTAE

VIRI.... ISSIMI

LUDOVICI KRAAIJESTENII

IN SUAS

EPISTOLAS AMATORIAS

AD

ISSIMAM... ISSIMAM... ISSIMAM... PUELLAM

SUSANNAM BRONKHORST.

{==360==} {>>pagina-aanduiding<<}

Hier beginnen mijne Noten. Dit zeg ik nu in navolging van de oude Historieschrijvers. Die om de lezers in het gevoelen te versterken, dat het het begin van het werk en niet het einde is, meestal aanvangen: Hyr begint dat Bouck van dat of van dat. - Nu tot mijne Noten.

‘(1) Eer is een ding, waarvan de schrijver dezes briefs gebruik maakte gelijk van alle die soort van zaken, waaraan het vooroordeel der menschen veel gewigt heeft leeren hechten. Maar daar de eer bij de vrouwen iets is, waarvan zij gaarne hooren spreken, schoon zij het voor heel wat anders houden, dan de schaduw der deugd, zoo als de ouden en misschien nog sommige hedendaagsche meenen, moet een verstandig minnaar bij de braafste meisjes altijd met dat ding, al ware het dat hij dezelve honderd malen verzworen en verloren had, voor den dag schieten.’
‘(2) Deze geheele volzin moet als een kompliment worden aangemerkt, want de schrijver was verre van verschooning te vragen voor zijn bedrijf, hij deed het volstrekt ongenoodzaakt, en geheel vrijwillig, en het had hem geene moeite hoegenaamd gekost om te ontdekken, waar S.B. logeerde, daar hij het adres van haar

{==361==} {>>pagina-aanduiding<<}
vriendin wel twee maanden reeds gehad heeft.’
‘(3) Beneden mijn verstand. Daar is meer waarheid aan, dan sommigen van de kennissen en vrienden van den schrijver zullen meenen, want hij was waarlijk verheugd. Zijn verstand begreep zeer duidelijk, dat hij ter bereiking van wezenlijk geluk een' heel anderen weg zou moeten inslaan. Dus hier zou men veelligt den schrijver van valschheid beschuldigen, maar dit is geheel hier het geval niet. Schoon geen betrachter der deugd, was hij in bedaarde vlagen overtuigd, dat goede zeden alleen de leidsvrouwen waren tot wezenlijk geluk. Maar hij verkeerde in de situatie van Mevrouw Medea: Video meliora proboque deteriora sequor.
(4) Hoogmoed. Elk die den schrijver gekend heest, moet zich verwonderen over het mengsel van zijn opregtheid en valschheid dat in dezen brief gevonden wordt. Hier spreekt hij van zijn hoogmoed, zoo maar vlak en plat weg - en hij deed wel, want 'er was misschien geen hoogmoediger mensch onder de zon: evenwel vermomde hij zich hier zeer, daar hij het doet voorkomen, als of zijn hoogmoed maar alleen in dit geval werkt.’
‘(5) Den Otter, een fatsoenlijk Logement op den Dam van de westzijde van

{==362==} {>>pagina-aanduiding<<}
Zaandam, waar men 's zomers en 's winters baars kan eten, en een heerlijk gezigt heeft in de Buiten- en Binnen-Zaan, wanneer de Amsterdamsche Dames en Heeren dat Dorp met hunne hooge tegenwoordigheid vereeren per jagt of per nar.’
‘(6) Die eed heeft den schrijver veel meer moeite gekost, dan anders vijf en twintig eeden en vloeken. Zonder te vloeken of te zweren, wilde hij toch een zware en krachtige betuiging doen, die vrij wat gewigt zou kunnen hebben op het hart van het meisje. Hij was 'er dus zeer op gesteld, dat men deze uitvinding naar derzelver verdienste waardeerde.’
‘(7) Hier drukte zich de schrijver, schoon een Westersch mensch, een weinig Oostersch uit, hij moest eigenlijk gezegd hebben: Sedert dat ik mijn oog op u liet vallen, heb ik wel eens gedacht, of ik mij nog niet wat zou kunnen verbeteren. Maar daar de schrijver van tijd tot tijd wel eens een enkel dichtstuk maakte, zou men dit als poëtisch prosa kunnen aanmerken.’
‘(8) De schrijver wenschte weder, dat men hier gedachtig ware, dat dit wat gereleveerd is uitgedrukt, schoon hij in der daad zeer bewonderde het gedrag van Susanna Bronkhorst in vergelijking

{==363==} {>>pagina-aanduiding<<}
van vele prudes en preutsche schoonen; maar hij kon niet ontkennen, dat hij juist hier door de allersijnste vleijerij bij het meisje het allerteederste punt wenschte te roeren, door haar hier hoop te geven, om zijne bekeerster en hervormster te worden. Het was een dier passages, waarvan hij zich niet de minste uitwerking beloofde.’
‘(9) De schrijver stond in den wil om hier liever te schrijven: de Hemel weet, maar hij moge geweest zijn wie hij wil, hij was 'er altijd voor, om niet dan in de uiterste noodzakelijkheid de dingen bij andere namen, dan bij hun regten, te noemen. Wat men eigenlijk met den Hemel meent, verklaarde hij eerbiedig niet te verstaan. Hij dursde van vroome tooneelspel-dichters, die zich meest met dat personificeren van den Hemel opgehouden hebben, niet denken, dat zij den God Uranus aanbaden, want dan zijn zij afgodendienaars geweest: en maller dan hij in 't eerst zich had voorgesteld - maar zij zijn toch van het pad geweest - die zedige verknoeijers - Adres aan de geradbraakte Gijsbrecht van Amstel, met al die Hemels enz. Lieden, die zoo naauw van gemoed, of keteloorig zijn op religieuse wisjewasjes, moeten maar uit den Schouwburg blijven,

{==364==} {>>pagina-aanduiding<<}
en liever Ursinus over den Heidelbergschen Katechismus in hun binnenkamer lezen, dan een Treurspel gaan kijken. Susanna zal wel bij die uitdrukking staan op te zien... maar deze uitdrukking moet men alleen aanmerken, als de stemverheffing van een redenaar, ten einde zijne toehoorders wakker te houden. En de schrijver heeft 'er nog mede bedoeld aan te duiden, dat hij bij lang na geen Atheist was. Want dat was hij niet, schoon hij zich een heel ander denkbeeld van een Opperwezen vormde, dan vele Kerkuilen, Pilaarbijters enz. enz.’
‘(10) Hier blijkt duidelijk de vrucht van de lektuur van sentimentele schriften. De schrijver, schoon geheel niet sentimenteel, in den verbasterden zin van het woord, had echter op zijn' tijd gevoel, en wist zich, als het te passe kwam, daarvan nog al wel te bedienen. Anders was zijn geloof, of liever kennis aan Engelen niet heel groot.’
‘(11) Het harde woord schaken is de schrijver hier met studie voorbij gegaan, opdat het meisje zich zeer verwonderen zou over zijne verregaande delicatesse. Natuurlijk moest dus Susanna redeneren. Is iemand zoo delicaat zelfs omtrent woorden, hoe delicaat moet hij dan niet in zaken zijn. Dit is wel een heel mooi,

{==365==} {>>pagina-aanduiding<<}
maar, dat jammer is, geen altijd zeker doorgaand besluit.’
‘(12) Zeer wel. De schrijver heeft daarvoor altijd bekend gestaan onder alle zijne dienstboden, dat hij ze altijd uitstekend wel behandelde. Zij zouden hem wel op hunne handen gedragen hebben, en zelfs voor dezen George had hij zoodanig gezorgd, door hem een tapperij te Rijswijk te laten koopen, dat hij zich niet beklagen kon, op eene zoo alzins bijzondere wijze uit zijn' dienst gejaagd te zijn.’
‘(13) Hier werkt de poëtische genie, of de geest van verdichting zeer sterk in den schrijver, want van andere zijden is men zeker onderregt, dat hij juist zijnen knecht George had aangezet, om zoo iets van zijnen Heer uit te strooijen.’
‘(14) De schrijver deed hier een zijdelingsche poging om den vader van Susanna Bronkhorst in een ongunstig licht te doen voorkomen; iets dat hij en alle lieden van zijn stempel altijd van het uiterste belang rekenen, om de harten der meisjes van hunne eigentlijke beschermers los te maken; en als hun dat gelukt is, moeten die arme duifjes wel een anderen beschermer opzoeken en wie zouden dat anders zijn dan hare minnaars.’ -
‘(15) De rol. Hier was de schrijver, buiten zijn oogmerk, zeer nabij aan de

{==366==} {>>pagina-aanduiding<<}
waarheid in zijne uitdrukking, want hij had, inderdaad, zonder het minste gevoel van drift, de rol van eenen razenden gespeeld, en wel zoo gelukkig en natuurlijk, dat hij het heele huisgezin in de deerlijkste verwarring bragt.’
‘(16) Hier schijnt de schrijver een vol vertrouwen op Juffr. Susanna Bronkhorst te stellen, maar hij had hier mede zeker nog een ander oogmerk, om namelijk haar langs dien weg uit te lokken, om hem eenige regels te schrijven. Kon hij haar in eene briefwisseling ingewikkeld krijgen, dan zou hij zijn spel wel half gewonnen achten.’
‘(17) De schrijver heeft de geheele tegenwerping gemaakt alleen met het oogmerk om gelegenheid te hebben, om dit zijn zoo stellig besluit aan Susanna langs dien weg bekend te maken. Daar hij bekend stond voor een knaap, die, hoeveel hij praten mogt, nog meêr deed, dan hij praatte, en, bij alle zijne eigenschappen van een kind af voornamelijk, die van koppige onverzettelijkheid voegde, moest deze verklaring noodzakelijk bij Juffr. Bronkhorst veroorzaken, dat zij met- zeer veel angst deze passage las, als niets minder behelzende, dan eene dadelijke verklaring van oorlog, waarvan althans een der partijen vastelijk

{==367==} {>>pagina-aanduiding<<}
besloten had, eer omtekomen dan te zwichten.’
‘(18) Daar rolt den schrijver de liefdesverklaring, als toevallig, uit de pen, en nu, zoo 'er nog eenige zweem van twijfel overbleef, nu was zij zeker onderrigt, dat hij haar beminde en aanbad. De eed, dien hij volgen laat, draagt alle blijken van welmeenendheid. In het kort, deze passage is een van de opregtste, die in den geheelen brief voorkomt, en was eigenlijk de reden van den geheelen brief.’

Zie, als Cicero die moeite genomen had, welke ik met dezen brief nu genomen heb, wat zou het een schat van tijd aan honderden van uitleggers hebben uitgewonnen, en hoe veel beter zou de Romeinsche Consul instaat geweest zijn om te zeggen, wat hij zelf meende, dan zij, die zooveel eeuwen later leefden. En die man, welke zoowel als uw vriend Louis niet ontbloot van eerzucht was, schoon die een ander voorwerp had, zal zelfs niet onverschillig geweest zijn, of het nageslacht hem wel of kwalijk verstond. Zoodat ik mij, met alle mij natuurlijk eigene nederigheid, hier al vrij wat malen wijzer acht, dan die doorluchtige Romein, die wel heel slim was, maar juist niet altijd net wist, wat meest tot de uitbreiding van zijnen roem verstrekte. Nu de hoogmoed is een domme

{==368==} {>>pagina-aanduiding<<}
schelm. Hij heeft een zoo verschrikkelijk hoogen borst, en loopt zoo geweldig achterover, dat hij somtijds over een strootje struikelt, en daarover ellendig te vallen komt: en dat zelfde strootje zou hem zeker in het oog gevallen zijn, als hij de moeite genomen had, van tijd tot tijd eens naar beneden te kijken in de onderstelling, dat het toch mogelijk was, dat 'er op de eene of andere plaats wat in den weg lag.
Nu,Piet! als gij den brief aan Suse gelezen hebt, met mijne kostelijke Noten 'er bij, zult gij toch de nommers in potlood 'er zeker uitmaken, den brief verzegelen, en dan op de Haagsche schuit bezorgen, zoo als ik bevolen had. Zoodra 'er eenige verandering in mijne omstandigheden komt, zult gij meer weten. - Vaarwel broertje!

L.K.


{==369==} {>>pagina-aanduiding<<}

Zeven en veertigste brief.

Mejuffr. Susanna Bronkhorst aan den Heer Jakob Bronkhorst.

Rotterdam, 18. Januarij.

Waarde Broeder!

In plaats van Zaturdag, zoo als ik u schreef, zullen wij eerst morgen van Rotterdam gaan. Heden morgen onder het ontbijt zat de Heer Elzevier wat te badineren - de oude Dame en Lotje waren zeer in haar schik, en gij weet, dat ik het geluk heb, om diep te deelen in de genoegens van mijne vrienden. En als hunne vrolijke aangezigten zich in mijne ziel spiegelen, zou die wel droevig gesteld moeten zijn, als zij niet van die vrolijkheid overnam; maar na een korte poos bragt de meid aan den Heer Elzevier een brief binnen, waarin twee brieven waren, die Mevrouw Elzevier gisteren in den Haag ontvangen had, en die zij mij zond, niet wetende, of dezelve iets pressants behelsden, de een van uwe hand; en de andere van eene, die ik zoo oogenblikkelijk niet herkende. Ik brak dien met het min bekende opschrift eerst open

{==370==} {>>pagina-aanduiding<<}
en zag, dat hij van den Heer Kraaijestein was. Ik ontroerde zeer, zoodat de vrienden het duidelijk merkten... en de inhoud van den brief deed die ontroering juist niet verminderen; - toen las ik den uwen, die mij, omdat hij van uwe hand en zoo heel broederlijk, zoo openhartig en gul geschreven was, mij zeer aangenaam was aan de eene zijde, maar die ook aan de andere mij bedroefde, omdat hij mij in het breede het onaangenaam voorval, dat aan ons huis heeft plaats gehad, bevestigde. Foei! dat ik de oorzaak ben van zulke gebeurtenissen aan het huis van mijn Papa... en echter ik ben volkomen onschuldig. Ik las beide brieven nog eens over... en was op nieuws door beide zoo zeer getroffen, dat de drie vrienden duidelijk bespeurden, dat mijne aandoening toenam. ‘Is Papa of Mama iets overgekomen... op een mensch is weinig staat te maken?’ zeî de oude Mevrouw met zekere bekommering, Neen, Mevrouw! antwoordde ik, beide schijnen welvarende... maar de brieven zijn toch van geen' zeer aangenamen inhoud. Ei, mijn Heer! lees gij den brief van mijn broeder aan de vrienden voor. Ik heb voor goede vrienden geen geheimen. Hierop las de Heer Elzevier uw' brief. Allen stonden zij meer of min versteld over deszelfs inhoud.... En toen uw brief was afgelezen zeide ik tegen Lotje: De andere brief is van den Heer Kraaijestein zelf, maar

{==371==} {>>pagina-aanduiding<<}
van eenen inhoud en geschreven in eenen toon, dat ik denzelven wel aan mijne goede vrienden wil laten lezen, maar niet gaarne in mijne tegenwoordigheid zou hooren voorlezen. Ik zal hem u hier insluiten, Koo! dan kunt gij ook eens zien, welk een vreemd stuk het is. Gij moet hem vooral voor u houden en Papa noch iemand laten blijken, dat ik van Kraaijestein een letter ontvangen heb. Toen de Heer Elzevier en Lotje beide dien brief gelezen hadden (want de oude Dame zeide, dat zij hare oogen te lief had, om een' zoo langen brief te lezen, waarmeê zij eigenlijk niets te stellen had) zagen zij mij en elkander beurtelings aan. ‘Suse!’ zeide eindelijk de Heer Elzevier, ‘die Heer Kraaijestein is een gevaarlijk man. Zijn brief is een mengsel van vleijerij en stoutheid, ik zeî haast baldadige stoutheid, die ik niet dacht, dat iemand zich omtrent u zou hebben durven veroorloven. Hij vertoont zich ja nu en dan als een boeteling... maar 't is met fierheid - een inmengsel van wrevel.... Hij wringt zich als een slang in allerhande bogten... en de een is schoonschijnender dan de ander....’
Ik: Wat moet ik doen, mijn Heer! uw raad zal ik volgen, als dien van een verstandig en bedaard man, en een welmeenenden vriend...
De Heer Elzevier: Op staande voet durf ik niet zeggen wat gij bepaaldelijk doen moet,

{==372==} {>>pagina-aanduiding<<}
maar althans ik weet, wat gij niet moet doen. Gij moet hem volstrekt niet schrijven. Hij meene het dan goed of kwaad met u, dat wil ik in het midden laten, maar hij zoekt u tot eene briefwisseling uit te lokken... en die moet gij volstrekt vermijden. Het biljet van zijn ondeugenden knecht moet hem, best nog door een ander, zonder een letter schrift van u, worden terug gezonden... maar een zoo ondernemende karel zal het 'er niet bij laten. Ik beklaag u.
Charlotte (hierop den brief nog eens doorgeloopen hebbende): Wat is het jammer dat iemand van een zoo edel verstand zoo moet mistrouwd worden. Zie welk een fraaije en losse stijl (en hier volgde een vergelijking, Koo! die waar was, maar mij zeer deed) 't moet dan een bekwame jongen zijn. Welk eene uitnemend fraaije hand!
De Heer Elzevier: Ja, lieve kind! ik heb mij over zijne letteren, zijnen stijl, zijn schrijftrant verwonderd, maar den brief van Suses broeder, waarop gij zoo aanstonds eene mingunstige aanmerking bij vergelijking maakte, heeft mij meer voldaan, omdat hij natuurlijk en eenvoudig - in het kort, omdat hij waarheid was.
Charlotte: Maar, Papa! zoudt gij dan denken, dat die brief van Kraaijestein onwaarheid is.
De Heer Elzevier: Door al de fraaiheden

{==373==} {>>pagina-aanduiding<<}
heen zie ik 'er iets gemanierds in. 't Schijnt zoo los weg geschreven, maar, geloof mij, Lotje! 'er is geen volzin, misschien geen woord in, of het is bestudeerd. Gij moet begrijpen, meisje! die Kraaijestein is een geraffineerd man.
Charlotte: Maar zoudt gij dan denken, Papa! dat hij niets meent met alle die betuigingen van hoogachting voor mijne vriendin; dat kan ik niet gelooven.
De Heer Elzevier: Indien Suse 'er niet bij zat, zou ik daarover meer verkiezen te zeggen, maar gij maakt, dat ik 'er toch wat van zeggen moet. Kraaijestein, die een groot gedeelte van zijn tijd heeft doorgebragt, zoo ik mij verbeeld, in de verkeering met allerhande soorten van vrouwen, die daarbij een knaap is, die een goed oog en een siksch verstand heeft, zou steken blind moeten zijn, als hij - (hier zeide de Heer Elzevier eenige mooijigheden van mij, die het mij gek zou staan zelf aan mijn broeder te schrijven) niet opmerkte. Dat hij daardoor voor eenige oogenblikken getroffen wordt, is zeer mogelijk, ja wil ik zelfs meer onderstellen, maar dat die aandoening geëvenredigd is aan zijne woorden, valt mij moeijelijk te gelooven. - In een jongman, die op een meisje hartelijk verliefd is, die een onbedorven hart heeft, heb ik nooit eene zoo drieste stoutheid gezien, als in den brief van Kraaijestein,

{==374==} {>>pagina-aanduiding<<}
en in zijn gedrag aan het huis van den Heer Bronkhorst doorstraalt. Beschroomde bescheidenheid is een der kenteekenen van ware liefde.
Charlotte: Maar verschil van karakter, Papa?
De Heer Elzevier: Ik geef u het toe, ook dat zal zich meer of min laten zien... maar eene eerbiedige liefde (en wat is liefde zonder eerbied?) spreekt op een' geheel anderen toon, dan de brief van Kraaijestein gestemd is. Maar gij zwijgt geheel Suse! (zich tot mij wendende.)
Ik: Mijn hart is zoo vol, dat ik naauwelijks kan spreken. Ik ben wel ongelukkig... of althans ik zal het worden....
Zoo sprekende stond ik met drift op, ging naar de logeerkamer, en barstte daar in een' vloed van tranen uit. Zeldzaam is het mijn geval, dat mijne hartstogten zoo hevig werken; maar, lieve Broeder! Ik beschouwde mijn' staat, op dat oogenblik, misschien te zeer van den donkeren kant. En schoon ik nu bedaarder ben, kan ik niet zeggen, of ik blijf 'er veel onaangenaams in ontdekken. Immers kan wel een braaf meisje, dat haar' goeden naam hoogschat, dat, zooveel hare krachten toelaten, hare pogingen inspant, om overeenkomstig met hare betrekkingen alle pligten van haren stand en leeftijd te behartigen, nalaten zich over haar lot te beklagen, wanneer zij zich moet be-
{==375==} {>>pagina-aanduiding<<}
schouwen als de oorzaak van een geweldige beroering van het huisgezin van hare ouders, en dat zij ten doel staat aan de ondernemingen van eenen man, die, alle zijn overige misstappen en buitensporigheden aan eene zijde gesteld, zich met eene onbetamelijke woestheid gedragen heeft tegen haren Papa, en dat wel in deszelfs eige woning. O ik kan nagaan, hoe hoog dit door Papa zal zijn opgenomen. Ik verbeeld mij, hoe ik, bij mijne te huiskomst, deswegens onaangenaamheden ontmoeten zal, waaraan ik ongewoon, en tegen welke ik zoo weinig bestand zijn zal. - Ik had niet lang in deze onaangename overpeinzingen gezeten, of Lotje kwam bij mij boven, en beurde mij, met al de minzaamheid eener vriendin, op - en wij deden, nadat ik mij gekleed had, eenige boodschappen in Rotterdam, en daardoor verzette ik mijne droefgeestige luim; die mij al zoo zachtjes aan weder zou overvallen, onder het schrijven van dezen brief, dien ik daarom maar bekorten zal. Ik verzoek u dan, dat gij de goedheid hebt, want dit is met overleg van den Heer Elzevier ons het beste voorgekomen, dat gij het Biljet van George Loopik in een couvert sluit, aan den Heer Kraaijestein adresseert, en hem dan hetzelve door een kruijer laat bezorgen....
Schrijf mij toch spoedig weder, en berigt mij vooral, hoe Papa vaart, of misschien de ruwe bejegenin-
{==376==} {>>pagina-aanduiding<<}
gen van Kraaijestein eenigen invloed op zijn gestel gehad hebben, of hij ook op mij bijzonder te onvreden is.... Hoe vaart Mama en Wimpje?... En hoe maakt het broêr Bram? - Maak toch, zooveel gij kunt, van dezen brief en vooral van dien van Kraaijestein aan mij een geheim voor de overige huisgenooten en geloof mij met opregte toegenegenheid

Uwe liefhebbende Zuster

Susanna Bronkhorst.


{==377==} {>>pagina-aanduiding<<}

Acht en veertigste brief.

Mejuffr. Charlotte Elzevier aan Madam Eleonora Gibbon.

Rotterdam, 18. Januarij.

Mejuffrouw en geachte Vriendin!

Terwijl Suse bezig is met een' brief aan haar broêr Koo te schrijven, en Papa een enkel lettertje aan Mama, waarin hij berigt, dat wij overmorgen denken te huis te komen, gebruik ik de vrijheid, om aan u, volgens onze afspraak, als 'er in de zaak van mijne lieve vriendin Suse, met betrekking tot den Heer K., eenige bijzonderheid voorviel, eenige regels te schrijven. Zij heeft dan van hem een' brief gekregen, waarin hij zich, op een' bijzonderen toon zuivert, van het loopend gerucht, als of hij het toeleggen zou om haar op eene geweldige wijze te vervoeren; en hoe hij zijn' knecht, na een afgrijsselijk leven bij den ouden Heer Bronkhorst aan huis gemaakt te hebben, die daar de uitstrooijer van was, heeft weggejaagd, waarbij hij tevens haar, zoo maar openlijk weg, zijne liefde in ronde bewoordingen verklaart. Waarlijk eene groote stoutheid naar mijn gevoelen, en die nog

{==378==} {>>pagina-aanduiding<<}
grooter is, als men de wijze ziet, waarop hij die verklaring doet; ik zou bijna zeggen, met eene roekelooze onbeschaamdheid. Dat mij het meeste leed doet, is, dat mijn lieve Suse zich zoo hevig aantrekt het ongenoegen, dat zij aan het huis van haren Papa veroorzaakt heeft, en dat zij blootgesteld is aan het aanzoek van een man, die haar zelfs bij zijne liefdes verklaring verschrikt heeft. Gij weet, lieve Madam! hoe bezadigd zij anders altijd is, ik heb haar nu in eene vervoering van droefheid gezien. - Zij had, na de lezing van zijnen brief, en nog eenen anderen van haren broeder, ons in drift verlaten, en zich naar de kamer, waar wij logeren, begeven... Nadat ik met Papa nog wat gesproken had, volgde ik haar - en daar vond ik Suse geknield voor een stoel liggen met gevouwen handen, en hare nat geweende oogen ten hemel heffende.... Ik geloof dat zij bad... maar zoo ras zij mij gewaar werd, rees zij op... kwam naar mij toe, en haar' arm om mijn hals slaande... zeide zij: ‘Lieve Lotje! waarom komt gij zoo spoedig boven... ik had wel gewild, dat gij mij nog eenige oogenblikken aan mijne overdenkingen hadt overgelaten, dan zou ik weder beneden zijn gekomen met een helderer gelaat, dan ik u en de familie verlaten had.... Ik weet niet, dat ik ooit tranen van zulk verdriet geweend heb. Maar ik hoop mij, als dit eene beproeving

{==379==} {>>pagina-aanduiding<<}
voor mij is, daarin kloekmoediger te gedragen.... Ik ben door den brief van Koo en dien van den Heer Kraaijestein overvallen geworden. Ik had in een zoo aangenaam gezelschap als dat van uwe familie mij niet gewapend tegen zulk eene verrassing.... Ik wenschte dat ik dien Kraaijestein nooit gezien had....’ (En toen zij zijn' naam noemde, verspreidde zich een gloed over haar gelaat....) ‘Suse! Suse!’ zeide ik... ‘ik hoop toch dat hij nimmer eenigen indruk op uw hart maken moge.’
Susanna (terwijl hare handen beefden): Ik hoop dat God mij bewaren zal, dat ik zulk een' man niet toegeworpen worde. Ik ben altijd zoo bevreesd geweest voor stoute en indringende mannen, en nu, nu ben ik blootgesteld aan den aanval van een der hevigste en onhandelbaarste, althans zoo ik denk uit het voorgevallene ten huize van mijn' Papa. Zoo Kraaijestein mij waarlijk liefhad.... maar laten wij van het onverdragelijk onderwerp afstappen.... En hier, hier verhefte zij zich met eene edele fierheid, en smoorde voor mij het geen verder in haar hart omging.
Wat zegt gij, lieve Madam! ik vrees, ik vrees, dat de Heer Kraaijestein meer indruk op het hart van Susanna gemaakt heeft, dan zij zelf vermoedt... Er zijn zeker kleinigheden, die men naauwelijks noemen kan, maar die somtijds veel beteekenen. Altijd is

{==380==} {>>pagina-aanduiding<<}
Suse meêr of min ontsteld, wanneer men onverwacht den naam van Kraaijestein noemt, en als men harde waarheden van hem zegt, trekt zich haar mond pijnlijk zamen, schoon zij dien tot een goedkeurenden glimlach dwingt.... Tusschen beide ontglipt haar een stille zucht, en gisteren toen ik daarmeê railleerde, en den naam van Walraven noemde, was zij voor een oogenblik uit haar humeur, schoon zij zich het volgend oogenblik herstelde. Ik zag, dat ik mis geraden had, althans dat verbeeld ik mij. Gij weet ook, hoe de de deugd van Suse wel eenige overhelling heeft tot het gestrenge, maar gisteren, bij gelegenheid, dat 'er een historietje verteld werd, van een Rotterdamsche jonge Juffrouw, die zich wat verslingerd had aan een' knaap, die niet stuitte, had zij zoovele redenen, om dat meisje te verdedigen, dat Papa eindelijk lagchende zeî: ‘als dat meisje een Advocaat noodig heeft, kan zij een Praktizijn wel voorbijgaan, want, Suse! gij hebt de stof uitgeput en met zooveel warmte de zaak voldongen, als of die jonge Juffrouw uw zuster was.’ Suse bloosde. Zie, Madam! ik heb nog niet veel ondervinding in de wereld, maar ik zou zeggen, dat een en ander mij met eenige reden bevreesd maakt, dat Suse zoo niet denkt over Kraaijestein, als wij zouden wenschen. 't Zal dus, hoop ik, u gelukken,

{==381==} {>>pagina-aanduiding<<}
om door uwe moederlijke tusschenkomst, als ik het zoo mag noemen, haar hart van eene verbindtenis los te maken, waardoor zij zeker ongelukkig worden zou. 't Kan zeer wel zijn, dat ik mij bij sommige zaken wel het een en ander verbeeld, dat juist zoo niet is; maar alles zamengenomen maakt het mij bedenkelijk. Papa en ik spraken 'er met een enkel woord van, toen zij zoo snel naar onze logeerkamer gevlogen was, en Grootemama zeide met een aardigen grimlach: ‘Twijfelt gij nog. Wel het arme kind heeft het voor het hart.... Aan het geheel aangezigt kan men wel zien, dat zij aan een' vrijer denkt.... Zij is net als een kind, dat voor 't eerst gelogen heeft, en bang is, dat het ieder met zwarte letteren voor zijn voorhoofd lezen kan...’
Nu het wordt tijd, dat ik eindig, want Papa heeft zijn' brief af, en Suse moet voor alle dingen niet merken, dat ik u in stilte schrijf. Papa zal het bij Mama goedmaken, dat ik u en niet haar geschreven heb. Eerstdaags hoop ik u weder te ontmoeten en blijf met opregte liefde en achting

Uwe verpligte Dienaresse

Charlotte Elzevier.


{==382==} {>>pagina-aanduiding<<}

Negen en veertigste brief.

De Heer Louis Kraaijestein aan den Heer Pieter de Graaf.

Amsterdam, 19. Januarij.

Ik ben vergiftig kwaad, Piet! zoo ben ik nooit behandeld. Wat of Mejuffr. Susanna Bronkhorst zich wel verbeeldt. Zou zij denken, dat zij aan Kraaijestein niet een enkele letter antwoord schuldig is. Het fraai opstel van George krijg ik, volgens mijn verzoek, terug, maar hoe, in een loos couvert zonder een enkele letter tot antwoord. Als gij mij gezien hadt op dat oogenblik, en het oogenblik te voren, dan zoudt gij een hemels breed verschil zijn gewaar geworden; gij zoudt bijna niet geloofd hebben, dat ik hetzelfde mensch was. Ik kwam uit het Wapen van Amsterdam, daar had ik gedineerd, en daar 'er in de fransche Komedie Ruse contre Ruse gegeven werd, een ding, dat ik nog al gaarn zien mag, omdat het zoo regt geestig is, ging ik naar huis, om mij aantekleeden. William, die de opvolger van mijn verstooten George is, zeide mij, bij het inkomen van

{==383==} {>>pagina-aanduiding<<}
de deur, dat 'er een brief voor mij was... en zoo ras als ik in mijn kamer was gekomen, en hij mij een paar waslichten gebragt had, greep ik den brief op.... Ik kende de hand niet... doch daar ik wel gehoord heb, dat Mej. Susanna uitmuntend mooi schrijft, maakte ik terstond gedachte, of het schrift van Susanna was. O! welke gedachten rezen toen op in mijnen geest. Hoe juichte ik mij zelven toe, dat ik een der schranderste, door een zoo eenvoudig loopje, reeds in mijn strik had doen vallen.... Ik wierp mij in een sauteuil, scheurde het zegel los, en zag niets anders dan het ellendig biljet van George in hetzelve. Ik onnoozel schepsel keek, of ik misschien bij het onvoorzigtig openen een daarin verborgen brief op het tapijt had laten vallen.... Ik bekeek het couvert nog eens van buiten en van binnen, als of ik 'er heel wat wonders in vinden zou, maar ook deze gekke manoeuvre was vruchteloos.... Toen stampte ik als een razende, en vloekte zoo afgrijsselijk, dat William, die mij nog niet kent zoo als George, en bezig was met het vuur op te stoken, uit grooten schrik, met den pook in de hand, uit de kamer wilde vliegen. Bange hond! zeide ik, daar ik hem in die bespottelijke houding zag. Zijt gij razend, waar moet dat met dien gloeijenden pook heen; zult gij de boêl in den brand steken.... ‘O God! mijn Heer!’ zeide de arme jon-
{==384==} {>>pagina-aanduiding<<}
gen, en hij beefde op zijn beenen, ‘ik ben zoo doodelijk ontsteld.... Ik meende.... Ik meende....’ Ik zie dat gij een poltron zijt, hernam ik,.. zorg dat ik nooit weêr zoo iets van u gewaar word, of zijt verzekerd, dat uw paspoort geteekend ligt.... Al had ik de kolenhaard onderste boven gekeerd, dan zou George nog niet geschrikt hebben... Ga uit mijn oogen. Ik kan alles velen, behalve poltrons.... Toen hij de kamer uit was, stapte ik die vijf en twintig of dertig maal
met woeste stappen op en neêr - en gooide mij eindelijk, in den fauteuil neder... en bleef eenige minuten stokstijf staren op het couvert en het biljet van George, dat op tafel lag. Na weder eens opgestaan, mij wel tienmalen voor het voorhoofd geslagen te hebben, ging ik weder zitten - en zoo liep 'er wel meer als een halfuur voorbij... tot dat ik eindelijk de pen aan u opvatte - om mij door schrijven lucht te geven. Gij ziet uit stijl en schrift wel, dat ik alles behalve wel gehumeurd ben. Die meid is mij te leep, Piet! Mijn fraaije, met Noten voor u gecommentarieerde brief, zonder eenige uitwerking.... Zoo versmadelijk ben ik nooit behandeld... maar laat in eens even stilstaan.... Heb ik wel ooit een meisje bemind als Susanna Bronkhorst, die het verstand en de deugd in een vrouwelijke gestalte op aarde vertoont?
Ik ben toch een trotsche vent... ik ben

{==385==} {>>pagina-aanduiding<<}
aan geen tegenspoed, geen tegenstand, hoegenaamd gewoon.... Nu dat laat zich zonder wonderwerken verklaren. Opgevoed door eene toegevende Grootmoeder, daar ik Vader en Moeder beide nooit gekend heb, het eenig overgebleven kind der familie, en daarenboven een zoon, die den naam zou in stand houden; ruim voorzien van middelen, en vroeg wetende, dat ik rijk was... Wie weet welk een brave werkzame karel ik zou geworden zijn, als ik in den middelbaren stand, in een huishouden van zes of zeven kinderen, geboren was, en opgevoed door een vader, die elke uitschietende waterloot zoo afsnoeide dat 'er geen vrees overbleef, dat zij weder uit zou spruiten. De opvoeding, Piet! vormt den mensch voor meer dan drie vierde, en dan komen 'er nog eenige omstandigheden buiten zijn toedoen bij.... O! de mensch vormt onbegrijpelijk weinig aan zich zelven. Maar zeg mij nu eens hoe moet zoo iemand, als ik, gesteld zijn, die voor de eerste maal waarlijk tegenstand ontmoet... of liever die versmaad word?
Ik barst van spijt, en weet eigenlijk nog niet regt, waarheen ik mij wenden zal. Zou dan mijn vruchtbaar vernuft niet het een of ander middel weten uit te denken, om haar aan het schrijven te helpen.... Ja! ja! ik heb het gevonden. Was het niet Cicero, die bijna razende van blijdschap werd, toen hij het graf van Demosthenes gevonden had?

{==386==} {>>pagina-aanduiding<<}
maar zijne blijdschap haalde niet bij de mijne. Ik heb een middel gevonden, om haar aan mij te doen schrijven, en wel een allereenvoudigst. Ik zal haar met een bezoek dreigen, aan het huis van hare vriendin, indien zij mij niet antwoordt. Wat zegt gij?... Dat bezoek zal zij niet afwachten, en dus de voorkeur geven, om aan mij te schrijven.... Denk niet, dat ik nu een enkel woord meêr voor u over heb.... maar de Komedie... al speelden alle de Komediën van Europa heden avond voor het laatst, ik bleef te huis, om te schrijven aan Suse. Maar, Piet! gij zult zien, wat ik haar schrijf.... Ik zal, al was het ook in bijna onleesbare karakters, den brief aan haar voor u kopiëren en bij dezen insluiten.... Goddelijke welsprekendheid! leen mij alle uwe krachten - Leer mij dreigende vleijen, en vleijende dreigen. - Gij hebt mij wel eens wijsgemaakt, Piet! dat mijn pen een soort van tooverroede was voor de sekse.... Nu zullen wij het zien. Vaarwel!

L.


{==387==} {>>pagina-aanduiding<<}

Vijftigste brief.

De Heer Louis Kraaijestein aan Mejuffr. Susanna Bronkhorst.

Amsterdam, 19. Januarij.

Mejuffrouw!

Indien men bewust is, iemand, in het geringste beleedigd te hebben, ja indien men zelfs het kleinste spoor in ons hart ontdekken kan, dat men eenige bedoeling gehad heeft, om van verre, al was het ook nog zoo weinig, zijne gevoeligheid op te wekken, dan zou het een bewijs van gebrek aan ondervinding zijn, indien men zich verwonderde, dat ons zoodanig iemand met een versmadelijk stilzwijgen bejegende. Het zou ook kleine menschkunde verraden, wanneer men eenvoudig en voor de vuist, zonder vleijerijen of omwegen schrijvende aan eene Dame, die 'er haar werk van maakt om de Prude of de Coquette te spelen, daarop eenig antwoord wachtte;... maar wanneer men met het beste zuiverste en vredelievendste oogmerk schrijft aan eene uit de sekse, die, volgens het algemeen gerucht, zooverre van alle preutschheid, als coquetterij verwijderd is - Indien ons

{==388==} {>>pagina-aanduiding<<}
dan datzelfde bejegent,.. o hoe diep is dan het hart getroffen bij zoodanig eene misrekening!
Begrijp dus, hoe ik te leurgesteld was, Mejuffrouw! toen ik heden het bewuste biljet van den verachtelijken karel, in een couvert, zonder één letter schrifts van u terug ontving. Ik wil niet ontkennen, dat mij die teleurstelling zwaar getroffen heeft, en ik zou grooter meester in het veinzen moeten zijn, dan ik ben, indien ik dat voor u poogde te verbergen. Neen! dat poog ik niet... en hoe zou ik zulks kunnen, daar mijn hart in de hevigste beweging is. O verschoon mij dus, indien gij hier of daar eene min afgemeten uitdrukking aantreft, dan waaraan uwe kieschheid gewoon is. Ik hoop mijne smart en gevoeligheid te matigen... maar, o! vergeef, vergeef mij, zoo hier of daar, tegen mijn dank, een' trek van hevige drift plaats heeft, welke een man van gevoel zoo moeijelijk onderdrukt. Ei bedenk, dat mijn gestel of temperament niet medebrengt, die afgemeten, en bescheide bezadigdheid, welke zeker ander persoon schijnt te bezitten.
Heb ik het reeds zoodanig bij u gemaakt, dat ik zelfs beneden drie regels, beneden één regel antwoord gezonken ben. Heb ik die gunst, die voor mij zoo groote, maar voor u ligt te bewijzene, en dus in zooverre voor u kleine gunst, verbeurd, door mij bij u te zuiveren van eene optijging, leugenachtig en onwaarachtig....

{==389==} {>>pagina-aanduiding<<}
Neen! daartoe, daartoe denkt gij te menschlievend, te edelmoedig... maar ik vrees, dat ik de oorzaak gevonden heb, waarom gij misschien tot den stap gekomen zijt, om den brief in een couvert zonder een woord schrijvens mij te zenden. De onvoorzigtigheid, die ik gehad heb, om u in denzelfden brief betuigingen te doen van eene Liefde, zoo opregt, zoo waarachtig, zoo heilig.... Moest ik die voor u verborgen hebben?... O was mij dit mogelijk... daar mijne geheele ziel Liefde... blakende Liefde voor u is.... Zou de sterveling eene godheid kunnen zien, en niet op zijne kniën vallen om te aanbidden.... O hoe wenschte ik, dat gij den geheelen omvang de uitgebreidheid van mijne Liefde voor u kondt overzien... en ik houd mij overtuigd, dat gij dan ontdekken zoudt, dat niet alleen niemand ooit grooter of sterker Liefde voor u gevoeld heeft, neen! dat de Liefde niet blakender en tevens van edeler natuur zijn kan, dan die, welke ik u toedrage... Ja al zou ik deze onvoorzigtigheid met eene nieuwe ongenade bekoopen, ik moet deze gelegenheid waarnemen, tot het doen van eene poging, om u de grootheid van mijne Liefde te doen kennen.
Denk niet, aanbiddelijk meisje! (o vergeef mij dat ik u zoo aanspreek, en het gewone Mejuffrouw weglate, dat kleiner geesten dat gebruiken, die zich boven de slaafsche

{==390==} {>>pagina-aanduiding<<}
ketens der modieuse gebruikelijkheden niet kunnen verheffen) denk niet, aanbiddelijk meisje! dat ik alleen verliefd ben op die betooverende schoonheden, welke uw ligchaam versieren. Ik ben te klein een wijsgeer, of misschien te veel mensch, dan dat ik ongevoelig zijn zou voor die Goddelijke voortreffelijkheden, met welke de Natuur, u scheppende, een model van volmaakte menschelijke schoonheid heeft willen daarstellen. Ik heb te veel gevoel voor het schoone... o laat ik het u openhartig mogen zeggen... mijn hart is te week voor de indrukken van vrouwelijke schoonheid, om koel zoovele aantrekkelijkheden, als u versieren, te aanschouwen. Welk een oog, welk een hart moet de jongeling hebben, die uwe gestalte en uw gelaat aanschouwende geene verrukking gewaar wordt en die den wensch niet uitstort om het bezit van zooveel schoonheid, van zooveel voortreffelijkheid - maar welk een ellendeling zou ik moeten zijn, hoe weinig zou ik verdienen, dat ik de verrukking over uwe ligchamelijke schoonheid uitboezemde, indien ik geen oogen, geen verstand had, om verder te zien... indien ik geen ziel had om meerder te gevoelen... o beminnelijkste, die ik immer zag! De bekoorlijkheden, de volkomenheden van uwen geest, de voortreffelijkheden bovenal van uw hart, die bestendige gezellinnen des levens, zij zijn het, die mijne

{==391==} {>>pagina-aanduiding<<}
verrukking, die mijne liefde tot den hoogsten trap opvoeren.. die zijn het, die mij met een ontoombare begeerte vervullen, om eenmaal de begunstigde te worden van uw hart. Stout, roekeloos - misschien nog erger, noemt gij het uiten van deze mijne begeerte... maar hoe is het mij mogelijk zulk eenen fellen gloed in mijnen boezem te smoren. Dit zou meer dan menschen werk zijn... en ik erken gaarne, dat ik een zwak, zeer zwak mensch ben... die bijlang na mijne driften, die als jonge paarden alle oogenblikken buiten het spoor willen vliegen, zooverre niet in bedwang heb, dat ik eene gelegenheid als deze zou kunnen laten voorbijgaan, om betuigingen te doen van die gevoelens van mijn hart aan u, die ik aanmerk als de Engel van mijn geluk, de eenige, die een' ongelukkigen jongeling zal kunnen opbeuren uit de diepte, welke gij met afgrijzen beschouwt, maar waarin gij niet kunt wenschen, dat een hart verzinkt, gloeijende van liefde voor u, en dat in u de deugd bemint en aanbidt. - O hoe krachteloos, hoe flaauw zijn hier mijne woorden bij de gevoelens van mijn hart!
Maar oordeel nu, oordeel nu, dierbaarste! hoe een hart als het mijne gesteld moet zijn bij eene teleurstelling, als ik zoo even ondervond. - Geloof mij... en vergeef het mijner oploopendheid tevens - geloof mij, tranen van

{==392==} {>>pagina-aanduiding<<}
spijt sprongen uit mijne oogen, toen ik den brief had opgebroken... ik bid, ik smeek u, red mij uit de ongerustheid, waarin ik verkeer... o bedenk, welk een vrees het is, te duchten, dat gij mij haat... vier woorden maar van uwe lieve hand, die vier woorden bij mijnen vorigen reeds afgebeden, Ik haat u niet, zullen mij genoeg zijn, en ik zal daar uit besluiten, dat gij mij den vorigen en ook dezen vergeeft. Red mij daardoor uit mijne onrust. Zoudt gij mij eene zoo kleine bede weigeren? Neen! dat kan ik niet verwachten - maar misschien, misschien, dat 'er deze of gene is... misschien dat... ja waarom zou ik iets voor u verbergen, dat mij zoo pijnigt, misschien dat de deftige Heer Walraven, de vriend van uw' broeder Jakob, reeds zijnen invloed tegen mij heeft te werk gesteld... misschien, dat hij bij u geslaagd is in zijne verzoeken, want ik weet, dat hij ook uit de stad geweest is - misschien dat anderen u zoodanig tegen mij hebben vooringenomen, dat gij mij met eene versmadende verachting behandeld hebt, zoo onbestaanbaar met die edele liefderijkheid van uw karakter. Verhoor dan bid ik u ditmaal mijn verzoek, verhef u boven den invloed der kwaadaardigheid, die zich vermaakt, om zelfs het weinige goede van den ongelukkigen Kraaijestein in eene donkere schaduw te plaatsen, antwoord mij -
{==393==} {>>pagina-aanduiding<<}
of ik durf u niet instaan voor het begaan van buitensporige stappen.
Beef niet, omdat gij mij van buitensporige stappen hoort spreken. Een geest als de mijne kan geen' tegenstand, geene terging, geene versmading verdragen. Ik ben te fier van aard om bevreesd te kunnen wezen, om mij voor mijne vijanden te verbergen. Ik verlang die onder de oogen te zien. Zoo ik dus, na deze herhaalde poging mij mogt verstoken zien van het ontvangen van een' brief, dan zal het mij maar weinige oogenblikken beraads kosten, of ik zal andere maatregels nemen... Ik zal openhartig met u te werk gaan. Zoo ik geen' brief van u ontvang binnen den loop van deze week, zal ik ijllings naar den Haag komen, u opzoeken en mij voor uwe voeten werpen.... Zoo als ik nu leef, kan ik niet leven.... De onzekerheid is erger, dan het ijsselijkst noodlot zelve... Als ik mij aan uwe voeten geworpen heb, dan dan hoop ik, dat gij mij ten minste vergeven zult, dat ik betuigd heb u lief te hebben.
Maar denk niet, vrees niet, dat ik zonder noodzake tot deze stap besluiten zal. Geloof, dat ik uwe kieschheid, dat ik uwe teederheid van gevoel te zeer eerbiedige, dan, dat ik tot een zoo stout, zoo driest bestaan ligtelijk besluiten zou... met wederzin, met tegenzin zou ik 'er toe komen... ja ik hoop dat een

{==394==} {>>pagina-aanduiding<<}
gunstig besluit van uwe zijde, om slechts met een enkel woord dezen en mijnen voorgaanden te beantwoorden, voorkomen zal, dat ik niet tot een uiterste gedreven worde, waartoe ik wel, mijns ondanks, zou besluiten, doch waartoe ik mij zelfs op dit oogenblik bereid gevoel.... Ja! ja! Beminnelijkste! 't is alleen om u, dat deze koude letteren nog de plaats bekleeden van uwen vurigen minnaar... 't Is om u te sparen, dat ik niet op het oogenblik mijne beste paarden voor een fargon doe spannen, om nog dezen nacht in den Haag te zijn, en dan, dan zou ik reeds morgen ochtend, op dat zelfde oogenblik, als gij dezen nu ontvangen zult, voor uwe oogen staan.... Want laat ik u dat eens vooral zeggen, niemand heeft Kraaijestein (waarvan men hem het zij dan met, het zij zonder grond beschuldigt) gebrek aan moed te last gelegd.... En immers uwe edele ziel, die de waardij van alle zaken zoo wel weet te schatten, zou niet kunnen wenschen, dat dit kenmerk van mannelijke voortreffelijkheid aan mij ontbrak. Moed immers is die onontbeerlijke eigenschap van het karakter van den man, waardoor hij de gevaren trotseert en overwint, waardoor hij in staat is, om die schoone sekse, welke, bij fijneren ligchamelijken aanleg, de natuur voor zachter en liefelijker bezigheden bestemd heeft, te verdedigen, te beschermen. Ja! ja! aan-
{==395==} {>>pagina-aanduiding<<}
biddelijk meisje! het staat aan u, of gij mijne betuigingen gelooven wilt of niet, maar ik zweer u, en die mij kennen zouden u bevestigen, dat ik dezen eed zeker zal staven... indien ik u redden kon, door in het midden van een in brand staande woning mij te werpen, zoo ik u redden kon ten prijs zelfs van mijn leven... ik zou 'er mij een pligt van maken door de vlammen heen te snellen... maar 't is dezelfde geestdrift, die zelfde mannelijke eigenschap, als ik haar zoo mag noemen, die mijne schreden naar u voortrukken zal, om u, misschien in het midden van mijne vijanden en haters op te zoeken, om u daar af te
vragen, of gij een oogenblik geloofd hebt, dat ik het in mijn hart genomen had, om u te schaken - om u vergiffenis af te smeeken voor mijn stout bestaan, mijn wanvoegelijk gedrag, (indien gij zoo wilt) aan het huis van uwen Papa, en voor het schrijven van mijne twee brieven. - Om u, met meer kracht, dan door deze onbezielde woorden, te betuigen, welk een onuitbluschbare vlam van liefde in dit hart woelt, - ja - waarom... waarom verscheur ik niet nog al dit geschrevene, en vlieg naar u toe... beter... beter zal mijne mond, dan mijne pen, die door drift in mijne vingers beeft, mijne zaak bij u bepleiten.... Maar, neen! neen! ik wil u niet verschrikken... zonder dat ik u gewaarschuwd heb... en eenige wei-
{==396==} {>>pagina-aanduiding<<}
nige letteren van uwe hand vertragen mijn ontwerp... doen mij mijn ontwerp geheel staken. Met een brandend verlangen zie ik die te gemoet en blijf met de diepste achting

Uw ootmoedige Dienaar

Louis Kraaijestein.

Einde van het Eerste Deel.



(*) Susanna bedoelt hier zeker het gezegde van Priestley.

(*) Deze brief wordt verondersteld lang geschreven te zijn, voor het artikel, dat kortelings in de Moniteur N. 268 van het 13. Jaar, het Officieele blad der Franschen, betrekkelijk onze taal geplaatst is. - De Uitgever dezer brieven kan niet voorbij, de vertaling van dat schandelijk stukje hier in te lasschen, opdat onze Natie onderrigt, hoe vermetel met ons buitenslands wordt omgesprongen, zich eenmaal met eene edele sierheid verheffe, en aan alle vreemdelingen, wie ze zijn, doe weten, dat de goedaardige inschiklijkheid van het Nederlandsch Karakter, gepaard met deszelfs geduld, vatbaarheid, en commerciele genie, de eenige oorzaken zijn, dat velen het beste deel hunnes levens doorbrengen, om de talen te leeren verstaan, spreken, en schrijven van de ons omringende Volkeren, die zich niet verwaardigen, om dit braaf en arheidzaam Volk, in een andere, dan hun eige moedertaal, te antwoorden. Oordeelt, Nederlanders! verdient een Volk, waaronder zoo veel werk van Taal en Dichtkunst als ooit gemaakt wordt, waar onder zoo veel vlijt besteed wordt, om, op alle lage scholen, onze taal, in hare zuiverheid, in te voeren, waaronder zelfs een Hoogleeraarambt van Nederd. Taal en Welsprekendheid nog onlangs is ingevoerd - een zoo schampere aanmerking voor geheel Europa, die ook de tijd zeker zal logenstraffen?

‘Men,’ (zoo schrijft men den 10. Junij 1805. uit den Haag) ‘merkt, dat de Fransche taal hier te lande meer en meer in algemeen gebruik komt. Het grootste gedeelte der Hollanders van middelen en opvoeding spreekt haar zelfs in hunne familiën, haar boven hare moedertaal de voorkeur gevende; zoodat die zachtjes aan verbannen raakt bij de laagste standen; en misschien zal 'er binnen vijftig jaar niet meer van over blijven, dan een soort van patois, dat men, zoo als het behoort, alleen overlaat voor dienstboden, werklieden en matroozen.

