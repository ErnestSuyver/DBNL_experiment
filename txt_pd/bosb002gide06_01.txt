
   
        
           
               Gideon Florensz. Deel 2
               A.L.G. Bosboom-Toussaint
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van een herdruk van Gideon Florensz. Deel 2 van A.L.G. Bosboom-Toussaint uit 1855. Deze druk bestaat uit twee delen. De eerste druk dateert uit 1854-1855 en bestaat uit vier delen.
               
               
                   
                       
                   
               
           
           
           
               bosb002gide06_01
               DBNL-TEI 1
               
                   2016 dbnl
               
           
           
               
           
           
               
                   
                   eigen exemplaar DBNL
               
               A.L.G. Bosboom-Toussaint, Gideon Florensz. Deel 2. Charles Ewings, Den Haag 1855 (herdruk)
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Gideon Florensz. Deel 2
               A.L.G. Bosboom-Toussaint
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Gideon Florensz. Deel 2
               A.L.G. Bosboom-Toussaint
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2016-06-17
               
                   AS
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: A.L.G. Bosboom-Toussaint, Gideon Florensz. Deel 2. Charles Ewings, Den Haag 1855 (herdruk)
 
Zie: https://www.dbnl.org/tekst/bosb002gide06_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

GIDEON FLORENSZ

{==II==} {>>pagina-aanduiding<<}


{==III==} {>>pagina-aanduiding<<}

GIDEON FLORENSZ
DOOR
A.L.G. BOSBOOM-TOUSSAINT.
TWEEDE DEEL.
s-GRAVENHAGE,
CHARLES EWINGS.

{==IV==} {>>pagina-aanduiding<<}

Snelpersdruk van H.C.A. THIEME, te Nijmegen.




{==1==} {>>pagina-aanduiding<<}

Gideon Florensz.

III. De fouten van den Gouverneur-Generaal.

Het is ontegenzeggelijk, dat de Graaf van Leycester als Gouverneur-Generaal van de Nederlanden fouten heeft begaan; maar wat er hem toe gebracht heeft, is niet altijd even helder, en dit maakt dat hem erger dan fouten is ten laste gelegd, dat hij beschuldigd is het kwade bedoeld te hebben voor ons land, terwijl men de historische zekerheid kan verkrijgen, zoowel als de zedelijke overtuiging, dat hij het goede heeft gewild, maar dat hij het somwijlen trachtte daar te stellen door verkeerde middelen. Dan eens gebruikte hij een onwettig wapen, om zijn goed recht te handhaven, dan weer nam hij een bochtigen omweg, waar recht op zijn doel afgaan het kortst zoowel als het veiligst zou zijn geweest. Hier nam hij zijn toevlucht tot list, waar hij openlijk zijn gezag had moeten doen gelden; elders ondernam hij dat gezag te oefenen door tusschenkomst van personen, wier bevoegdheid niet ontwijfelbaar was bewezen; en zoo kregen daden van autoriteit een schijn van onrechtmatigheid, of vervormden zich zelfs tot geheime aanslagen in de oogen zijner tegenpartij; met één woord, de eerlijke staatkunde van den Kanselier was de zijne niet, kon de zijne niet zijn, zelfs al had eene zekere dubbelheid niet in zijn karakter gelegen, zelfs al had hij genoeg vastheid en zelfstandigheid bezeten, om zich niet te laten beheerschen door indrukken, noch wegslepen door de eischen van het oogenblik, zelfs al hadden zijne gewoonten als hoveling-staatsman hem niet meer vertrouwd gemaakt met de slingerpaden der intrige, dan met den rechten, ruimen heerweg eener zuivere politiek. Dat lag

{==2==} {>>pagina-aanduiding<<}
allereerst in de valsche positie, waarin Elisabeth hem eenmaal had geplaatst, en waartegen hare latere verklaringen te zijner gunste slechts van zwakke baat konden zijn; maar vooral lag dat in de weifelingen en de onbeslistheid der Koningin zelve, wier wenken hij volgen, wier gangen hij natreden moest, en die altijd als gereed stond het ja en het neen met één adem uit te spreken. Dat lag verder in de tegenwerking der Staatsche partij en de sluwheid waarmede zij hem in 't geheim datzelfde gezag zocht te ontfutselen, dat ze hem eens openlijk had toegekend. Onderdaan eener Vorstin, die met slimheid hoopte aan te vullen, wat haar aan krachten ontbrak tegen hare sterkere vijanden, en als regent gesteld over een volk, dat door smartelijke teleurstellingen had geleerd vreemdelingen te wantrouwen, en dat door volkomen rondheid tot vertrouwen moest worden geleid, kon hij zich noch ter eene, noch ter andere zijde vrij bewegen, zonder de eene of andere partij misnoegen te geven, en was het hem onmogelijk, halfheid te vermijden, en uit het twijfelachtig licht te treden, om met dien vasten en geregelden stap voort te gaan, die hem in Holland het zekerst voor struikelen zou hebben bewaard; zoodat men eigenlijk zou kunnen zeggen, dat zijne fouten meer een gevolg waren van zijne ongelukkige stelling, dan van zijn gebrek aan bekwaamheid. Zeker, een man van uitschitterend talent, die bij den adelaarsblik van het genie nog den forschen greep van den leeuw had vereenigd, en die de voorzichtigheid der slange had geoefend zonder de oprechtheid der duive te missen; een zulke Phoenix had zich wellicht op die hachelijke stelling met eere weten te handhaven, of zich daarboven geplaatst met een goed berekenden sprong; maar, wij hebben het op iedere wijze trachten aan te toonen, een zulke Phoenix was Leycester niet, hetgeen niet beteekent dat hij niet alles heeft gedaan wat in zijn vermogen was om zich van de overzware taak, naar zijne zienswijze, 
goed te kwijten. Twee kwestiën bovenal waren het, die den Gouverneur-Generaal op gezegde wijze bemoeielijkten in zijn bestuur. Allereerst het punt van de souvereiniteit, die Elisabeth eenmaal was aangeboden, en die zij openlijk had afgeslagen, maar die zij bij latere, minder openlijke aanbiedingen van particuliere provinciën of personen niet zoo stellig had verworpen, of Leycesters vrienden en partijgangers vestigden daarop eene bedriegelijke hope, waarop zij veel hersenschimmen bouwden, en waardoor zij

{==3==} {>>pagina-aanduiding<<}
vele onvoorzichtigheden pleegden, die Leycester toeliet, zoo niet aanmoedigde, omdat het hem noodig scheen zijne partij te versterken met die verwachting. Dit moest ernstige onrust geven aan zijne tegenpartij, aan de voorstanders der Nederlandsche onafhankelijkheid, wien 't inviel dat men plan kon hebben door geheime onderhandelingen aan de Koningin van Engeland af te staan zonder voorwaarden, wat zij met voorwaarden en onder de noodige voorzorgen voor privilegiën en rechten, niet had willen ontvangen. Dit gaf ruimte aan die onderstelling, zoo gevaarlijk voor den Gouverneur-Generaal, dat hij geheime bevelen had te volbrengen, die de verwachting zijner overijverige vrienden zouden vervullen. En waar men eenig spoor meende gevonden te hebben van zulk een bevel, of in de handelingen van den Graaf eene poging meende te zien om ze te volbrengen, daar spalkte de argwaan hare oogen wijd open, en haar vergrootende blik zag dan licht meer dan er was te zien. Wij gelooven dat Leycester zelf nooit zeker is geweest dan van dit ééne, dat de Koningin zich eerst dàn zou beslissen, als zij niets meer te vreezen had van Philips II, en als zij zeker zou wezen dat eene aanwinst in gebied haar geen aanwas van materiëele zorgen zou toebrengen; maar juist om Elisabeth de vrije keus te laten, moest hij noch te veel vooruitgaan met zijne vrienden, noch te veel terugwijken voor zijne tegenpartij, iets dat hem natuurlijk niet vrijliet naar eigen wil zijne schreden te richten. Dan hoe lastig ook, het vraagstuk der eeuwige protectie of van 't oppergezag onder welken naam dan ook, kon de Graaf in 't midden laten, en dat deed hij, zoo vaak hij geroepen werd er in te spreken; het was in 't eind eene vraag der toekomst, waarvan hij mogelijk nooit de beantwoording zou behoeven te zien; maar, het punt van den Spaanschen vrede, dat was wat anders, dat was eene zaak van het tegenwoordige; daarop kon hij ieder oogenblik 
geroepen worden zich uit te spreken; daarmede hingen alle groote en wichtige belangen van het heden samen; op dat punt was nu eenmaal de achterdocht des ganschen volks gericht sinds vele maanden, en, juist daarover was de Koningin zoo mogelijk nog meer onbestemd, dan op al het andere.
Wij gelooven op goede gronden, dat Leycester zelf over dien vrede geen ander gevoelen had dan de meest weldenkende en vaderlandslievende Nederlanders, die het er voor hielden dat de

{==4==} {>>pagina-aanduiding<<}
tijd tot zulken vrede voor hen nog niet gekomen was, en niet komen zou, voordat men den vijand tot zulken toestand zag gebracht, waarin men hem zelf conditiën zou kunnen stellen en waarborgen eischen dat ze zouden gehouden worden; een vrede, waarbij hun datgene verzekerd werd waarom zij den oorlog begonnen waren. Maar de Koningin van Engeland had oogenblikken van aarzeling en versaagdheid, waarin zij zich zeer wel in een anderen zou hebben geschikt ten behoeve harer bondgenooten, waarin zij van zulke stemming althans volgaarne de houding aannam, al ware het ook slechts om daardoor de activiteit van Spanje's oorlogsaanstalten eene wijle te stremmen, en zulke oogenblikken waren voor Leycester als Gouverneur-Generaal van Nederland allerhachelijkst. Al had hij voor zich zelf de overtuiging, dat Elisabeth niet ernstig wilde wat zij scheen te willen, dat zij nooit de trouweloosheid zou plegen hare bondgenooten en hem zelven roekeloos prijs te geven, toch kon hij die niet mededeelen aan het Nederlandsche volk, zonder de gronden kenbaar te maken waarop zij rustte, en dit niet zonder het doel der Koningin te verijdelen en hare politiek te dwarsboomen; maar zeker, Elisabeth kwam hem soms al heel ongelegen met die toeneiging tot onderhandelen, waarvan hij niet eens altijd voorkennis droeg, en waarvan de onbestemde geruchten reeds genoeg waren om in Holland alle hoofden met onrust en wantrouwen tegen hem te vervullen; want wat had men niet van Leycester te vreezen, waar hij zulke oogmerken van zijne vorstin te steunen had? Doch zelden koos de laatste voor die overhelling tot vrede, of den schijn er van, een tijdpunt meer gevaarlijk voor haar gunsteling, dan toen zij kort na het verlies van Sluis zich geliet te luisteren naar de verlokkende aanbiedingen van den Prins van Parma; op het tijdstip dus waarop Leycester zoo hoog noodig had in het vertrouwen van de Nederlanders bevestigd te worden; deze handelwijze van Elisabeth was 
allerzonderlingst en gewaagd met opzicht tot Leycesters toestand in Nederland, en voert tot de onderstelling dat zij vergat daarop het oog te houden, of althans gehoor gaf aan raadslieden den Graaf vijandig, indien men niet wist dat zij somwijlen doof was voor iederen raad en blind voor iedere overweging, en geene andere ingeving volgde dan die van haar eigen hoofd. Hoe dat zij, de Graaf, die wichtige redenen had om vredesonderhandelingen met Spanje op dit

{==5==} {>>pagina-aanduiding<<}
oogenblik zeer ongewenscht te vinden, schijnt de Koningin onderricht te hebben van de groote nadeelen die er voor zijne zaak uit konden volgen, daar de geruchten van 't geen er in Engeland omging, overwaaiden naar Holland, en er weergalmd en verbreid werden op iederen toon; en Elisabeth blijkt daarop besloten te zijn iets te doen ter geruststelling der Hollanders; maar de houding die zij daarbij aannam was wel geschikt het tegendeel uit te werken. Men oordeele: op een der laatste dagen van Augustus, juist toen de verschillen tusschen den Gouverneur-Generaal en de staten van Holland tot die ontzettende hoogte gerezen waren, waarvan wij de voorstelling hebben gegeven, liet de Koningin den Agent der Staten, Joachim Ortel, bij zich ontbieden op het Kasteel Otland, vijftien mijlen boven Londen, en begon daar met hem te verklaren: ‘dat zij niet twijfelde of er ging in Holland zoowel als hier de gemeene roep van zekere vredehandelinge met den Koning van Spanje en den Prince van Parma, zulks alsof ze van meeninge zoude wezen iets particuliers of 't buiten der landen wille en weten diesaangaande te handelen.’ Zij wilde hem hierover geruststellen; het was hare intentie niet iets voor te nemen dat den landen schadelijk zou wezen, ‘hoewel 't haar niet verboden noch kwalijk af te nemen was, zoo in deze als andere zaken des vijands intentie te onderzoeken, te meer daar zij nu ettelijke jaren van diverse personen tot ruste en vrede ware vermaand geweest, beneffens dat vele indigniteiten zoowel in haar eigen als in regard van Zijne Excellente, mitsgaders der landen onvermogendheid geene kleine oorzaken daartoe zoude mogen geven. Desniettegenstaande begeerde zij, dat hij H.E. Mogenden uit haren naam zou verzekeren dat hare intentie geenszins was iets finaallijk dienaangaande voor te nemen, te handelen of te laten handelen, dan met voorweten en agreatie van de Staten, wier gecommitteerden in dien gevalle, zoowel als de haren zouden 
present zijn.’ - Volgden klachten over het slecht onderhouden der tractaten omtrent het leveren van troepen en opbrengst van gelden, over het verlies van Sluis, in termen die op onwilligheid en schuld duidden, met bijvoeging dat het ‘respect aan Zijne Excellentie toegedragen, zeer sober was, al hetgeen haar van verschillende zijden oorzaak genoeg gaf tot miscontentement, indien zij het generaal welvaren niet meer behertigde dan het particulier.’ Begeerende en belastende hem daarom

{==6==} {>>pagina-aanduiding<<}
‘wel expresselijk de Heeren Staten-Generaal en die van Holland in 't particulier van hare intentie te verwittigen, opdat dezelve zich gerust en buiten suspicie zouden houden, te meer daar dergelijke handelingen niet gewoonlijk werden voorgenomen, dan met behoorlijke ceremoniën, cessatie van wapenen, reciproque paspoorten enz. enz., waaraf vooralsnog geene groote apparentie was.’
Men zal moeten toestemmen, om tot geruststelling te dienen, waren hier en daar zeer ontrustende uitdrukkingen gebruikt. Vooral als men bedenkt, dat de diplomatie tweeërlei waarheid heeft, en dat de uiterlijke apparentie, waarvan de Koningin sprak, van geene groote beteekenis was tegenover geheime onderhandelingen, waarbij datgene werd voorbereid, waarop zij beloofde niet finaallijk te zullen besluiten dan met voorkennis der Staten, wier agreatie zeer wel zou kunnen worden afgedwongen. Joachim Ortel verstond het ook in dien zin, en liet niet na H. Edel Mogenden in alle vlijt van dit alles te adverteeren, ‘om zulk regard daarin te nemen, als dezelve tot der landen dienst, en conservatie van 't gemeenebest zouden vinden te behooren, ‘en de Staten namen er groot achterdenken en vreeze uit, dat zij door onbillijke wegen tot een bedriegelijken vrede mochten gebracht worden.’
Hoeveel goeden wil de Agent der Staten ook mocht betoonen om de geruststellende mededeeling haastiglijk te brengen tot de kennis zijner lastgevers, zijn schrijven van den 1en September was maar niet zoo terstond in Holland, in den Haag! Telegrafische depêches waren toenmaals niet aan de orde, en het is te onderstellen dat hij zich tot het waarnemen eener goede scheepsgelegenheid zal hebben bepaald; en intusschen zag men den Graaf van Leycester tot een stap komen, die tot het verhandelde in Engeland in nauw verband stond, doch die bij gemis aan voorkennis daarvan de grootste bevreemding moest wekken. Daarom achten wij het zaak dit verband niet uit het oog te verliezen. Het spreekt vanzelf dat de Graaf van Leycester niet onkundig was gebleven van 't geen de Koningin voornemens was den Staten door Ortel te laten mededeelen. Maar er was meer; hij schijnt bij die gelegenheid vermaand te zijn geworden om nu te volvoeren wat hem reeds eerder was opgedragen: zekerheid te ontvangen omtrent den goeden wil en het vermogen der vereenigde provinciën om den oorlog krachtdadiger door te zetten, of wel te onderzoeken in hoever ze genegen waren tot het sluiten

{==7==} {>>pagina-aanduiding<<}
van een vrede op redelijke conditiën. De graaf had kunnen weten dat dien last te volbrengen zoo goed was als zelf den doodsteek te geven aan die kostbare populariteit met zooveel zorge geplant en gekweekt, maar hij schijnt dat niet zoo zwaar te hebben ingezien, anders zou hij vooruit met zijn getrouwsten en scherpzinnigsten Hollandschen raadsman, den Kanselier, hebben geraadpleegd over de omzichtigste wijze om het netelige voorstel in te kleeden, bij de waarschijnlijkheid dat hij gedwongen zou worden het te doen; maar daar de geheele zaak hem tegen was, daar hij giste, dat zijne Hollandsche raadslieden het geenszins zouden goedkeuren, vond hij het gemakkelijker om zich dien strijd niet op den hals te halen, te zwijgen en te verschuiven zoolang het doenlijk was, in de hoop dat eenige goede wending in de handelwijze der Staten, of eene verandering in 't besluit der Koningin het hem mogelijk zou maken die wolk te doen overdrijven zonder dat zij was losgebarsten, en zoo vond hij zich eensklaps geroepen daarin te handelen, zonder volkomenlijk ingelicht te zijn van alle gevaren van dien stap. Wij willen het gebeurde teruggeven zooals Bor het voorstelt, die hier zeker geene verdachte autoriteit is.
‘Na eerst gesproken te hebben van het groot achterdenken der Staten van Holland, (dat toen nog niet kon ontstaan zijn uit de officiëele kennisgeving der Koningin) over diverse geruchten van vredehandeling, terwijl de eenigheid en de eendracht minderde, d' een dus d' ander zoo gezind wezende ende na malkanderen ommeziende en misvertrouwende, ende daar alle zaken zeer slappelijk beleid werden, door de voorzeide en meer andere oorzaken, zoo zijn in de Staten van Holland gecompareerd meesters Jacob Valke (volgens notulen van den Staatsraad Bardesius) en Joost de Menin, en hebben aan dezelve gedaan de navolgende propositie:
‘Op huiden den tweeden Septembris 1587 hebben wij Jacob Valke en Joost de Menin door last van Zijne Excellentie den Gouverneur-Generaal der Vereenigde Nederlandsche provinciën, den Heeren Staten van Holland, in den Haghe vergaderd zijnde, vertoont, hoe dat Zijne Excellentie op gisteren voor den middag binnen de stede Dordrecht in presentie van den Heere Veldmaarschalk Sir William Pelham ende Mylord North, in de Italiaansche sprake verklaart heeft in effect, dat Hare Koninklijke Ma-
{==8==} {>>pagina-aanduiding<<}
jesteit van Engeland, bij de leste depêche aan Zijne Excellentie gezonden, schrijft zeer verwonderd te zijn, dat van allen tijd dat Zijne Excellentie overgekomen is, zij niet altoos en heeft vernomen, wat de Heeren Staten-Generaal geresolveerd zijn te doen nopende het voeren van den oorloge en de middelen die zij daartoe hebben, zeggende dat Hare Majesteit wel gedisponeerd is om haar ordinairis secours te continueeren, ende met deze Landen den oorlog te vervolgen tegen den Koning van Spanje, zoo lange als de Geuniëerde Provinciën middelen hebben om met dezelve ende het voorzeid secours van H.M. hem zelven te defendeeren ende beschermen. Maar indien de middelen van de Provinciën, neffens dat secours daartoe niet en bestand zijn (alzoo ze Zijne Excellentie dunken niet te zijn), 1 zoo heeft Zijne Excellentie de Staten wel willen vermaand hebben, dat zij hen ernstelijk willen bedenken, of't niet beter ware vrede te maken op redelijke conditiën, dan dat door gebrek van genoegzame middelen d'eene stad ende Provincie voor, d'andere na, onder 't geweld van den vijand 
gebracht werden. Ende zoo verre de Staten-Generaal vonden raadzaam pays te maken, dat Hare Majesteit tevreden was haar daartoe te employeeren, ten meesten voordeel der Provinciën, ofte indien de Staten zouden verhopen beter conditiën te obtineeren, handelende alleen met den Prince van Parma, dat Hare Majesteit 't zelve ook wel mocht lijden. Maar dat geenszins geraden was dat d'eene Provincie d'andere prevenieeren, en met den Prins van Parma apart zoude handelen. Begeerende Zijne Excellentie, dat wij ons in der ijle zouden vervoegen na den Haghe, om den Heeren Staten van Holland 't zelve van zijnentwege aan te geven, ende Zijne Excellentie een spoedig antwoord vóór Donderdag over te brengen, want hij het bij Hare Majesteit niet langer excuseeren konde, repeteerende tot meermaals, dat Hare Majesteit wel geneigd was, hàar voorzeide secours te continueeren, ende met den Prince van Parma niet te handelen, zoo verre als de Provinciën middelen hadden om nef-
{==9==} {>>pagina-aanduiding<<}
fens het secours van Hare Majesteit henzelven te defendeeren, ende daarvan verklaring doende aan Hare Majesteit.’
Onderteekend:
j. valke en j. de menin.
Sommige historieschrijvers hebben in deze handelwijs van Leycester willen zien een overleg met de Koningin, niet om in vollen ernst den vrede voor te bereiden, maar om door dwang van dreiging met den vrede, voor den eersten te verkrijgen, wat men langs geen anderen weg had kunnen verwerven: het onbetwist gebruik van zijn gezag, inzage in de geldmiddelen en hulpbronnen der gewestelijke besturen, en krachtdadige ondersteuning tot het voeren van den oorlog.
Dat er overeenkomst bestaat zoowel in de houding die beiden aannemen, als in den tijd en wijze van uitvoering, is kennelijk, daar men moet onderstellen dat Leycester van zijne zijde wat getalmd heeft met de uitvoering, en nu in het uiterste oogenblik tot haasten gedrongen was, om de Koningin te voldoen. Dat Elisabeth in het volle gevoel harer onmisbaarheid zich verbeelden kon, dat dit hulpmiddel tot de bedoelde uitkomst zou leiden, is wel aan te nemen, ook dat Leycester, in zijne verbittering over de onbewegelijkheid der Staten, het aangegrepen hebbe om, op welke wijze dan ook, dezen van houding tegenover hem te doen veranderen, en den onhoudbaren stand van zaken tusschen hen en hem om te wenden; en de bijzonderheid, dat de Koningin en Leycester beiden met de dreigende boodschap zich vooral en allereerst aan de Staten van Holland wenden, waar zich juist hunne voornaamste tegenstanders bevonden, en niet aan de Algemeene Staten, die toch bijeen waren, - deze bijzonderheid doet wel denken, aan een opzet om als door schrik en onrust eene weerspannige tegenpartij tot onderwerping te brengen; maar zou de bedoeling der Koningin werkelijk niet meer ernstig zijn geweest? Het rijpelijk overwegen van de gronden voor en tegen den vrede, waartoe zij de Provinciën later bracht, geeft toch wel recht tot die onderstelling, om niet te zeggen dat de propositie zelve niet voor eene dreiging behoeft gehouden te worden, en zeer wel kan gereduceerd worden tot deze vraag: Hebt gij de middelen om met mijne hulp den oorlog door te zetten, en wilt gij ze gebruiken? Waarop dan bij ontkenning als vanzelf volgen moest: zou het dan niet raadzaam zijn op vrede te denken? Iets dat zeer wel zonder verraad of misdaad kon gevraagd worden.

{==10==} {>>pagina-aanduiding<<}

Of had men het recht van eene bondgenoote te vergen, eigene krachten te verspillen in een kostbaren en onvruchtbaren oorlog, waartoe men zelf òf niet het vermogen, òf niet den wil had om een rechtmatig aandeel te nemen?
Is deze opvatting valsch, de Staten van Holland zelf schijnen haar in de eerste oogenblikken toch gedeeld te hebben; zij namen daarvan ten minste het voorkomen aan, en hebben het op die wijze ruchtbaarheid gegeven. Ware dat niet, het volk zou niet in zoo heftige onrust en beroeringe zijn geraakt tegen Leycester, om een voorslag, die alleen maar eene dreiging was tegen de Statenpartij, opdat deze den Graaf beter genoegen zou geven; maar het schijnt, dat de laatste voor zijn persoon van dien maatregel, hem door de Koningin aangewezen, dergelijke verwachting heeft gehad en zich met een goed gevolg heeft gevleid, en dat bewijst zijnerzijds een grooter gemis aan inzicht in het eigenaardige van den Hollandschen volksaard, dan men van hem had kunnen wachten, tenzij ongeduld en verbittering hem in die oogenblikken als verbijsterd en verblind hebben, voor hetgeen in kalmer stemming zijn blik had moeten treffen. Men heeft scherper vernuft dan het zijne dus het spoor bijster zien worden op een hachelijk tijdpunt; hetzij dat zelfzucht en hoogmoed licht verlokken, om op niets te zien dan op zich zelven, of dat zij de kracht van een hardnekten wil genoegzaam achten om alles te dwingen, wat niet buigt, en het daarom nutteloos oordeelen met het gevoelen van anderen te rekenen of daarop acht te slaan. Wat Leycester aangaat, zoo hij de voorzorg had gebruikt Elbertus Leoninus te raadplegen, deze zou hem gezegd hebben, dat het middel om ruimere blijken van vertrouwen te erlangen, van de zijde der Hollandsche staatslieden niet gevonden was met hun mistrouwen op de allerzwaarste proef te stellen, en dat Barneveld en zijne partij wel niet bewogen zouden worden jegens den Gouverneur-Generaal van houding te veranderen, hem dieper inzicht te geven in hunne hulpbronnen, en meer werkelijk aandeel in 't bestuur, door een staatszet, die de heftigste antipathiën der natie tegen hem in beweging bracht, en die het grootste deel van het volk, ja zijne eigene vrienden en voorstanders van 
hem moest afkeerig maken en aan hunne zijde kon voeren.
Maar Leycester had verzuimd, of wel met opzet vermeden Leoninus te raadplegen; en toen het oogenblik van uitvoeren daar

{==11==} {>>pagina-aanduiding<<}
was, gebruikte hij Valke en Menin, die meer ondergeschikte werktuigen moesten zijn van zijn wil. De strakke verhouding, waarin de laatste nu stond tot zijne collega's, kon ook wel de oorzaak zijn dat hij zich nauwer aan den Graaf had aangesloten, en dat hij zonder veel tegenspraak eene commissie op zich nam, die zeer zeker niet zijne goedkeuring heeft gehad. De Graaf beging daarbij de fout, van de beide staatslieden niet geheel zijn vertrouwen te schenken, althans niet zóó volkomenlijk in te lichten van zijne bijgedachten, dat zij er van doordrongen werden, terwijl hij het toch aan hen zelven overliet, hetgeen hij in substantie gezegd had schriftelijk mede te deelen en in te kleeden, iets dat tot verwarring en misvatting aanleiding kon geven, dat hen althans moest beletten om zijne geheime bijbedoeling te helpen bereiken. Toch deden zij wat zij achtten verplicht te zijn. Door zijne toespraak overtuigd van zijne verontwaardiging tegen de Staten, van het klimmend ongeduld der Koningin, vreesden zij dat hun ongelukkig vaderland geene keuze zou hebben, dan de bemiddeling van Elisabeth aan te nemen, of op zich zelve met Spanje te onderhandelen, hoorden opmerkzaam en verslagen zijne redenen aan, en brachten die getrouwelijk over, en met al den aandrang dien hij zelf had gebruikt.
Men kan zich den indruk denken, dien hunne verschijning maakte in Hollands Staten-Vergadering; al ware men sinds eenigen tijd door onzekere geruchten, vooral door gescherpten argwaan, op iets dergelijks verdacht geweest, deze zekerheid was toch verpletterend. De propositie schijnt opgevat te zijn als een formeel voorstel tot vrede, met voorbijzien zelfs van 't geen er gezegd was omtrent den goeden wil der Koningin, om het secours te blijven verleenen, ingeval de Staten bewezen machtig en willig te zijn om den oorlog door te zetten. ‘De Graaf van Leycester liet op aandrang der Koningin vermanen tot den vrede met Spanje.’ Ziedaar het gerucht, dat zich met ongeloofelijke snelheid verbreidde in alle steden van Holland en in de overige gewesten, en het is moeielijk eene juiste voorstelling te geven van de onbeschrijfelijke verwarring, schrik en wrevel, die het opwekte tegen de Engelschen in 't algemeen, tegen Leycester in 't bijzonder. Het drong door onder alle standen, het weerklonk tusschen vrienden en vijanden, en beider ontzetting, beider afkeuring stond gelijk, ja zelfs de meest volijverigen waren nu het meest

{==12==} {>>pagina-aanduiding<<}
verontwaardigd, daar zij zich het deerlijkst zagen teleurgesteld in hunne goede verwachtingen van den Graaf. Neen voorwaar, de Staten van Holland hadden nu niet meer noodig zich voor hem te vernederen, om den haat van het volk van zich af te keeren. Nu verklaarde men zich en verontschuldigde tevens zulke handelingen der Staten van Holland, die anders kwalijk te rijmen waren met eene trouwe behartiging van 's lands waarachtige belangen; nu achtte men het nutte voorzorg, dat zij zich op allerlei wijze tegen hem verschanst en gewapend hadden; nu werd het niet meer onverschoonlijk genoemd, waar zelfs op de billijkste eischen van den Gouverneur-Generaal geen acht werd geslagen; nu werd het ook meer openlijk bekend, dat van Oldenbarneveld zich moeite had gegeven, ‘achter zijne geheime zaken te komen,’ en dat die moeite wel ruim scheen beloond te zijn; nu werd iedere ongerijmdheid met haaste voortgezegd en met gretigheid geloofd, mits zij den Graaf schade en schande kon brengen; de volksvriend scheen bestemd de voetveeg des volks te zullen worden.
Van deze omgekeerde verhouding kon Leycester echter nog niet de volle ervaring hebben, toen het antwoord der Staten van Holland tot hem kwam; alle Hooge Collegiën der Provincie waren daar in gehoord; Graaf Maurits, als Stadhouder van Holland, had het gezien en goedgekeurd. Als vanzelfs spreekt was het afwijzend en zoodanig ingericht, dat de ongelukkige Gouverneur-Generaal terstond inzag, hoe groot eene fout er was begaan, en hoe strijdig de uitkomst was met zijne verwachting.
Elisabeth, die de hoofdoorzaak was van alles, mocht hij niet tegenwerken, door te verklaren, hoezeer zijne wenschen van de hare verschilden. In zijne teleurstelling, in zijne onrust, in zijne klimmende verlegenheid, had hij de zwakheid, de getrouwe woordvoerders te verloochenen, wier schuld het althans niet was, dat ze niet in zijne geheime bedoeling waren ingewijd. Hij klaagde, dat ze hem niet wel hadden begrepen en zijne meening verkeerd hadden overgebracht. Hij waande zich door die uitvlucht te redden, - eene misvatting bij eene mondelinge mededeeling was mogelijk, maar Menin had de voorzorg gebruikt, zich hier tegen te dekken. Hetgeen hij den Staten schriftelijk had aangediend, was door hem in 't Italiaansch vertaald, aan Leycester ter goedkeuring aangeboden, die er eigenhandig eenige onbeduidende

{==13==} {>>pagina-aanduiding<<}
veranderingen in gemaakt, en toen gezegd had, dat het ‘zeer wel was.’ Die verloochening van goede en getrouwe dienaren was een redmiddel van den staatsman, dat volstrekt geen doel trof, en dat hem blootstelde aan beschaming en minachting. Doch wij zijn de tijdsorde van ons verhaal wel wat ver vooruitgeloopen; wij wilden den lezer slechts ophelderen, wat Bastingius niet werd meegedeeld, en wij vergeten dat wij den held van onzen roman in een allerpijnlijksten toestand hebben achtergelaten.

    
IV. Doctor Gideon Florensz en de Dordtsche kerkdienaren.

De Graaf van Leycester ontving zijn aalmoezenier dien avond op het gewone uur, maar niet met de gewone minzaamheid. Hij was stroef, onrustig, somber en nam alleen den schijn aan van belangstelling in het gesprek, dat hij toch zelf had uitgelokt, terwijl de zonderlingste verstrooidheid ieder oogenblik verried, hoe ver zijne gedachten daarvan waren afgedwaald. Na herhaalde bewijzen van die afzwerving oordeelde Gideon noodig dit onderwerp te laten rusten. Hij liet den Graaf inzien, hoe goed hij begreep, dat een Heer in zoo hooge en hachelijke betrekking geplaatst, door wichtige staatszorgen gedrukt en afgeleid kon worden, op een oogenblik dat hij liefst zijne aandacht had willen geven aan eigene hoogere belangen; en hij trachtte hem te overtuigen dat het onnutte zelfkwelling was, zich op een gezetten tijd aan geestelijke beschouwingen te willen toewijden, als hart noch geest daartoe gestemd waren, en geen drang van innerlijke behoefte er toe opvoerde. Het eerste beantwoordde Leycester met een diepen zucht, het andere kon hij niet toestemmen. ‘Ieder kent zich zelven het best, en mij is het noodig, op sommige punten aan vaste regelen gebonden te zijn,’ was zijn wederwoord, hoewel uit zijn verhelderd gelaat bleek, dat Gideons opvatting hem ditmaal zeer gelegen kwam. Deze moest op zijne beurt toestemmen met een zucht. Hij voelde het maar al te wel, Leycester had gelijk. Zijn Christendom zou altijd meer methode zijn dan geest en leven, waaraan ruimte en vrijheid niet schaden.

{==14==} {>>pagina-aanduiding<<}

Toch was het hem onmogelijk een gesprek over hoogernstige onderwerpen alleen voor den vorm voort te zetten, en hij gaf het Leycester te kennen, die zichtbaar verlegen antwoordde: ‘Ik kan het niet ontveinzen, mijn geest is ontrust en bekommerd over vele wichtige zaken, en het is me bijkans ondoenlijk om daarvan nu de gedachten af te wenden.’
‘Zoo pijnig u zelven deswege niet, Mylord! zend mij heen en roep mij terug in zulke ure als u zal gelegen komen...’
‘Neen! blijf nog tot de overste Schenk hier zal zijn, dien ik wachtende ben,’ drong Leycester, hetzij welstaanshalve om Gideon niet zoo terstond bij het woord te vatten, hetzij uit die soort van eigenzinnige willekeur, die alleen goedvindt wat zij zelve voorschrijft.
‘Blijf, en spreken we van iets anders,’ herhaalde de Graaf. Dat andere was echter zoo licht niet gevonden, vooral niet daar Gideon zeer wel voelde dat het blijven hem niet werd opgelegd uit wezenlijke behoefte aan zijn bijzijn. De ontstemming van den Graaf bleef aanhouden, ondanks de bereidwilligheid van den jongen leeraar om zich naar zijne luim te schikken, en dit deed bij den laatste staande dit pijnlijk gerekt samenzijn de gedachte opkomen, of ook wellicht nieuwe beschuldigingen tegen hem waren ingebracht, die eenigen indruk hadden gemaakt. De Kerkdienaren waren dien middag en corps ten gehoore geweest. Gideon mishaagde zich zelf om de zwakheid, maar de vraag moest hem van de tong.
‘Spreek mij niet van die lieden!’ riep Leycester met wrevel en ergernis. ‘Het zijn vilains en poltrons, waarvan God gave dat ik verlost ware. Zij zullen mij ontvallen waar ik ze noodig heb en mij ten slotte nog in onmin brengen met de Koningin, maar wat u belangt, my Reverend, wees daaraf zeker, ze zullen nu welhaast eene andere houding aannemen tegens u.’
De overste Schenk werd aangediend, Gideon was ontslagen; het was werkelijk eene bevrijding, toch ging hij niet zonder diepen weemoed in 't harte. Hij moest heengaan van den Graaf op een oogenblik, dat deze wellicht meer behoefte aan hem had dan hij zelf wist; het scheen hem nu toe, dat het toch beter zou zijn geweest, zoo hij ware ingewijd in alle diens geheimen om alles met hem te kunnen deelen, sinds hij toch geroepen was hem in en onder alles te vertroosten en te versterken; maar bij

{==15==} {>>pagina-aanduiding<<}
het indenken van de vele en wichtige zwarigheden, die zich daartegen verhieven, wees hij dien inval verre van zich als eene roekelooze vermetelheid.
De voorspelling van Leycester omtrent de houding der Dordtsche collega's werd niet bewaarheid, althans niet zoo de Graaf daarmede eene vriendschappelijke had bedoeld. Den volgenden dag ontving Gideon van Bastingius een briefje, dat strikt beleefd was, maar verre van broederlijk gemeenzaam, waarin deze hem zijne vruchtelooze poging schilderde om Corput en Nearanus met hem te verzoenen. Men wantrouwde van nu aan hem zelven om deze poging, en hij kon niet zonder zich aan zware moeielijkheden bloot te stellen de aangeknoopte gemeenschap met Doctor Florensz voortzetten. Met andere woorden: hij durfde hem niet meer bezoeken op het Hof, en scheen zelfs niet te wenschen dat deze hem kwam zien in zijn huis.
Waaraan dat vernieuwde wantrouwen moest worden toegeschreven werd niet verklaard, en de arme jonge leeraar kende zich na het angstvalligst onderzoek zijner gedragingen aan niets schuldig, dat aanleiding kon gegeven hebben tot zulk eene bejegening.
Hij kon niet weten dat men Leycester zelf mistrouwde te dezer ure, en dat alles wat men in dezen afkeurde, door de kerkdienaren werd toegeschreven aan zijn vermeenden invloed. Leycester, wien zij den volke hadden voorgesteld als een getrouwen rechter Israëls, uitverkoren om Gods ware kerke op te bouwen, als een sterken held die verlossen zou van de Spaansche Amalekieten; Leycester had geglimlacht en de schouders opgetrokken, toen Corput waarschuwde tegen een complot der Malcontenten, met van Barneveld als hoofd, en Doctor Florensz tot bondgenoot. Leycester had zich aan Bastingius niet willen verklaren over den Spaanschen vredehandel, en toch wisten de kerkdienaren dat er afgevaardigden naar den Haag waren om dien te bespreken! Leycester had de gezamenlijke consistorieleden ontvangen, en een verzoek afgeslagen met klem van ernstige redenen voorgesteld; dat alles was in strijd met hetgeen ze tot hiertoe ervaren hadden van den vromen en volijverigen Graaf; dat alles was ook niet uit hem, maar dat kwam voort uit een wonderen invloed, dien hij ondanks zich zelven onderging, waarvan Bastingius wist te getuigen, en waarvan Corput de geheime geleiddraden meende te kennen, en waaraan de overigen wel moesten gelooven.

{==16==} {>>pagina-aanduiding<<}
Ook had Corput met ernst ontraden zekeren maatregel, die eenige volijverige aanhangers van den Graaf wilden nemen om dezen te zuiveren van hetgeen men valsche uitstrooisels der Staten van Holland noemde. ‘Het was daarmee nog niet de tijd; men moest eerst weten wat er van was,’ had hij voorzichtelijk geoordeeld, en Leycester was niet onkundig gebleven van dien tegenstand, iets dat, als wij gezien hebben, zeer schadelijk inwerkte op zijne goede luim en zijn goeden wil tegen de Dordtsche predikanten; hij onderstelde dat dezen Doctor Florensz zouden inroepen als middelaar tusschen hem en hen; maar zij oordeelden dat Gideon zich niet met hunne zaken zou bemoeien dan op eene wijze die hun zeer ongevallig moest zijn, en in plaats van tot hem toe te treden, berispten zij het scherpelijk in Bastingius, dat deze hem, zooals zij het noemden, de hand der gemeenschap had gereikt. Daarbij... wat moest men denken van Leycester in deze oogenblikken? De Dordtsche Predikanten waren geene weerhanen, die met den Graaf dachten te draaien naar iedere zijde door hem te kiezen. Zij wilden hem volgen, voorgaan zelfs, met den eerbied en de liefde des volks helpen omringen, maar... op het pad dat zij zelf hadden gekozen, en, de Spaansche vrede lag voorwaar niet op hun weg.
Gideon intusschen, van dit alles onbewust, niet in de verste verte vermoedende dat hij op deze wijze kon verdacht zijn, had zich zelf bijna stomp gemarteld, omdat hij zich niet ten prooi wilde denken aan een gansch redeloozen haat. Ten laatste zat hij moedeloos neder als gebukt en verslagen, onder het wicht van allerlei leed.
In Leycester's politiek belang zou hij zich moeten verwijderen, zoo de onwil der Predikanten tot openlijke vervolging oversloeg. En waarom ook zou hij blijven? Wien was hij te dezer dage tot zegen? wien was hij tot steun? Cosmo vermeed hardnekkig elke toenadering; de jonge Baron de Maulde, op wien hij toch de rechten had van een voormaligen gastvriend, 1) had zich met lachende loszinnigheid, hoewel met volkomene beleefdheid van hem afgewend, toen hij eene poging had gewaagd om hem op de gevaren van zijn ongeoorloofden hartstocht opmerkzaam te maken. Het samenzijn met Huibert Berck werd hem

{==17==} {>>pagina-aanduiding<<}
zonderling bemoeielijkt; de rijke weduwe, slachtoffer van hare positie, had Gideon steelswijze ontvangen in haar bijzonder vertrek, uit vreeze voor de Predikanten, die haar van het stijgende wantrouwen tegen dezen niet onkundig hadden gelaten. En wat den Graaf aanging, ja! als hij aan diens zielstoestand dacht, dan voelde Gideon dat hij behoorde te blijven, maar, tot welke uitkomst zou het zijn onder omstandigheden als deze, waarin alles scheen samen te spannen om zijn werk te verstoren en nutteloos te maken? Het is waar, Leycester toonde behoefte aan zijn dienst, gehechtheid aan zijn persoon; nog dien eigen morgen had hij zich onttrokken aan alle bezigheden, afgezonderd van alle omringenden, om tot zich zelven in te keeren en Gideon aan te hooren, maar... Sir Richard Bingham had stoutelijk dat onderhoud gestoord, toen het pas was aangevangen, met een bericht dat geen zwakken indruk scheen te maken: ‘de commissie was uit 's Hage terug en bracht het antwoord der Staten van Holland.’ De zielsbehoefte van den Graaf van Leycester werd onderdrukt ten behoeve van de plichten, den Gouverneur-Generaal opgelegd; hij verliet haastig het salet voor de gehoorzaal. Gideon trok droevig heen naar zijne stille studiecel; daar vond hij het briefje van Bastingius; daar werd hij overstelpt door de smartelijkste aandoeningen; daar was het alles wolken en duisternis om hem heen, en de enkele lichtpunten straalden hem alleen tegen om zijn zielsangst onder het duister te verzwaren. Mocht hij terugtreden? Kon hij blijven? vroeg hij zich zelven af, toen hij als onder den druk van de diepste neerslachtigheid, aangevallen door den sombersten twijfel, zich verplicht achtte nu, juist nu eene keuze te moeten doen. ‘Word van het kwade niet overwonnen, maar overwin het kwade door het goede,’ die vermaning des Apostels viel hem op eenmaal in, toen hij zich onder die pijnlijke overwegingen betrapte, op een nameloos gevoel van verbittering tegen hen, voor wier 
aanvallen hij op het punt stond te wijken, tegen hen die hem als broeder hadden moeten erkennen, althans als een vreemde hadden beloofd te verdragen, en die nu toch zich als vijanden tegen hem over plaatsen. Leycesters gebreken, zelfs waar diens willekeur hem kwelde, of diens zelfzucht hem opofferde, wekten slechts zijne droefheid en medelijden. Cosmo's vijandschap ontrustte hem, en bracht hem zielesmart toe zonder hem tot toorn te prikkelen; maar dat de dienaren der Kerk,

{==18==} {>>pagina-aanduiding<<}
de dienaren van hetzelfde Evangelie dat hij beleed en beleefde, dat dezen op losse vermoedens, op onbewezen geruchten zich dus onbarmhartig als aanklagers en vijanden tegen hem verhieven, dat schokte zijn gemoed, en verstoorde zijn zielevrede, en deed de snaren der fijnvoelende menschelijkheid smartelijk trillen, ondanks de zelfbeheersching, die de Christen zich wilde opleggen. Dat was niet de smart die heiligt, niet het lijden dat verheft; dat stortte het venijn van den wrevel uit in dit zachtmoedig harte.
‘Heer! mijn God! hoe deze smart tot zonde verlokt!’ riep hij ontrust over zich zelven, en de gevouwen handen ten hemel heffende. ‘Ga ik haten, waar ik geroepen was lief te hebben! zal ik wijken en heengaan voor dezen die mij miskennen, wijken met bitterheid in 't harte of moet ik hen weerstaan in het aangezicht!
‘Ik wil niet overwonnen worden van het kwade,’ herhaalde hij met dubbelen ernst en met biddend besluit; onder den invloed van dit voornemen, stond hij op om het kwaad in het hart aan te tasten en te overwinnen door het goede.
Hij ging uit om een bezoek te brengen aan Hendrik van den Corput. Besloten tot iedere zelfverloochening, besloten om ook het hardste, het ongerijmdste dat tegen hem ingebracht werd aan te hooren met zachtmoedigheid, en te beantwoorden met kalmte; besloten het fier gevoel der zelfbewuste onschuld het zwijgen op te leggen, en zich te verootmoedigen tot eene verdediging zijner beginselen, gevoelens en daden, vreesde hij niet dat uit eene samenspreking met dien man twist kon ontstaan, en uit deze heftiger vijandschap zou ontvlammen. Om zich te stemmen tot zulk een samenzijn, zocht hij alles op, wat den heftigen collega verontschuldigen kon, en ziet, toen vond hij niet weinig: den kerkdienaren van dien tijd was een streng opzicht aanvertrouwd over gemeente en medeleeraren beiden; de leden van het consistorie oefenden onderling de censuur, en dat met eene nauwgezetheid, die, zelfs waar ze tot bekrompenheid ging, van stipte gemoedelijkheid getuigde. De geruchten uit Utrecht, nu eenmaal tot hen doorgedrongen, en zeker niet verzacht voorgesteld, moesten hen stemmen tot wantrouwen jegens Gideon, moesten hen voeren tot die waakzaamheid, die met een minder zacht oog gezien, eigenlijk bespieding kon genoemd worden. Maar diezelfde

{==19==} {>>pagina-aanduiding<<}
waakzaamheid oefenden zij evenzeer jegens elkander, jegens de leden der Gemeente te midden hunner gezinnen, en dit kon hun niet worden ten kwade geduid, sinds hun rekenschap werd gevraagd van 't gedrag en de zedelijkheid hunner gemeenteleden. Men ziet het, de leer van het kerkelijk gezag was niet verloren gegaan onder diezelfde menschen, die om der vrijheids wille het juk der Roomsche Kerk hadden afgeworpen; men ziet het, het gros der Protestanten was nog niet rijp voor die Evangelische vrijheid, waarvoor de keurbenden onder hunne voorgangeren hadden gestreden en geleden. Wanneer ook zal een volk daarvoor rijp zijn? Zullen het niet altijd blijven die enkelen, die deze Evangelische vrijheid hebben begrepen in hare volheid, maar ook in hare diepte, in hare strenge eischen; wien de Heer het als in 't harte geeft: ‘den weg kent gij,’ en die, den weg kennende, daarop voortgaan met vasten tred zonder anderen steun te vragen, dan die hun toekomt van Hoogere hand. Nu dan, deze leeraren, die zich met volle recht herders der Gemeente noemden, en onder welke Corput een der ijverigste en getrouwste was, hadden Gideon zien handelen naar beginsels, die van hun standpunt gezien, berispelijk en schadelijk waren; daarbij hadden zij hem in 't vertrouwen van den Gouverneur-Generaal eene plaats zien bekleeden, die men hun niet openstelde. Voorzeker, zij hadden de publieke gunst; hun werd inzage gegeven van allerlei zaken; zij werden ter raadpleging geroepen over de belangen van Kerk en stad; maar Gideon had het persoonlijk vertrouwen des Graven van Leycester; hij was de deelgenoot van de stille ure der ruste en der afzondering, die tot gemeenzaamheid uitlokt; zij hadden invloed op de zaken, hij had invloed op de consciëntie; zij werden geregeld toegelaten in de gehoorzaal, hij was doorgedrongen tot in het harte. Dat moest een Corput ergeren en ontrusten, want die kon hem niet anders zien dan als een gevaarlijk mensch, slecht gestemd 
tegen het goede dat hij bedoelde voor de Kerk, en daarvan in 't geheim de machtige tegenstander, al ware het dan ook niet de openlijke vijand. Was Gideon zelf niet met diepgaande onrust vervuld geworden, waar hij meende dat Cosmo zich had aangesloten aan Corput, wiens gebrek aan mildheid hij vreesde voor dit verbijsterd en overspannen gemoed. Moesten zij, ijverend met heftiger ijver voor veelzijdige belangen, niet door een dubbel wantrouwen tegen hem

{==20==} {>>pagina-aanduiding<<}
zijn aangegrepen, en dat uiten zoowel door verzet tegen zijn dienst in hunne Kerk, als door vermijding van zijne gemeenschap? Het is zoo, Nearanus, die zijne zachtmoedigheid had geprezen, Bastingius, die hem broeder had genoemd, kenden hem beter, en hadden voor hem moeten getuigen bij Corput; maar de eerste scheen nieuwe grieven tegen hem te hebben opgevat, en de laatste was niet de man om tegen den stroom op te varen... Terwijl Gideon op deze wijze de zaak zijner tegenpartij bepleitte bij zich zelven, was hij voortgegaan en tot de Nieuwstraat genaderd, waar Corput woonde; willens die in te treden, ontmoette hij Dominus Johannes Becius, een der Dordtsche Predikanten, die hem met zekere opzettelijkheid groette, terwijl hij daarbij halfluid zijn naam en titel uitsprak.
Gideon, die hem niet dan van aanzien kende, beantwoordde zijn groet en wilde verder gaan; maar Becius hield hem staande. Dominus Becius is de éénige der toenmalige Dordtsche Predikanten, met wien wij nog geene kennis hebben gemaakt, hoewel hij de aandacht overwaardig is. Eerst sedert October 1586 te Dordrecht voor vasten leeraar aangenomen, was hij de jongste onder allen en genoot er dus nog niet al den invloed dien hij later bezat, toen zijn gezag zoowel in den raad als in 't consistorie ‘veelmaals bewerkte contrarie als in 't eerst geresolveerd was;’ maar bij aanvang oefende hij reeds overwicht op den wil en de gevoelens van anderen. Zijne gelijken als zijne meerderen gevoelden het reeds: men moest toegeven aan 't geen hij wilde, maar - tot zijne eere moeten wij het zeggen, - die heerschappij over de gemoederen verkreeg hij niet dan door ‘soet geweldt,’ dat onweerstaanbaar bleek waar hij het wilde gebruiken, en hij wendde het niet aan met het oogmerk om te heerschen of om eigenbatige bedoelingen te bereiken, maar om het goede voor te staan, in Staat, in Kerk, in Gemeente; - om op te bouwen, om te stichten, om samen te hechten, waar hij scheuring en scheiding vond; - om bijgeloof uit te roeien en ongeloof te weerstaan. Zelf een vriend van de letteren, een voorstander der wetenschap achtte hij noodig veelmaals de aandacht van het kerkelijk en wereldlijk bestuur te richten op het bevorderen van kennis, geleerdheid en alles wat ‘capabel kon maken voor den dienst van Jezus Christus;’ hij wist wel dat er in zijn tijd velen tot den kerkdienst gekomen waren en daarin bleven door de

{==21==} {>>pagina-aanduiding<<}
verwarring en de behoefte der tijden, die eigenlijk niet capabel waren voor dien wichtigen dienst, en wier onkunde of onverstand van droeven invloed moest zijn; - hierin te voorzien, daartegen te waken, was zijn vaste wil en zijn gedurig streven, en zoo richtte hij ook het oog op het schoolwezen, waartoe hij als Curator der Latijnsche school gerechtigd was; werd de oprichter eener openbare bibliotheek en de stichter van zooveel goeds, als er door zulken invloed en zulke volharding in een tijdvak van veertig jaren kon worden daargesteld. Zelf op kerkelijk en leerstellig grondgebied staande was hij echter voor anderen mild en gematigd, daar Polyander van hem getuigt, ‘dat hij de éénige was, die in de furieuse tumulten van de Synode nationaal, voor ende naer in jonste was bij allen, omdat hij partijen vremd naer de waerheid joegh, en meer aan godzalige progressen hechtte dan aan opiniën.’ Indien zijn wensch ware verhoord geworden, zouden de Remonstrantsche en Contra-Remonstrantsche troebelen ‘nooyt zoo heftig zijn uitgebarsten, maer, minnelijk zijn geschikt.’ Ook deed hij alles wat in zijn vermogen was ‘om het uitbarsten van het pulver te voorkomen,’ zooals hij het noemde; altijd gereed tot iedere vriendelijke samenspreking, tot iedere onderhandeling met de Remonstrantsche Predikanten, liet hij niet dan op het alleruiterst de hoop varen op eene bevredigende uitkomst door overtuiging of overreding daargesteld, en niet door dwang van wereldlijke of kerkelijke overmacht; maar... genoeg van een tijd waarin hij toen nog niet leefde, en over twisten, die toenmaals nog niet waren te voorzien, al heerschte er reeds veel verschil van inzicht omtrent kerkleer en kerkbestuur.
Johannes Becius was nu in zijn acht en twintigste jaar; zijn uiterlijk voorkomen was in overeenstemming met hetgeen wij van zijn karakter en hoedanigheden hebben gezegd. Gideon had dat eigenaardige van geniale menschen, dat slechts enkelen zich tot hem aangetrokken voelden, dat hij anderen zelfs afstuitte zonder het te willen; men moest hem begrijpen en onderkend hebben voor hetgeen hij was om hem te kunnen liefhebben; maar Becius was een van die gelukkigen, die bij den eersten aanblik iedereen voor zich weten in te nemen. Een helder blijmoedig gelaat, eene ongemaakte minzaamheid, eene zekere gemakkelijkheid en voorkomendheid, die vertrouwen uitlokte en toch achting afdwong

{==22==} {>>pagina-aanduiding<<}
won hem terstond zoo niet het harte, dan toch de welwillendheid van hen met wie hij in aanraking kwam. Eerst later voelde men het hoeveel ijzer daar school onder dat fluweel, en hoe onverlambare veerkracht die goelijke buigzaamheid insloot. Dan was het voor de meesten een weinigje te laat om terug te treden; men voelde dat men met hem voort moest; men deed dan gemeenlijk als de Dordtsche Magistraat en men besloot te zijner wille contrarie van 't geen men eerst geresolveerd was! Gelukkig dat deze kwaliteiten geheiligd en bestuurd werden door eene oprechte en uitnemende vreeze Gods; zonder dat, ware Becius een gevaarlijk mensch geweest. En nog zijn we niet zeker dat hij niet zeer gevaarlijk kon zijn...; maar in waarheid, hij bedoelde niets anders te wezen dan een volijverig en getrouw ‘dienaar van Christi gezuiverde Kerke’ en voorstander van alles goeds en groots, waar die dienst toe opleidt. Na dit alles moet het ons niet vreemd schijnen, dat hij nogal goeden dunk had van zijn leeraarswerk, en tot anagramma durfde nemen En CIBanS o Veis (ziedaar die de schapen voedt), en evenmin vreemd, dat juist hij Gideon staande hield en hem toesprekende zeide: ‘Eilieve, vir doctissime, ontschuldig mijne vrijpostigheid, wil me zeggen, oft' ge korts ook berichten ontvangen hebt van uw wijd vermaarden vriend, den Hoogleeraar Donellus?’
‘Sinds ik mij tot Dordrecht onthoude vernam ik niets van hem, Welwaarde Heer,’ hernam Gideon wat verwonderd, maar toch aangenaam verrast door den innemenden toon van die stem.
‘Zoo ben ik in de occasie u versche nieuwsmaren te geven, Gode zij dank zoo goede als de tijdsgelegenheid mogelijk maakt. Wil dies eene wijle met mij voortgaan, tenzij ge verkiest dat ik uw weg zal nemen.’
Gideon voelde zich door dit aanbod gedwongen te zeggen werwaarts hij heenging.
‘Geleerde Heer Doctor, neem in dezen een welgemeenden raad aan van mij... en... stel dat bezoek uit. Zoo ik mij niet bedriege, is daar zeker misverstand heerschende tusschen u en mijn collega Corput...?’
‘Juist daarom wil ik tot hem gaan, Welwaarde Heer! Ons is voorgeschreven haastelijk welgezind te zijn jegens onze wederpartij, en dus heb ik wat spoed!’

{==23==} {>>pagina-aanduiding<<}

‘Een recht Christelijke aandrift, mijn broeder... alleen te dringender mag ik waarschuwen, geef haar in dezen stond geen gehoor... indien eens het vuur uwer liefde gedoofd werd door eene ijzige ontvangst?’
‘O! ik voele den gloed in mij, nu sterk genoeg om ook eene ijsschors te doen smelten!’
‘Ik zie althans dat hij rijk genoeg is om uw oordeel om te koopen, en dat zegt naar mijn inzien niet weinig,’ hernam Becius op een toon, die bewees dat achting meer dan vleizucht die woorden ingaf, ‘ook moeit het mij u van zoo nobele intentie af te keeren, en toch het moet zijn, hoeveel de verklaring mij moge kosten. Collega Corput is op dit pas niet goed gestemd tot eene samenspreking met u.’
‘Maar ik kom niet om disputatiën te voeren of om verschilpunten op te halen.’
‘Dat wete ik van Doctor Gideon Florensz zonder dat hij het zegt, maar toch...’
‘Toch kan Dominus Becius volharden bij het ontraden van dit bezoek?’ vroeg Gideon verwonderd.
‘Hij moet het! Geleerde Heer Doctor, wil geduld nemen aan te hooren, wat ik u heb te zeggen en dan zult gij dat zekerlijk toestemmen. Gelieft het u met mij een keer te doen naar de kleine librairie, die ik bezig ben samen te brengen? Wij kunnen daar in volle vrijheid spreken, en zoo 't u behaagde een oog te geven aan mijne boeken, zou uwe voorlichting bij de plaatsing mij van zonderlinge hulpe zijn.’ En Becius had al sprekende een anderen weg genomen.
‘Ik ben geheel bereidwillig tot uw dienst, Welwaarde Heer, doch vergun mij te zeggen, dat uw aanbod mij verrast en... bevreemdt. Uwe ambtgenooten hebben mij voorwaar niet gewend aan een gul en gemeenzaam verkeer; gij moet toch alles weten wat er onder hen is omgegaan omtrent mij, en... als Bastingius mij schrijft... de opinie der meerderheid is tegen mij... zou het voor u wel raadzaam zijn op lichtklaren dag aan mijne zijde te gaan op de openbare straat?’ Tot eenig antwoord sloeg Becius zijn mantel terug en bood Gideon den arm; en het was dezen of hij op eens een vriendelijken steun vond op zijn moeielijk pad. Hoe vreemd de ontmoeting ook ware, hoezeer zij hem scheen af te leiden van zijn goed besluit, toch voelde hij het, de bedoe-
{==24==} {>>pagina-aanduiding<<}
ling was geene onedele, en al scheen Becius eene wenschelijke verzoening uit te stellen, het kon niet zijn uit gebrek aan liefde tot den vrede. Er was iets in dien man dat hem trof en bewoog; hij had behoefte aan vriendschap en hij werd overweldigd door vriendelijken dwang; hij ging gebukt onder verdenking, en hij zag zich terstond door dezen erkend en gewaardeerd; ook was dit niet meer voor hem de ontmoeting van een vreemde, het was de nadering van een broeder, de toetreding van een vriend.
Toch gingen ze gehaast en zwijgend naast elkander voort; een zwijgen, dat Becius alleen afbrak met de beloofde ‘nieuwsmaren’ omtrent Donellus, die echter van een groot belang waren, en waaruit vooral bleek, dat de Leidsche hoogleeraar met den Dordtschen Predikant in drukke correspondentie was, en dat de eerste zich beklaagde over Gideon's nalatigheid in het schrijven. Weldra bereikten ze het huis, dat bestemd was om tot eene openbare boekerij te worden ingericht, en de vrij ruime zaal, waar Becius zijn nieuwen kennis inleidde, getuigde wel reeds, al had hij het niet verklaard, dat deze nutte inrichting nog slechts in haar beginsel was, en dat men nog zeer groote zwarigheden zou te overwinnen hebben, eer men uit dien chaos van geleerdheid licht zou scheppen voor de goê Gemeente; de boeken als een legaat aan de kerkelijke armenkas geschonken, en op aandrang van Becius door de regeering voor dit doel aangekocht, lagen nu nog in ordelooze hoopen ondereen; en er kon nog wel geene sprake zijn van eene regeling. Ook leidde de Dordtsche kerkdienaar Gideon in, met eene hoffelijke verontschuldiging over die wanorde; ‘maar de boeken zijn rustiger en veiliger getuigen, dan de menschen, die men op de straten aantreft, en daarbij we kunnen hier ons gemak nemen,’ eindigde hij, Gideon een stoel biedende.
‘Ik ben gespitst op het hooren van wichtige zaken,’ sprak deze, als om Becius uit te noodigen, zonder verdere inleiding aan te vangen.
‘Ziet gij, mijn wellieve Broeder, het goede zaad van vrede, dat gij wildet uitstrooien, moet ook in eene goede aarde vallen, zal 't anderszins liefelijke vruchten dragen, en nu.... de akker van Corput's harte was nog niet wel bereid... maar toch ik heb er den ploeg doorgedreven en wachte nu op den effecte van dien...’
‘Verschoon mij zoo ik u niet wel versta; mag ik hieruit opma-
{==25==} {>>pagina-aanduiding<<}
ken, dat gij, Welwaarde Heer, u alreede bemoeid hebt tot Corput te spreken te mijner gunste?’
‘Zoo iets bedoel ik werkelijk, maar...’ Becius zweeg en zuchtte.
‘De poging mislukte?’
‘Leider! Gij ziet mij voor u als een geslagen man. Ik kwam van hem af toen ik u ontmoette; ik leed eene geduchte nederlaag, maar, ik heb gestreden als de Parthen, ik heb al vluchtende een pijl op hem afgeschoten, die, naar ik hope, getroffen heeft.’
‘Eene wonde, waaraan ge hem nu lijdende acht?’
‘Ter genezing, Broeder! zoo de Heer wil. Ik heb al te groote achting voor Corput, een der vurigste en gemoedelijkste voorgangers onder ons, om niet van hem te wenschen, dat hij ons tot een goed exempel zal zijn in dezen.’
Toch scheen Becius nauwelijks te gelooven, wat hij hoopte, want hij wreef zich de handen als in verlegenheid en onrust, en fronsde het voorhoofd.
‘Daar ligt ook schuld bij mij,’ hernam Gideon verschoonend.
Op eens bleef Becius voor hem staan. ‘Gij zegt wèl!’ sprak hij, hem doordringend aanziende, ‘gij hebt schuld, maar eene gansch andere dan die, waarvan hij u beticht.’
‘En waaraan acht gij mij dan schuldig, Broeder?’ vroeg Gideon, wat kleurende, maar toch vrijmoedig het oog naar hem opheffende; daar lag weemoed in dien blik, maar geene schroom.
‘Daarvan later,’ antwoordde Becius op een toon, die niet meer klonk als eene aanklacht. ‘Hoor nu eerst wat Corput tegen u ontstemt in dezen oogenblik. Volgens afspraak waren wij kerkdienaren, terstond na het middagmaal van Zijne Excellentie, in statelijke deputatie ten gehoore gegaan bij den Gouverneur-Generaal, die ons tegen gewoonte koel en strak heeft ontvangen, en het onderhoud wel haastiglijk heeft afgebroken, pretexteerende bezigheden. En wat het ergste was, Zijne Excellentie weigerde in zeer beslissende termen toe te geven aan een billijk verzoek, dat wij kwamen doen in 't belang van tucht en goede zeden, daartoe we als dienaars der Kerke en opzieners der Gemeente verplicht waren. Mylord North en andere personen tegenwoordig zijnde, was ons de weg afgesneden, om daarop nader aan te dringen, of bij eenige meer gemeenzame toespraak en vermaan den Graaf die zaak wat op het harte te drukken. Korts, we zijn

{==26==} {>>pagina-aanduiding<<}
weggezonden, zonder iets verkregen te hebben van 't geen we kwamen vragen, en, met expresse ordre van Zijne Excellentie, om op dit punt niet weder terug te komen. Allen waren we bedroefd en neergeslagen over deze uitkomst; maar Corput uit oorzaak van zijn gemoedsaard vurig en opvliegend, heeft zich dit refus en deze bejegening heftiglijk aangetrokken, neemt dit als particulier tegen hem gericht, en houdt u voor de oorzaak van alles.’
‘Mij? Maar hoe kan ik daarin betrokken zijn?’
‘Collega Corput beweert, dat gij, die het oor hebt van den Graaf, staande het noenmaal gelegenheid hebt gevonden ons die ontvangst voor te bereiden.’
Een gloed van verontwaardiging kleurde Gideon's voorhoofd, hij zweeg.
‘Hebt gij daar niets tegen te zeggen?’ vroeg Becius, met eene bewogene stem.
‘Zou ik op zóó iets moeten antwoorden?’ hervatte Gideon droevig en twijfelend naar hem opziende.
‘Als gij in uwe consciëntie overtuigd zijt hem dat niet schuldig te wezen, zoo zwijg, Broeder,’ hernam Becius met waardigheid.
‘Maar zóó kan iedereen te ieder stonde, om allerlei fantasieën van zijn eigen hoofd, mij ter verantwoording roepen,’ sprak Gideon mismoedig.
Becius haalde de schouders op. ‘Dat moet zeker zwaar vallen voor wie zich zelven leeft, en meest op eigene ruste en luste des levens bedacht is, maar voor u, voor u, mijn beminde Broeder, die u zelven gestorven zijt, en die Christi leeft, - voor u die u bereid hebt om Zijnentwille aller dienaar te zijn en in alles, voor u kan dat immers niet dan een lichte last zijn, niet zóóveel zwaarder althans dan het geheele kruis van den Heer, dat de discipel schuldig is Hem na te dragen.’ Met dat beroep op de hoogste en heiligste beginsels plaatste de scherpzinnige Evangeliedienaar plotseling zijn wankelenden broeder op dat hooge en vaste standpunt, van waar hij den blik kon verheffen boven al de kleinheden der aarde, en van waar eer en schande, lief en leed, last en lust, zóó geheel hunne beteekenis verloren, dat Gideon niet zich zelven had moeten zijn, indien hij nog een oogenblik had kunnen aarzelen.
‘Gij hebt gelijk, Broeder! wees gedankt voor deze versterking,

{==27==} {>>pagina-aanduiding<<}
die mijne zwakheid noodig had, om bij een goed besluit te volharden. Wees ook gedankt voor het goed gevoelen, dat gij toont van mij te hebben. Ik zou niets daarvan mij mogen toeëigenen, ware 't niet dat ik in niets te roemen had, dan in de genade van den Heer, waardoor ik ben, wat ik ben! Wat raadt gij dan nu, dat ik doen zal ter bevrediging van Corput? Zal ik hem zeggen, wat me nu te binnen schiet, dat ik dien middag niet eens aan de tafel des Graven heb aangezeten? Door allerlei pijnlijke gewaarwordingen gekweld, ontvlood ik de drukte en 't gewoel van den vorstelijken disch op mijne eigene kamer, waar de opmerkzame hofmeester mij eenige spijze liet reiken.’
‘Die verklaring zou niet voldoende zijn om Corput's verdenking in dezen af te weren...’
‘Ik zou konnen bewijzen... de Graaf zelf zou het noodziende voor mij getuigen, dat ik Zijne Excellentie gezien noch gesproken heb vóór den laten avond...’
‘Ook dát zou niet baten; collega Corput meent zekerheid te hebben, dat gij op Zijne Doorluchtigheid invloed oefent...’
‘Door middel van geheime konsten? misschien denkt hij op bezwering,’ sprak Gideon glimlachend.
‘Neen, door middel van zekeren Italiaanschen hopman, met wien gij groote correspondentie houdt, naar zijne verzekering, en die te dezen dage Mylord altijd ter zijde is; die ook, staande onze audientie, Zijne Excellentie herhaaldelijk eenige woorden in de Italiaansche sprake heeft toegesproken, waarnaar de Graaf met welgevallen scheen te luisteren, en waarop bitse en afwijzende antwoorden volgden aan broeder van den Corput; die den Graaf harangueerde; dit is eene opmerking, die ik zelf heb gemaakt, zoowel als de anderen.’
‘En.... dat vermoeden omtrent de diensten, die de Piémontees Cosmo mij zou verleenen, is dat eene onderstelling van anderen, of komt zij van Dominus Corput zelf?’ vroeg Gideon levendig.
‘Van den laatsten; ik heb het uit zijn eigen mond gehoord.’
‘O! mijn lieve Welwaarde Heer!’ riep Gideon, ‘gij weet niet, hoe die verzekering van u mij verlicht van eene groote zorge! hoe zij mij verblijdt! hoe zij mij beschaamt! 't Is nu wel aan mij om haastelijk Dominus van den Corput vergiffenis te vragen voor een kwaad vermoeden, dat ik niet van mij heb konnen we-
{==28==} {>>pagina-aanduiding<<}
ren; ik vreesde, dat hij medewerkte om mij het vertrouwen te ontnemen van dien vreemdeling, aan wien ik mij op het nauwst verbonden gevoele, doch die lacy! schrikkelijke vijandschap tegen mij heeft opgevat, die mij diep bedroeft en veel lijden doet; deze verzekering zal dan toch wel genoeg zijn te mijner rechtvaardiging op dit punt.’
‘Gij kondet er krachtiger aanvoeren, zoo gij wildet,’ hernam Becius met een zacht hoofdschudden, ‘gij kondet ons over uw persoon, over uwe gevoelens, over uw wandel, zulke inlichtingen geven, als voldoende waren om eens en voor altijd alle achterdenken en alle twijfeling weg te nemen, maar gij zijt daarvoor te hooghartig, gij hebt daartoe te veel zelfgevoel.’
‘Welwaarde Heer!’ riep Gideon ontsteld, de beide handen op de borst drukkende, ‘wat zware aanklacht is dit, en dat waar ik hoopte door u gekend... en begrepen te worden!’
‘Ja, het is eene aanklacht!’ riep Becius levendig, ‘en juist omdat ik u begrepen heb, omdat ik u heb doorzien, is die aanklacht te duchtiger en zijn mijne grieven te grooter, hoewel gansch andere dan de hunne. Ik heb u zoo straks gezegd, dat gij schuld hadt, en voorwaar, gij zult de eerste zijn om het mij toe te stemmen, als gij mij toestaat u voor te lichten over u zelven?’
‘Gun mij dat licht, Broeder! ik wete wel het noodig te hebben,’ sprak Gideon met eene zachtmoedigheid, die bewees, dat hij althans niet te fier was om naar vermaningen te luisteren.
‘Wel dan, dit heb ik tegen u, dat gij uwe uitnemende kwaliteiten, uwe singuliere kennis, uwe Christelijke deugden, uwe getrouwheid en liefdewerken verbergt en in een hoek versteekt, zooals hypocrietsche luiden hunne booze daden en kwade praktijken achterwege houden. Ziedaar voorwaar eene zedigheid, die een gansch eigenaardigen trots insluit, of ik en kenne geen menschen meer.’
Gideon kon een glimlach niet onderdrukken bij die zonderlinge beschuldiging. ‘Mij dunkt, zoo ik anderszins recht had aan te nemen wat gij mij daar geeft, behoorde ik toch altijd de laatste te zijn om er van te spreken.’
‘Gij behoordet u te toonen, wie gij zijt!’ riep Becius heftig, ‘en bij mangel van dien, hebt gij ons allen doen struikelen, ja zelfs doen vervallen in eene groote zonde; want ongerechtigd achterdenken tegen een broeder is geen kleine zonde, en gij,

{==29==} {>>pagina-aanduiding<<}
gij zelf hadt ons daarvoor moeten veiligen, gij hadt ons niet in doling moeten laten over uw persoon.’
‘Dat is nooit mijne intentie geweest. Bij onze eerste ontmoeting heb ik noch mijne zienswijze verheeld, noch mijn harte gesloten. Ik heb hen, met wie ik samentrof, wel zeer dringend gebeden mij aan te nemen en te verdragen als een vreemde wetende, dat ik niet als een broeder zou erkend worden.’
‘Zoo is het. Gij hebt u vervreemd en ter zijde gehouden en afgezonderd, in plaats van met ons samen te leven. Gij hebt u ondenkelijke moeite en allerlei offers getroost om onbemerkt als eene schaduwe langs ons voorbij te gaan. Gij hadt u zelf eerder willen vernietigen, dan ons in den weg te staan, is het zoo niet?’
‘Inderdaad, dit was mijne meening, dit hield ik mijn plicht te zijn,’ hernam Gideon, evenzeer verwonderd over de scherpzinnigheid van die verwijten, als over de waardeering en de erkenning, die heenblonk tusschen de berisping door.
‘Daarin hebt gij u grootelijks vergist. Gij hadt behooren te zijn onder ons als eene stad boven op een berg liggende, niet verborgen, maar uitblinkende voor aller oog; gij hadt ons moeten zijn als eene vastigheid, als eene welverzekerde vesting, en wat zijt gij ons geworden? Leider, dat ik het uitspreken moet! tot een voorwerp van achterdenken, tot een dien men voor onzuiveren dienaar en valschen broeder zou willen uitwerpen, tot een mikpunt van achterklap en laster, bijkans tot eene vervloeking, Maran Ata.’
‘Ik heb de bittere ervaring van dat alles, en de Heer alléén weet, hoe zwaar mij valt dát te dragen. Miskend, gewantrouwd, gehaat te zijn, is zoo ondragelijk eene smerte.’
En Gideon's bleek en lijdend gelaat getuigde maar al te duidelijk, hoe de zwaarte van dat zielelijden hem had aangegrepen.
‘En gij, die zoozeer verdiend hadt bemind te zijn,’ hervatte Becius, op hem ziende en droevig het hoofd schuddende, en hem de hand drukkende met diep medegevoel, ‘maar waarom dan ook uwe goede zaak dus kwalijk beleid? Waarom zelf oorzaak gegeven tot zoo grove miskenning?’
‘Ik betuige u in der waarheid, dat ik getracht heb die te voorkomen, doch het heeft niet mogen baten,’ hernam Gideon neerslachtig. ‘Of is Bastingius niet de getuige geweest van mijne dringende bede aan den Graaf om ter openlijke verantwoording

{==30==} {>>pagina-aanduiding<<}
geroepen te worden, en toch heeft hij zich laten versagen door mijne weerpartijders...’
‘De kracht der meerderheid!’ antwoordde Becius met een licht schouder ophalen. ‘Bastingius is... zeer behoedzaam, en hij kon u kwalijk verdedigen tegen vermoedens die hij zelf deelt! Hij acht u hoog, maar hij begrijpt u niet, en daarom bouwt hij onderstellingen op hetgeen hij van u weet, die wel zeer kwalijk rijmen met uw wezenlijk karakter, maar niet met de houding die wij u hier hebben zien aannemen. Hij gelooft aan uwe verfijnde eerzucht, die, versmadende den gewonen weg, en niet willende rekenen of deelen met anderen, hare eigene geheime paden kiest.’
‘God de Kenner der harten weet, hoe ver ik af ben van zulke bejagingen!’ zeide Gideon met vastheid.
‘Ik geloof aan die betuiging, maar vergeef wie niet geloofden, want erken dat de schijn tegen u is.’
‘En gij dan, waarom ziet gij mij anders...?’
‘O! ik... ik ken u geheellijk! ik geloof niet aan de kracht der meerderheid; ik geloof aan de kracht der waarheid, en om haar met vrucht toe te passen, heb ik niet berust bij het zien 't geen voor oogen was. Ik heb den blik wat dieper en wat verder uitgestrekt. Ik heb mij niet verledigd tot bespieding van enkele daden, dat op droefheid of beschaming uitloopt; ik heb naar den wortel gezocht, daaraf de daden de vrucht moeten zijn. Met andere woorden, ik heb onderzocht naar uwe beginselen. Ik ben niet blijven stilstaan bij de berichten van Modetus en Dathenus, maar oordeelende dat men zoo wichtige kwestie uit tweeërlei oogpunt behoorde te overzien, raadpleegde ik anderen... en nu kenne ik u uit de getuigenissen van Wernerus Helmichius, van Donellus en zelfs... van den Heere Marnix van St. Aldegonde!’ En Becius zag Gideon aan met een blik van edele zegepraal.
Gideon sprong op onder de uitdrukking van die liefde en wierp zich aan zijn hals.
‘Mijn broeder! mijn broeder hebt gij dàt voor mij gedaan?’
‘Broeder! ja,’ hernam Becius. ‘God weet, dat ik wensche het te zijn in den vollen zin des woords; dat ik zeer groote begeerte heb openlijk te toonen hoe ik versta het te zijn. Maar voor u heb ik nog niets gedaan, kon ik nog niets doen. Dat alles deed ik voor mij zelven om niet in doling te blijven, om zekerheid te hebben dat ik mij niet in u had vergist. Eerst als ik mij met u besproken

{==31==} {>>pagina-aanduiding<<}
heb, zal ik voor u konnen handelen... ten minste zoo gij het toestaat, zoo gij mijne hulpe aanneemt... gij zijt van zoodanigen onafhankelijken zin... zonder dat hadt ge de aanbiedingen van Kimedoncius niet afgeslagen.’
‘Het is wonderlijk hoezeer gij zijt ingelicht van mijne aangelegenheden, doch ja, ge hebt gelijk, niets is mij zoo tegen als zekere protecties...’
‘De wilde ranke van een hoogmoed die niet besnoeid wil zijn.’
‘Wellicht hebt ge gelijk, maar niet geheel; want...’
‘Waarom hebt ge niet gezorgd, dat voor 't minst Donellus u hier goede recommandatie had gegeven.’
‘Hoe ge mij kwelt. - Ik had hope, zoo er iets voor mij te winnen viel in achting en liefde, ik dat zou mogen verdienen door mij zelve, en niet dat het mij geschonken moest worden om anderer wil.’
‘Gij spreekt oft ge de menschen niet kent. Onder den druk van de particuliere omstandigheden, daarin ge tot ons kwaamt, was de steun van een trouw vriendenwoord toch niet overbodig geweest.’
‘Ik voele het nu, en bekenne dat ik te veel op mij zelve heb vertrouwd.’
‘En de vrucht van dat beter inzicht?’
‘Is, dat ik uwe hulpe aanneem. Wees gij mijn borg, mijn pleitbezorger, mijne voorspraak... Ik zie wel dat ik mij zonder den bijstand van een vriend niet kan losmaken uit dat net van valschen schijn, waarmede ik omtogen ben.’
‘God lof! zoo vorderen wij!’ riep Becius verheugd, ‘en zoo mag ik dan nu in uwe zaak alles doen wat mij oorbaar dunkt...’
‘Mits conditie dat gij uwe hooge opiniën van mij wat matigt, en de zware eischen opgeeft die gij mij doet. Ik mag mij niet op den voorgrond laten stellen; ik moet zorgvuldig vermijden allen naijver op te wekken uit aanzien van den Graaf.’
‘Alsof de naijver niet het allermeest werd getergd door dien sluier van mysterie, waarmee uw invloed en zijne werkinge wordt omtogen; want al schijnt hij ondoordringbaar, hij is het toch niet geheel, en dit prikkelt den achterdocht.’
‘Men schept zich mysteries die er niet zijn. Hier valt niets te bedekken of te omsluieren. Een paar gevallen uitgezonderd, van ondergeschikt belang, heb ik mij striktelijk onthouden van het oefenen van invloed... en dat om redenen.’

{==32==} {>>pagina-aanduiding<<}

‘Men weet dat gij gewoon zijt dit te zeggen, maar... niemand gelooft het, en hoe meer gij dat ontkent, des te sterker zal men het contrarie vasthouden.’
‘Zoo wordt het hoog noodig, dat daar iemand zij die wete wat hier de waarheid is, en die haar voor mij bevestigt.’
‘Ik kan u niet mededeelen wat er tusschen den Graaf en mij is voorgevallen op dit punt, zonder het vertrouwen te schenden dat Zijne Excellentie mij heeft geschonken, maar dit mag ik u zeggen: er is een oogenblik geweest, waarin ik had te kiezen tusschen het oefenen van een uitsluitenden invloed op de zaken der Kerk, in zoover de Gouverneur-Generaal zelf macht had daarover te beschikken, of eene volkomene onthouding, en dat ik de laatste heb gekozen; niet zonder strijd, maar om wichtige redenen, waarvan de voornaamste is, dat ik oordeelde het meest getrouw te kunnen zijn in mijne roeping bij den Graaf, zoo ik mij afhield van alles wat daar buiten lag; dat ik vreesde te treden in de rechten, in den werkkring van andere kerkdienaren, zonderling die van Dordrecht, beter dan ik bekwaam in de dingen dezes tijds en wat die vordert; en boven alles om geene oorzaak te worden van misgunst en misverstand tusschen Zijne Doorluchtigheid en dezulken die ik achte te zijn, de getrouwe en volvaardige dienaren zoo van de religie als van Zijne Excellentie.’
‘En heeft deze dat besluit kunnen goedkeuren?’ vroeg Becius levendig.
‘De Graaf heeft er in berust, en daarop...’
‘Hebt gij u zelven veroordeeld tot eene onbeduidendheid, die uwer onwaardig was en die zoo gansch verkeerd is uitgelegd.’
‘Aanmerk, broeder, dat ik niet werkeloos ben geweest, en dat de verkeerde uitlegging van mijn gedrag de schuld is van hen, die daarachter wat anders hebben gezocht dan ik hun toonde.’
‘Ik vat zeer goed hoe gij tot die keuze gekomen zijt, en hoe strikt gij u gehouden hebt bij dat besluit, maar moet het onherroepelijk zijn?’
‘Hierop kan niet meer worden teruggekomen,’ sprak Gideon met vastheid.
‘En als ik u nu bewijze dat uwe zelfverloochening toch niet de vrucht draagt die gij er u van hadt voorgesteld...’
‘Dat bewijs heb ik reeds niet meer noodig. Ik ben op iedere

{==33==} {>>pagina-aanduiding<<}
wijze verdacht en miskend, en moet nu vreezen dat er alreede misverstand heerscht tusschen den Graaf en de kerkdienaren ter oorzaak van mij. Het eerste vergeve ik van harten, het andere bedroeft mij diep; maar zoo het niet kan gemiddeld worden, zal het mij eerder dwingen tot eene geheele verwijdering dan om de grenzen te overschrijden die mij nu eenmaal zijn afgebakend.’
‘Broeder!’ hernam nu Becius, die naar Gideon geluisterd had met diepe belangstelling en met stille bewondering. ‘Ik meene eenigszins te kunnen berekenen wat macht over u zelve, wat sterkte van geest, wat rijkdom van liefde en ootmoed gij ten koste hebt moeten leggen om nooit daar buiten te gaan; maar schoon ik uw beginsel eerbiedig, wetende dat het voortkomt uit een groot geloove, dat zich eeniglijk wil verheffen tot het hoogere en niets zien wil dan het onzienlijke; toch moet ik u zeggen dat ik voor mij geene vrijheid zou gevonden hebben tot eene keuze als de uwe, maar veeleer onder bede om kracht van boven het jonstige aanbod zou hebben aangenomen, oordeelende dat waar men veel goeds kan stichten, veel kwaads kan weren, men de occasie daartoe niet moet verachteloozen om al te subtile bezwaren.’
‘Die ook voor u niet zouden bestaan, wellieve broeder,’ hernam Gideon levendig, ‘en wier drukkenden, wier overheerschenden last gij niet kunt medevoelen, omdat gij met een helder en rustig oog kunt omzien naar uw verleden. Ik niet alzoo! men heeft het mij tot duisternis gemaakt, daarmede men eene schaduw kan werpen over mijn tegenwoordig, over mijne toekomst telker stond. Ik heb zeer vlijtig getracht die opgehelderd te zien; ik heb dringend van den Graaf geëischt, dat mij hierin recht zou worden gedaan; ik heb wel vuriglijk van God gebeden, dat mijne onschuld mocht worden uitgewezen. Het heeft niet mogen zijn; het offer van mijn goeden roep is van mij gevergd en ik heb het gebracht; mijne gebeden zijn niet verhoord; en ik moet nu berusten! Uit den kerkedienst tot Utrecht geweerd, heb ik geene gemeente meer, kan ik mij nauwelijks kerkdienaar noemen, hoe zou 't mij dan passen de hand te leggen aan de groote belangen onzer gezuiverde Kerk, of daarop invloed te oefenen... denk in, het mistrouwen dat zulks zou wekken, den tegenstand, dien het zou vinden, de beroeringe, de twistinge, de scheuringe veellicht, daaraf zulke reuckeloosheid oorzaak zou zijn.’

{==34==} {>>pagina-aanduiding<<}

Onwillekeurig had Becius herhaalde malen met het hoofd geknikt, maar een diepe zucht ontglipte zijne borst.
Gideon vervolgde: ‘Maar het was mij nog gegund discipel van Christus te zijn en dienaar van Zijn Evangelie, wel in zeer beperkten kring, maar in de volle ruime beteekenis, en dat was mij groote blijdschap en hooge eere; vasthoudende aan Christus heb ik mij losgemaakt van alles wat daar buiten lag, als niet van mijne roeping; het mosterdzaadje dat ik plante kan toch wassen tot een hoogen krachtvollen boom, die velen schuilplaats en schaduw geeft; de Heer is dààr, die het weet en die het ook doen zal... mocht ik maar van deze plek mijner werkzaamheid niet worden weggedreven...’
‘Dat zal niet zijn!’ riep Becius met vuur. ‘Dat kan de Heer niet willen en de menschen mogen 't niet plegen... maar,’ vervolgde hij met vriendelijken ernst tot Gideon, ‘gij moet ook gewillig zijn daarvoor iets te doen.’
‘Ik ben daarvoor bereid tot alles, wat er van mij gevergd kan worden.’
‘Ook aansluiting en samenwerking met ons?’ vroeg Becius snel.
Gideon schrikte op, en bedacht zich eenige oogenblikken.
‘Gij noemt het éénige wat niet zijn kan!’ sprak hij eindelijk.
‘Waarom niet? Wat hebt gij eigenlijk tegen ons?’ hernam Becius.
‘Tegen u! maar het zij, gij wilt u in dezen niet uitzonderen van uwe ambtgenooten, zoo mag ik, dunkt mij, vragen, wat hebt gijlieden tegen mij? want na alles wat gij nu weet, zult gij hebben verstaan hoe gestadig het mijne zorge is geweest alles te vermijden, wat aanleiding kon geven tot ergernis en onmin.’
‘Het poinct van valsche en ongerijmde aantijgingen daargelaten, dat ik mij nu sterk make weg te ruimen, blijft daar nog eene groote grieve tegen u, die namelijk, dat gij zijt aangevangen, met uitsluiting van u zelven, met u dus verre van ons af te houden dat de broederhand u niet kon bereiken, en daarom is 't dat ik u vrage wat hebt gij tegen ons?’
‘O! dat gij getuige waart geweest van mijn eerste samentreffen met uwe collega's, gij zoudt gezien hebben, hoezeer het noodig was dat ik de plaats aanwees die ik onder hen wenschte in te nemen en hoe het geene andere heeft kunnen zijn, dan die van... vreemde.’
‘Bastingius heeft mij hoog opgehaald van zijne gulbroederlijke tegemoetkoming.’

{==35==} {>>pagina-aanduiding<<}

‘Ik geloof die oprecht gemeend, maar zij vond plaats onder zulke verschijnselen die... die mij... de kracht der meerderheid deden vreezen, en op dat onzeker fundament althans kon ik mij geene tenten bouwen. Ik moest vasten grond onder de voeten hebben om der wille van Zijne Doorluchtigheid, die niet om mijnentwille moest geschokt en verontrust worden, en daarom koos ik hetgeen ik een onzijdig terrein achtte...’
‘Gij ziet, men heeft het niet geëerbiedigd; acht gij het dus niet grootelijks zaak van stelling te veranderen...?’
‘Op een oogenblik dat de vijand al de voordeelen aan zijne zijde heeft,’ zei Gideon lachend.
‘Al de voordeelen?... en wij zijn bondgenooten...!’ riep Becius met zacht verwijt.
‘Gij hebt gelijk, dit maakt mij sterk; waarom heb ik u niet vroeger mogen kennen?’
‘Voor eenigen tijd ter leen gegeven aan eene kleine gemeente van den omtrek, waar men volstrekt gebrek had en groote behoefte aan geestelijk voedsel, was ik nog niet te Dordrecht terug, toen gij daar aankwaamt. Daarop werd mij door collega's en particulieren zóóveel strijdigs van u verteld, dat ik geraden vond wat juister omtrent u ingelicht te zijn, eer ik uwe nadere kennis maakte. Intusschen stegen de moeielijkheden over u in 't consistorie al hooger en hooger, doch ik moest ze laten opwassen, nog niet het recht hebbende dat kwaad te stuiten... tot op heden... ook heden heb ik een stouten aanval op Corput gewaagd, en ging daarna uit om u op te zoeken, met dat zonderling geluk, dat gij mij als te gemoete werdt gevoerd!’
‘Daarin erken ik voorwaar de leidinge Gods, die ik met dankbaarheid zegene.’
‘En alzoo gewilliglijk volgen zult waar zij u voert?’
‘Hoe zou ik hier kunnen aarzelen...’
‘Daarvan ben ik nog niet zeker; want ik zie in deze beschikking niet slechts de goedkeuring op mijn besluit om vrede en verzoening te stichten, maar ook eene noodiging aan u om u voortaan nauwer met ons te vereenigen en deel te nemen aan onzen arbeid.’
‘Dat kan ik daarin niet zien en weet ook dat het mij niet mogelijk zal wezen.’
‘Waarom niet? Uit geringachting van ons werk, onze bedoelingen?’

{==36==} {>>pagina-aanduiding<<}

‘Uit een ander inzicht daaraf. Ik kan den Stoel niet gebruiken zooals dat onder u huide ten dage recht wordt geacht; ik kan de wereldsche belangen niet vermengen met de geestelijke, noch censure oefenen over broederen, noch der gemeente een jok opleggen, dat gijlieden mede draagt, doch dat ik niet zou willen dragen, achtende de christelijke vrijheid een overkostelijk goed, dat men aantast door zich wederom heerschers te stellen waar men eeniglijk dienaren behoorde te zijn. Omdat ik deze dingen niet heb gewild, ben ik tot Utrecht zoo deerlijk miskend en zoo licht eene prooi geworden van laster en kwaden wil; hier tot Dordrecht zou het mij niet beter gaan.’
‘Ik vreesde dàt,’ riep Becius smartelijk, ‘onze arbeid is niet goed in uwe oogen. Maar in 't eind, moet er dan geene tucht, geen opzicht, geene orde, geene vastigheid zijn in 't geheel? Kan het gebouw der Kerk dan worden opgetrokken zonder pilaren en binten...’
‘Ten bewijze hoezeer ik dat erken, strekt dat ik niet slechts voor de Kerk-orde heb gestemd, maar zelfs bij den Advocaat van Holland met ernstigen drang heb aangehouden om die ten uitvoer te leggen in die provincie.
‘Het eerste herinner ik mij; waarom wist niemand het andere, dat u juist goed zou gedaan hebben in de opinie van velen?’
‘Het was onnoodig van eene mislukte poging te spreken, die het misnoegen tegen den Advocaat kon doen stijgen.’
‘Nobele waardige vriend!’ riep Becius met vuur, maar met zekeren spijt voegde hij er bij, ‘ondanks dat blijk van instemming, heeft ons streven niet uwe goedkeuring?’
‘Hetgeen gijlieden zoekt is zekerlijk goed... voor dezen tijd, maar... de goedrondheid belge u niet, ik meene daar kon, daar moest toch nog wat anders gezocht worden.’
‘Wel dan! doe gij het anders, alleen onttrek u niet. Gij hebt toegestemd dat wij eenig goed doen, zoo wees dan medewerker van dat goede.’
‘Dat is altijd mijn wil en wensch geweest, slechts hoop ik het te doen op mijne eigene wijze, en daarom, eens ter zijde gesteld, ja zelfs uitgeworpen zijnde, moet ik mij houden buiten dien kring, waarin men volkomene gelijkvormigheid van mij zou eischen... of denkt gij anders?’
Becius moest toestemmend antwoorden; ‘maar waarom komt

{==37==} {>>pagina-aanduiding<<}
gij dan vrede zoeken, en verzoening?’ vroeg hij neerslachtig.
‘Omdat ik niet kan leven onder den druk van vijandschap, omdat zulke bitterheid mij de ziele bedroeft, omdat ik mij eene plaatse wensch in ulieder goede genegenheid...’
‘Die men u niet zal toestaan zoo gij oorzaak geeft te gelooven, dat gij ons werk gering acht en u zelven daartoe te veel.’
‘Tot die onderstelling zal ik hun voorwaar geen recht geven, zoo maar eenigszins goedwilligheid en gereedheid tot hun dienst machtig zijn haar weg te nemen...’
‘Maar gij zijt daarmede begonnen, en wat heeft het u gebaat? Daar is tweeërlei hoogmoed, Gideon, die welke heerschen wil en zich verheffen, en die welke zich nederbuigt in 't volle bewustzijn van eigene meerderheid, en 't is verwonderlijk hoe de botste luiden zelfs gespitst zijn, om de laatste te onderkennen, en hoezeer de aanraking daaraf hen kwetst. De eerste vergeven zij licht; zij is de grofste; zij begrijpen die; zij vinden die natuurlijk; zij voelen die mede op hunne beurt; maar de andere vergeven zij niet; zij krenkt hen, zij beschaamt hen en... zij achten die gevaarlijk... En zouden ze wel gansch ongelijk hebben? Gideon! Gideon! Gij staat zoo hoog, gij kunt zoo goed weten wat gij zijt... en Satan is zoo listig. Beproef u zelven wat daar in uw harte is.’
‘Het harte is arglistig, ik weet het; maar toch, ik weet ook dat ik mij niet dan uit een goed beginsel bereid voele tot iedere verootmoediging.’
‘Zoo men geene andere van u wilde dan gelijkstelling.’
‘Dan ook deze!’ riep Gideon overwonnen, dan zal het zijn zooals zij willen of liever zooals gij wilt, want gij hebt mij bewogen... overreed alschoon niet ganschelijk overtuigd... doch... daar kome nu van wat wil, dit zij den Heere bevolen, die weet wat mij dringt hier toe te geven; al was mijn eerste besluit in Zijne vreeze genomen, het kon toch zijn tegen Zijn raad.’
‘Zoo komt het mij voor! En daar gij nu zoowel besloten zijt, geliefde broeder, moet ik u noodigen van hier te gaan, en mij toestaan u elders heen te voeren.’
‘Naar Corput, niet waar? gij acht dat het eerst nu tijd is.’
‘Neen! wij gaan naar mijn huis. De collega's zullen daar nu samen zijn, naar ik gis... dit was de afspraak. Corput zelf moet er zich laten vinden, zoo mijn afscheidswoord aan hem van eenige kracht zij geweest.’

{==38==} {>>pagina-aanduiding<<}

‘Zoo moet ik mij voorstellen, dat gij mij brengt voor de vierschaar uwer consistorie?’ vroeg Gideon kalm, doch wat verwonderd.
‘Neem het zoo niet. Het is alleen tot eene minnelijke samenspreking met ons leeraren... waarvan om den vorm een paar ouderlingen getuigen zullen zijn: maar wees onbezorgd, dit begin moge wat vreemd schijnen, ik stel mij borg voor de uitkomst, dat zij zal zijn tot uwe eere en meeste voldoening.’
‘Ik reken op u; ik weet op Wien ik hope; ik ben in geen ding bezorgd,’ sprak Gideon, die nu uit zich zelven vertrouwelijk zijn arm nam.
Zij hadden elkander geene eeuwige vriendschap gezworen, maar zij voelden dat zij broeders waren, door één geest gedreven, al was het langs verschillende zijde, naar hetzelfde doel.
De blijdschap van Becius was met wat zegepraal doormengd, omdat hij hem nu toch meetrok naar zijn kant; maar Gideon maakte hem indachtig dat hij op dit punt omzichtig moest zijn.
‘Gij kent geheel mijn toestand; gij kent mijne geheimste gevoelens, mijne beschouwingen, mijne gemoedsbezwaren. Gij weet, hoever het mij doenlijk en geoorloofd zal zijn, met u voort te gaan, en waar ik zou moeten terugtreden. Bereid den broederen geene teleurstelling...’
‘Wees gerust; meent gij, dat ik niet het eerst denken zal op hetgeen u noodig is. Bedrieg ik mij niet, zoo is het voornamelijk dit: dat uwe betrekking tot den Graaf geëerbiedigd worde en niet geschokt noch gestoord door dissensies, kwaadgunninge, ophitsinge of andere kenteekenen van mesintelligentie, van onzentwege.’
‘Dit is zóó waar, dat ik besloten ben aan te bieden liever heen te gaan, dan oorzaak te worden van twisten en zwarigheden tusschen den Graaf en de dienaren hier, en dat moogt ge hun voorstellen in mijn naam.’
‘Hoe vaster gij daartoe besloten zijt, hoe minder gij het moet toonen, en ik zal mij wel wachten dat te zeggen. - Gij zijt bij den Graaf op uw post, wij zijn op den onzen; hier kan geen sprake zijn van wijken en plaats ruimen; het is hier de vraag met elkander in goede eenigheid leven, en als broeders samen te wonen. Daartoe moet het op heden gebracht worden en nu... hier zijn we bij mijn huis.’

{==39==} {>>pagina-aanduiding<<}

Gideon trad schielijk binnen; daar was wat overspanning in zijn voorkomen, wat gejaagdheid in zijn stap. Becius hield hem even staande; de hand op zijn schouder leggende, en hem aanziende met eene uitdrukking van innige liefde en hoogachting, sprak hij tot hem:
‘Broeder! meen niet, dat gij nu het zwaarste tegengaat. Het moeielijkste is geleden. Vergeef me, waar ik mij verstoutte uwe krachten te meten, uw geduld, uwe lijdzaamheid, uwe christelijke bereidwilligheid op tergende proeve te stellen, die ze zoo triomfantelijk hebben doorgestaan. Nu kenne ik u niet enkel uit het getuigenis van geëerde vrienden, maar bij eigene waarnemingen, en nu heb ik een driedubbel recht, om voor u te strijden en te beschamen wie u tegenstaan.’
Gideon kon niets antwoorden; zijn oog werd vochtig; een vroolijke blos kleurde even zijn bleek gelaat. Hij drukte Becius de hand, en deze leidde hem nu haastig binnen in een vertrek, waar de kerkelijke Heeren zich reeds vereenigd hadden.
Wij treden niet met hen in.

Dominus Becius had Gideon aan de vereenigde consistorie-leden voorgesteld met te zeggen:
‘Hier is Doctor Gideon Florensz, mijn wellieve vriend en geëerde gast, die een vriendbroederlijk woordje met de heeren heeft te spreken.’ Hij had hem echter het woord niet gegund, maar dat zelf opgevat en gesproken als een ijverig en behendig pleitbezorger, en hij gaf de verdediging niet op voordat hij overtuigd was zijn proces gewonnen te hebben, en dat wel ter meeste voldoening van de wederzijdsche partijen. Met andere woorden, hij trof niet slechts de verzoening tusschen Gideon en de Dordtsche Predikanten; maar hij bracht de laatsten tot de erkenning van Gideon's onschuld aan hetgeen hem te laste werd gelegd, door hen te leiden tot eene geheel andere beschouwing van diens persoon en handelingen, en op te voeren tot de rechte waardeering van diens karakter. Het is waar, dat zij dit alles niet aannamen zonder tegenstand, en dat ze zich niet gevangen gaven zonder strijd; maar Becius had zich goed gewapend, als wij weten, met de getuigenissen van Helmichius en Donellus, die hier niet weinig golden, en had zich volkomen uitgerust met zegevie-
{==40==} {>>pagina-aanduiding<<}
rende wederleggingen, door het afzonderlijk verhoor dat hij zijn cliënt met schrander overleg had doen ondergaan, en niet eer liet hij hun het ondervragen, hem het antwoorden vrij, voordat hij oordeelde triomfantelijk bewezen te hebben, dat hij, die zich hier ter verantwoording kwam stellen voor hen, eigenlijk het recht had hun rekenschap te vragen van onbroederlijke aanvallen en onchristelijke verdenking.
‘Doctor Gideon Florenz,’ dus had hij willen eindigen, ‘zou met volle vrijmoedigheid tot ons kunnen zeggen: van den beginne aan ben ik u lieder trouwe bondgenoot geweest bij al het goede dat gij hebt gewild en bereikt, en niets slechts de medewerker, maar de voorname oorzaak daarvan. In 't geen gij verzuimdet, heb ik voorzien; waar gij hebt verachteloosd, daar heb ik opgebouwd, en dat alles met de schroomvalligste eerbiediging van uwe rechten. Gij hebt mij kwaad gewild, en ik heb u niets dan het goede wedergegeven. Gij hebt mij de eer willen rooven en ik heb u de krone gelaten...’
Maar Gideon had de ijverige voorspraak in den loop zijner rede gestuit, eer die zijne zedigheid en de eigenliefde van de anderen op zoo hachelijke proeve stelde en had de overigen uitgenoodigd om liever die ophelderingen van hem te vragen, die ze nog noodig achtten, eer ze hem hun volle vertrouwen en broederlijke genegenheid waardig keurden; waarop de vurige Corput, voor allen antwoordende, had gezegd: ‘dat hun geene verdere illucidatiën noodig waren; dat zij zich nu volkomenlijk overtuigd hadden zoo van de goede intentie, als de goede diensten des jongen Doctors, en niet minder van zijne wijsheid, discretie en zeer groote vromigheid, en dat reeds zijne vrijwillige verschijning in hun midden om zich te disculpeeren (daartoe hij in zijne qualiteit niet gehouden was), hun reeds bewijs genoeg strekte van zijne broederlijke gezindheid, en van zijne consideratie voor de weerdigheid en de rechten der consistorie.’
Werkelijk waren allen reeds half gewonnen door dien stap, waartoe de slimme Becius Gideon had bewogen, overtuigd dat zijne zachtmoedigheid, zijn vrome ernst en de stille waardigheid van zijne houding den goeden indruk van eene vurige pleitrede krachtiglijk zouden steunen. Als wij zagen, werd hij niet teleurgesteld. Men begon zich daarop met meer gemeenzaamheid en met meer gelijkstelling te onderhouden, en men bespeurde nu,

{==41==} {>>pagina-aanduiding<<}
dat men het beter eens was omtrent de ‘fundamenteele poincten van de gezonde leer’ dan men had kunnen vermoeden, op zulke wijze dat broeder Corput, de heftige maar billijke man, opnieuw in aller naam verklaarde wel overtuigd te zijn van des Doctors ‘zuiverheid’, niettegenstaande de getuigenissen contrarie van dien door Modetus en Dathenus afgelegd, en besloot met de verzekering: ‘dat zij hem hielden en wilden houden voor een lieven getrouwen broeder in Jezus Christus.’
Daarop werd bepaald van die uitspraak aan de classis van Utrecht mededeeling te doen in een schrijven te zijner gunste; en verder dat men in de consistorie zou voorstellen om Doctor Gideon eene Vrijdagsbeurt af te staan in de Augustijner kerk, als wanneer zij hem gezamenlijk zouden komen hooren. Aanbiedingen, die door Gideon dankelijk werden aangenomen, en in ruiling waarvan hij hun opnieuw alle diensten bood, die hij dacht te kunnen bewijzen.
Dit bracht hen als vanzelf tot de bekentenis van hunne vroegere verdenking jegens hem, en van den slechten voet waarop zij nu meenden te staan met den Graaf.
Omtrent de eerste rechtvaardigde zich Gideon met de kortheid en de kracht van zijne volkomene onschuld, terwijl zijne naïeve onkunde op het stuk van den ‘ergerlijken vredehandel,’ en zijne onverbloemde verontwaardiging, toen men hem dat als onbetwistbare zekerheid voorstelde, genoegzaam bewezen voor de onmogelijkheid, dat zijn invloed hier zou hebben gewerkt. Omtrent het andere vroeg hij inlichtingen, die zij hem in 't breedvoerige gaven.
Het voorstel, dat hen zoozeer ter harte ging en dat door den Graaf met zooveel bitsheid was afgeslagen, bedoelde, zekere wanordelijkheden te voorkomen die de Engelsche soldaten pleegden, onder voorwendsel dat het hun niet geoorloofd was in Holland een huwelijk aan te gaan. De predikanten de jonge dochters in de gemeente op die wijze blootgesteld ziende aan verleiding en eerroof, zonder voor haar de éénige mogelijke vergoeding en eerherstelling te kunnen eischen, en gewoon zich ongeregeldheden en ergernissen van dien aard op het ernstigst aan te trekken, hadden zich tot Leycester gewend, om opheffing te vragen van dat verbod, ‘niet twijfelende of die vrome Heer zou in zoo oorbare zake met alle goedgunstigheid hen te wille zijn.’

{==42==} {>>pagina-aanduiding<<}
Broeder Corput had het eerst de noodzakelijkheid van dien maatregel aan Leycester uiteengezet, en de gezamenlijke Consistorie was daarna het verzoek in alle forme komen voordragen; maar de Graaf had gezegd, dat de zaak te dwaas was om in overweging te nemen; dat zijne officieren, op het vernemen daarvan, het levendigst misnoegen hadden uitgedrukt, en de grootste bekommering. Dat hij zelf, hoewel Gouverneur-Generaal in Nederland, niet had opgehouden onderdaan der Koningin te zijn, en dus niet het recht had met de onderdanen Harer Majesteit te handelen, contrarie haar uitgedrukten wil; dat hij hare intentie in dezen te wel kende, om daarop invloed te willen oefenen, en dat het in deze oogenblikken minder dan ooit geraden was, de banden die de beide natiën verbonden, nauwer aan te halen, daar het er bij de tegenwerking en slechte ondersteuning, die hij ondervond, eerder naar stond, dat de Engelschen dit land zouden ruimen, dan dat zij er huisgezinnen zouden vestigen.
Zijne Excellentie verzocht voorts de Welwaarde Heeren, om hem met deze en dergelijke aangelegenheden hierna niet meer den tijd te komen rooven.
Die afwijzing was barsch, en Gideon begreep hunne verslagenheid, maar hij begreep ook de moeielijkheid, waarin het voorstel Leycester zelf had gebracht, en hij deed hen inzien, hoe er noch eenige geheime tegenwerking, noch de influisteringen van den vrouwenhater Cosmo noodig waren geweest, om hen in dezen eene onheusche ontvangst te bereiden. Maar daar het verlangen der Dordtsche kerkdienaren in alle geval beter strookte met de voorschriften eener zuivere zedelijkheid, dan het verbod der Engelsche politiek, beloofde hij zijn best te doen, om Leycester daarvoor gunstiger te stemmen, en hem te bewegen het Elisabeth voor te dragen, en bij haar te ondersteunen, het éénige wat in dezen van den Graaf afhing.
Gideon verdedigde daarop Leycester met warmte, op het punt van het ongelukkige vredesvoorstel, dat zooveel verdenking wekte. Hij verklaarde, hoe hij bij eene diepere kennis van diens karakter de overtuiging had, dat Leycester het opzet niet kon hebben om de landen te voeren tot een onvasten en bedriegelijken vrede met Spanje, die het wis bederf zou zijn van de gezuiverde religie en der Nederlandsche vrijheid; wier belangen hij in alle welwillendheid was voorstaande, hoewel hij zich kon vergissen in de keuze

{==43==} {>>pagina-aanduiding<<}
der middelen daartoe leidende; dat men hier eerst denken moest aan eenigen dwang, waarvoor hij zelf moest bukken, of aan een kwalijk beraamden staatszet, die bij mislukking het tegendeel werkte van 't geen er bedoeld was. Beschouwingen, die de kerkdienaren met gretigheid aannamen, niets liever wenschende, dan den man verontschuldigd te zien, op wien zij hunne hoogste verwachtingen hadden gebouwd. Zij luisterden dus ook met instemming naar Gideon's vermaning, om toch in deze hachelijke oogenblikken zich niet van den Graaf af te wenden met den steun van hun invloed, en alzoo den volke het kwade exempel te geven, dat men het Eminente Hoofd van den Staat naar de willekeur van veranderde opiniën, aanhankelijkheid en gehoorzaamheid zou mogen ontzeggen.
Ze beloofden wel ernstig het tegendeel, en zij begrepen uit die toespraak, dat Gideon geenszins met hen verschilde in de opvatting van Leycester's rechten, al ware 't ook dat hij voor zich niet goedvond den kerkelijken stoel te gebruiken tot het voorstaan eener politieke partij. Hierop scheidde men in volle eenstemmigheid, nadat Doctor Florensz zijne tusschenkomst had toegezegd, om de afgebrokene draad hunner goede correspondentie met den Graaf weder aan te knoopen; en niets scheen wel voor Gideon lichter te vervullen.
Ook keerde hij naar het Hof terug met een gevoel van rust en verlichting, als hij in vele dagen niet had gekend.
Het was hem nu werkelijk gelukt het kwade te overwinnen door het goede, en hij had bij die poging een steun gevonden, die hem als door Hemelsche beschikking was tegen gevoerd; hij had een vriend, een broeder gevonden, juist een zulke als hij noodig had, en hij had vijanden en tegenpartijders in welwillende bondgenooten zien veranderen op het oogenblik zelf, dat zij zich tegen hem verhieven in bitteren haat.
Het behoort wel onder de zeldzaamheden, dat eene persoonlijkheid als die van Gideon Florensz, langs zulken weg zegeviert over kwaden wil en miskenning, maar toch onmogelijk is die overwinning niet, en waar zij mogelijk is, kan zij zich ook herhalen, in ieder tijdvak, in iederen kring; dit zij gezegd ter versterking van hen, die, onder welke omstandigheden dan ook, met gelijke vijandschap, met gelijk wantrouwen te worstelen hebben. Slechts is te bedenken, dat het kwade niet kan worden over-
{==44==} {>>pagina-aanduiding<<}
wonnen door het kwaad, maar... door het goede, door het goede alleen.


V. De orkaan steekt op en barst los.

Hoe goed een voornemen Gideon ook had om woord te houden aan de kerkdienaren, hij vond daartoe dien dag geene gelegenheid. In den loop van den avond kwam Sir Valentin hem de hoffelijke verontschuldiging overbrengen van Leycester, die hem niet als gewoonlijk bij zich kon ontvangen vóór hij ter ruste ging, omdat hij den nacht wakende en in bezigheden zou doorbrengen. De Graaf was met allerlei wichtige zaken bezwaard, die zijne onverdeelde aandacht vorderden, zoodat hij geen volkomen harte kon geven aan zijne geestelijke belangen, en Doctor Florensz zou de eerste zijn om toe te geven, dat het hinken op twee gedachten hier schadelijk moest wezen; ‘dat zijn de eigene woorden van Zijne Excellentie,’ zeide Sir Valentin, ‘die zich inmiddels aanbeveelt in uw gedenken en voorbede.’
‘En ter verzekering dat de “bezigheden” geen voorwendsel waren, vertelde de kamerheer, dat er brieven van den Kanselier waren gekomen, die onverwijld moesten beantwoord worden; dat er opnieuw belangrijke tijdingen uit 's Hage werden gewacht; dat de Graaf geen ruste wilde nemen vóórdat ze waren aangekomen, en intusschen met de Secretarissen Burggraaf en Lange zat te werken.
“Zijne Excellentie heeft een uitnemenden ijver en volharding in de zaken van 't Gouvernement,” zei Gideon tot antwoord op die mededeelingen.
“De vijanden van Mylord zelf zullen dàt niet konnen ontkennen; gave God, dat allen hier denzelfden ijver toonden om Zijne Excellentie bij te staan!”
“Ik zeg daar amen toe,” hernam Gideon die weinig lust had dit gesprek voort te zetten.
“Maar Mylord heeft met zware betuigingen verklaard, dat er aan dit dwarsdrijven een eind zou komen, en dat hij meester in 't land wilde zijn, zoolang de Koningin goedvindt, dat hij in zijne waardigheid blijven zal, en dat...”

{==45==} {>>pagina-aanduiding<<}

“'t Is wenschelijk, dat Zijne Excellentie het daartoe mag brengen,” antwoordde Doctor Florensz droogjes, als iemand die het gesprek wenschte te bekorten.
“En niets zal daartoe ontzien worden, wees er zeker af!” vervolgde Sir Valentin met bedoeling. Reverend sir! geloof me, er gaat wat bijzonders om... be sure!’
‘Ik geloof u, Sir Valentin, alleen... genoeg daarvan; gij weet, ik bemoei mij nooit met de publieke zaken.’
Sir Valentin glimlachte. ‘Ik weet toch voor zeker, dat uwe Welwaarde in dezen zal gebruikt worden.’
‘Ik?’ vroeg Gideon, in de grootste verwondering.
‘Ja Sir! of ik moest mij al zonderling bedrogen hebben. In den nanoen zijn er Heeren uit Leiden bij Zijne Excellentie ten gehoor geweest, om aan te dienen hoe groote abuizen en desordren daar waren heerschende in hunne stad, op het stuk der religie, en om daaraf redres te verzoeken. Staande het gesprek heb ik herhaalde malen uw naam hooren noemen.’
‘Heeren uit Leiden! mijn naam..., weet gij niet wie ze waren?’
‘De een was Professor Saravia, die voormaals tot Utrecht zoo dikwijls bij Zijne Excellentie placht te komen, en nu hier op 't Hof ook nog van tijd tot tijd. Zijn voorkomen en uitspraak aardt zoo wat naar 't François.’
‘Ik weet dàt, Professor Saravia is me bekend, en de andere...’
‘De naam van den andere klonk zoo wat als Meddy... Meddykirke...’
‘Meetkerke!’ riep Gideon, ‘een oudachtig Heer?’
‘Een fiere, vaste grijsaard, die fel gebeten was op de Staten van Holland.’
‘Dat moet Heer Adolf van Meetkerke zijn, het voormalig lid van den Staatsraad.’
‘In die kwaliteit liet hij zich werkelijk aandienen.’
‘De oude Heer van Meetkerke hier,’ sprak Gideon bij zich zelven, ‘en dat juist nu zijne kleindochter...’
‘De Heeren zijn alreede vertrokken, terstond na het gehoor. Ik ben zelf belast geweest ze met alle onderscheiding uitgeleide te doen tot aan het vaartuig, daarmee zij de terugreis aanvingen.’

{==46==} {>>pagina-aanduiding<<}

‘En gij zegt, dat mijn naam is genoemd bij dat onderhoud?’ vroeg Gideon met opgewekte nieuwsgierigheid.
Sir Valentin, tevreden dat hij eindelijk met belangstelling werd aangehoord, herhaalde ‘dat hij 't voor zeker wist, en dat het geweest was op eene wijze, die Zijne Lordschap welgevallig bleek; want zij heeft geantwoord dat hij zich liefst niet van u scheidde voor langen tijd; doch dat hij wel begreep, dat men te dier fine geen beteren kiezen kon dan juist u. Wijders is het gesprek voortgezet in 't Italiaansch, met tusschenkomst van den Secretaris Burggraaf.’
‘Veellicht het een of ander kerkelijk different, daarover men mijn oordeel wil kennen,’ sprak Gideon halfluid, als om zich zelf gerust te stellen.
‘Neen, Sir! daar moet meer zijn. Mylord heeft in 't Engelsch gezegd tot Master Meddykirke, dat hij te dezer dagen niet vermocht hetgeen hij wilde, omdat de Heeren Staten zijn gezag betwistten en verkortten; waarop deze Heer met levendigheid heeft gerepliceerd, dat er te Leiden velen waren, die er alles voor over hadden om Z.E. in zijn volle gezag te herstellen; waarop de Professor het woord genomen en eene lange redevoering heeft uitgesproken in de Latijnsche tale, die Zijne Excellentie finaallijk heeft beantwoord met te zeggen: “dat hij 't wel lijden mocht.” Toen is gevolgd hetgeen ik gezegd heb omtrent uw naam, en later, toen ik teruggekeerd was van de begeleiding dier beide Leidsche Heeren, trof ik Zijne Excellentie in raadpleging met den Burgemeester Prouninck en den Secretaris Burggraaf, vermoedelijk in de aangelegenheid der Leidsche Heeren; daarna is Sir Richard Bingham geroepen,... en als die geroepen wordt, dan weten wij allen wat dit beteekent.’
‘Ik niet, Sir! maar ik heb ook niet noodig dit te weten, en dus...’
‘Misschien wel. Oordeel zelf, Sir! De Italiaansche Kapitein Cosmo Pescarengis is mede binnen gekomen, en die twee hebben met een schrikkelijken en duren eed, ja, bij de zaligheid hunner ziel gezworen, dat zij de bevelen van Zijne Doorluchtigheid zouden ten uitvoer leggen, zonder ommezien noch aanzien van ietwes anders dan van 't goeddunken Zijner Excellentie. Zulke beloften worden niet afgenomen ter occasie van ordinaire omstandigheden.’

{==47==} {>>pagina-aanduiding<<}

‘Wij allen zijn Zijne Excellentie trouw en gehoorzaamheid schuldig, maar zulke geloften zijn altijd lichtvaardig en roekeloos,’ zeide Gideon, terwijl eene huivering hem overviel.
‘En die twee mannen zijn bekwaam te houden, wat ze bezworen hebben,’ zei Sir Valentin met bedoeling.
‘Welnu, Sir! men moet immers van Zijne Lordschap wachten, dat hij hun niet dan het rechtmatige zal opleggen,’ hernam Gideon met eene stem, die minder gerustheid verraadde, dan hij wilde toonen.
‘Zoo bedoelde ik het ook, Sir!’ hernam de gentleman, wat kleurende en het hoofd buigende; daarop wat beschroomd nader tredende, vervolgde hij bijna fluisterend: ‘en daartoe meende ik zou uwe tusschenkomst wellicht noodig zijn. Mylord is soms wat heftig en ras in zijne besluiten... en alles wat de staatszucht raadt is niet even oorbaar; als nu die luiden zoo gansch gewillig, zoo heel haastig zijn in 't uitvoeren, en niemand zich daar tusschen stelt... Uwe Welwaarde verstaat, hope ik, mijne intentie.’
‘Ja, Sir! ik versta die, en zal uw wenk opvolgen, zoo 't noodig mocht zijn... nu niet meer hier af; gij schijnt mij een trouw vriend van uw meester; daarom zult gij inzien, van hoe groot belang het is, dat het door u geobserveerde, hetzij dan àl of niet wichtig, nergens elders worde besproken.’
‘Reverend sir! ik zie wel, ik heb u recht gegeven aan mijne discretie te twijfelen, maar aanhoor mij. Ik dien in het geslacht van de Dudley's sinds mijn vijftiende jaar. Ik ben zestig jaar oud geworden; ik heb de helft van mijn leven overgebracht in den persoonlijken dienst van Mylord; ik hoop daarin te sterven; ik ben hoog en laag met hem doorgegaan; geen der voorvallen van zijn leven, geheime als openlijke, zijn voor mij verheimelijkt geweest; maar nimmer heeft Zijne Lordschap mij over iets geheimhouding aanbevolen, wel wetende, dat ik mij niet zou veroorlooven, zijne aangelegenheden bekend te maken tot zijne schade. Maar toch hier, waar ik ze zoo wel verzekerd weet, waar ik hoop heb mijn meester dienst te bewijzen...’
‘Genoeg, Sir! genoeg, zoo ik u heb miskend, wil mij vergeven.’
‘O, dat zegt niets, Sir! nog ben ik u een raad schuldig; zie voor u zelven wat toe op de gedragingen der beide Kapiteinen. Sir Richard vreest uw invloed op Zijne Excellentie, en Signor Cosmo benijdt u deszelfs gonste. Die beiden leggen er zich op toe den Graaf

{==48==} {>>pagina-aanduiding<<}
van u te verwijderen, uw samenzijn met Mylord te belemmeren en te bekorten; de eerste onderstaat het zich, stout en vrij; de andere gebruikt slimheid en list; hij durft het begeeren van Zijne Excellentie niet rechtstreeks tegenstreven, maar... ik heb hem zien verbleeken en tandenknarsen van spijt en afgunst, als hij u diens vertrekken zag binnentreden.’
‘Helaas, Sir!’ riep Gideon getroffen, ‘ik voel dat gij waarheid spreekt. Het is een wondre, een schrikkelijk man,’ en de arme jonge Doctor verzonk in een smartelijk nadenken; hetgeen hij nu hoorde, bracht hem te binnen, wat Corput hem had gezegd, toen hij dezen over Cosmo ondervraagd had. Hij noemde hem ‘een ruw en korsel personaadje, die tot geenerlei vertrouwen was uit te lokken, hoewel uit alles bleek, dat hij in een wanhopigen zielstoestand verkeerde, en zich uitgesloten dacht van de genade Christi. ‘Ik heb hem niet konnen verhelen (had de straffe kerkdienaar gezegd) dat er zoodanige rampzaligen zijn, die God in Zijn toorn en eeuwige gerechtigheid in hunne zonden laat, en voorbijgaat met Zijne genade; maar toen ik heb willen onderzoeken, op welken grond hij zich tot dezulken rekende, hem, dien wij zoo ijverig zagen arbeiden tot de handhouding van de ware religie en de conservatie van Gods kerke, toen heeft hij zich plotseling met koelbloedigen trots van mij afgewend en gezegd, ‘dat hij daaraf niet begeerde vertroost te worden, dat hij wist wàt hij wist, en dat de zaken van Zijne Excellentie voortgang eischten.’
‘Op een anderen tijd, als hij zich uitdrukkingen van mistrouwen en gramschap tegens u liet ontvallen,’ had Corput vervolgd, ‘en ik niet beter wetende daartoe het mijne zeide, viel hij mij in de rede met zulke woestheid, dat ik het onveilig achtte, daarna met dien luimigen en heethoofdigen man eenig woord te wisselen boven hetgeen ik hem voor den Graaf had aan te zeggen.’
Deze opheldering had Gideon nog eene hoop gelaten: geen ander was tusschen Cosmo en hem ingedrongen, en er scheen nog iets voor hem te leven in dat harte, maar nu, de opmerkingen van Sir Valentin... zoo die juist waren... en Gideon had ervaringen die voor hunne waarheid pleitten... wat was er dan reeds van Cosmo geworden, en wat moest er dan nog van hem worden met zulk eene vertwijfeling in het harte, en onder de leiding van een Sir Richard!

{==49==} {>>pagina-aanduiding<<}

Toevallig zag Gideon op. Sir Valentin was nog daar, in alle lijdelijkheid de uitkomst van zijne overwegingen afwachtende; maar Doctor Florensz kon niet besluiten ze aan dezen man toe te vertrouwen. Daar was in zijne gedienstigheid, in zijne goedwilligheid, iets dat Gideons fier en eerlijk karakter stuitte.
Het kwam den dienaar niet toe zijns meesters geheime zaken over te brengen, waar dan ook. Sir Valentin praatte graag, maakte zich graag belangrijk, was een hoveling, een alledaagsch mensch; een zulke kon niet de vertrouwde zijn van Gideons bitter zieleleed over Cosmo, en zich vermannende sprak hij, den kamerheer met wat vastheid aanziende: ‘Ik ben u dank schuldig voor de goede intentie, maar Sir, eer gij gaat, moet ik u dit zeggen: Kapitein Pescarengis is mijn vriend, hij is wat zonderling, wat hartstochtelijk, maar ik vrees van hem niet het kwade.’
‘Ah zoo! Sir, dat is wat anders!’ hernam Sir Valentin, de schouders ophalende, ‘dan zal ik mis gezien hebben,’ en de gedienstige man, Gideons bedoeling verstaande, verwijderde zich met loffelijke haast.
Des anderen daags bleek het toch wel, dat er iets buitengewoons moest omgaan op het Hof, en dat de Gouverneur-Generaal door belemmeringen van zaken of personen buiten staat gesteld was, die oogenblikken van zijn tijd voor zich zelven af te zonderen, die hij gewoon was door te brengen met zijn aalmoezenier. Gideon bleef op zijne kamer, in afwachting van een opontbod bij den Graaf, tot negen ure in den morgen, het uur, waarop Leycester zich in den regel naar den Staatsraad begaf. Toen, oordeelende een geruimen tijd voor zich te hebben, eer dat het onderhoud met den Graaf plaats kon vinden, verliet de jonge Doctor het vertrek, met plan om uit te gaan. In de kleine voorzaal, die hij door moest om tot het portaal en de groote Hofpoort te komen, vond hij Sir Valentin.
‘Zoo Zijne Lordschap binnen 't uur naar mij vragen mocht, Sir, dat niet denkelijk is, ben ik ten huize van Mevrouwe Berck. Heb de goedheid mij van daar te laten roepen.’
Sir Valentin antwoordde met eenige onverstaanbare klanken, wendde zich haastig van hem weg en liep heen, terwijl hij de hand voor de oogen hield.
‘Wat scheelt Sir Valentin?’ sprak Gideon in zich zelf, ‘hij schijnt zeer bewogen...’ terwijl hij zich omkeerde om hem na

{==50==} {>>pagina-aanduiding<<}
te zien, viel zijn blik op Cosmo Pescarengis, die bij de tafel zat in de houding van een slapende of wie in diep gepeins is verzonken.
De ellebogen op de tafel geleund, het hoofd rustend in de beide handpalmen, en den duitschen hoed, met slap neerhangende randen, diep over 't voorhoofd getrokken, was het niet waarschijnlijk dat hij Gideon kon hebben opgemerkt.
Hoewel het dezen moeielijk viel, bij de verwijdering die er tusschen hen heerschte, tot Cosmo het woord te richten, kon hij dat toch niet altijd vermijden, en zoo wendde hij zich nu tot hem en herhaalde wat hij Sir Valentin had gezegd.
Cosmo hief het hoofd op met een schok, of hij schrikte bij den klank van die zachte stem; zijne oogen stonden strak en verwilderd; zijne oogleden waren meer dan gewoonlijk rood en gezwollen. Zijn gelaat was sterk gekleurd. Hij bleef Gideon een tijdlang aanzien, alsof hij hem niet herkende en niet begreep.
‘Dat kan niet zijn, Signor!’ sprak hij eindelijk, terwijl hij de woorden slechts langzaam en als met moeite uitbracht.
‘Wat niet, Messer Cosmo?’ vroeg Gideon, ‘gij hebt mij niet wèl verstaan. Ik ben van zins even uit te gaan, terwijl de Graaf in den Staatsraad is;’ en daar Cosmo noch antwoordde, noch van houding veranderde, oordeelde Gideon het nutteloos zich aan zijne tegenkanting te storen en ging naar de deur, die gewoonlijk slechts aan stond; zij was nu gegrendeld en afgesloten.
‘Wat is dat!’ riep Gideon in de uiterste verwondering, ‘doet gij dat tegen mij? Ben ik hier gevangene?’
Cosmo was intusschen met drift opgestaan. Hij was doodsbleek geworden; hij sidderde heftig, en zijne lippen werden wit, terwijl hij met eene doffe, fluisterende stem antwoordde:
‘Zoo is het.’
‘Op last van Zijne Excellentie?’ vroeg Gideon, meer verrast bij Cosmo's aandoening dan verschrikt over hetgeen haar scheen op te wekken.
‘Ja!’ riep nu de Piémontees met verheffing van stem, ‘ja, en daar gebruiken ze mij voor; ze weten wel dat ik sterk ben. Sir Valentin, zwakke ziel, had geen moed zijns meesters bevelen uit te voeren!’ en Cosmo wilde glimlachen, maar hij vermocht niets dan zijn gelaat de vreeselijkste uitdrukking van zielesmart te geven

{==51==} {>>pagina-aanduiding<<}
die het teekenen kon, en alsof hij zijne laatste krachten had ingespannen om dit te zeggen, liet hij zich op zijne bank neder vallen, mat en uitgeput als een stervende.
Een gloed van reine blijdschap verkwikte Gideon de ziel. Wat er ook schuilen mocht onder die diepe verslagenheid... Cosmo Pescarengis leed om zijnentwille, de liefde was nog niet uitgestorven in dat harte.
‘Wees gedankt, Cosmo!’ sprak Gideon, naar hem toegaande, ‘wees gedankt voor die deelneming,’ en hij bood hem de hand.
Maar Cosmo schudde het hoofd en nam die niet. Een vreeselijke strijd teekende zich op zijn gelaat. Eindelijk stond hij op, liep haastig naar de deur, sloot die open en riep met eene zachte, heesche stem:
‘Vlucht! vlucht zoo snel en zoo ver als gij kunt... maar haast u... straks zal het te laat zijn!’
‘En gij dan, Cosmo?’ vroeg Gideon met diepe ontroering, want hij voelde al de grootte van het offer dat die man hem wilde brengen.
‘Ik! O! dat zegt niets! Che diavolo, verbeuzel den kostelijken tijd niet met zotte aarzelingen.’
‘Cosmo Pescarengis, bestaat er een vormelijk bevel van den Graaf, dat u gebiedt mijne vrijheid te beperken?’
‘Ik zeg u ja! ja!’ riep Cosmo heftig, ‘en zoo ik het niet uitvoer, heeft hij zijne Engelschen, zijn Richard Bingham! daarom spot niet met het gevaar en berg u!’
‘En uw plicht, Cosmo! ik meen, dat gij een duren eed van trouwe hadt gezworen...’
‘Ja, bij de zaligheid mijner ziel!’ riep Cosmo, met den voet stampende, ‘doch laat me daarop nu niet denken; kon ik op zoo iets verdacht zijn? en gij, maak u daaraf geen gemoedsbezwaar,’ ging hij voort met dien zonderlingen sarcastischen glimlach, dien hij nu weer in zijne macht had. ‘Ik heb op dit punt niets meer te verliezen! ik ben toch van God verworpen; ik kan het ook wel dragen, dat de menschen mij als verrader brandmerken en straffen... schoon God weet, hoezeer ik verraad en trouwbreuk in afschuw houde,’ hervatte hij met eene rilling, ‘maar dat mogen zij verantwoorden, die mij het bovenmenschelijke opgelegd hebben... Gij moest dat weten, gij die mij placht te kennen; ik kan u niet overlaten aan 't geen u dreigt,’ eindigde hij norsch,

{==52==} {>>pagina-aanduiding<<}
zich van Gideon afkeerende en met de hand wenkende, dat hij gaan zou.
‘Vergeef mij, dat ik u een oogenblik op deze proef stelde. Het was mij noodig u nog dezelfde te vinden als op de wallen van Sluis.’
‘Ik ben diezelfde niet meer! Herinner mij niet ds dagen te Sluis, zoo ge de orkanen in mijn gemoed niet wilt opwekken!’
‘Ik herinner u slechts aan eene belofte, mij daar gedaan en plechtig bezworen: ‘geen plichtverzuim te mijner gunste.’
‘Gij hebt gelijk!’ sprak de Piémontees op eenmaal bleek en verslagen, ‘gij hebt gelijk,’ vervolgde hij met bitterheid, ‘waarom zoudt gij ook offers aannemen van mij? waarom zoudt gij mij ook ééne verscheuringe des harten sparen? 't Is wel, gij kunt tevreden zijn, gij hebt overwonnen,’ en met onstuimigheid sloot hij opnieuw de deur en wierp den sleutel als in wilde woede verre van zich.
‘Dit was onnoodig,’ sprak Gideon zachtmoedig. ‘Gij weet wel dat opene deuren mij binnen houden, bij besef van plicht. Hetgeen ik eischte van u, was tot uwe eigene voldoening, ik spare u zelfverwijt.’
Cosmo trok de schouders op tot éénig antwoord, en ging weer bij de tafel zitten in de vorige houding.
Treurig en zwijgend sloeg Gideon hem gade, zijne stille hoop verwezenlijkte zich niet. De ijskorst sloot zich weer om dat stug gemoed en wat hij gemeend had daaronder te ontdekken, was wel liefde, maar toch doormengd met zóóveel bitters, met zóóveel miskenning van 't geen de jonge Evangeliedienaar was, en voor hem was geweest, dat deze het moest erkennen met diepe smarte; Cosmo had gelijk, hij was dezelfde niet meer als in de dagen van hun samenzijn te Sluis. Ruwe en woeste vormen bij daden van liefde waren hem altijd eigen geweest. Maar dat gemoed, vroeger zoo toegankelijk en ontvangbaar voor iederen indruk, had zich nu voor hem gesloten; dat hart, dat zich voormaals met zoo onbeperkt vertrouwen aan hem had overgegeven, was nu zóó gansch van hem vervreemd, dat zijne bewijzen van liefde als zijne uitdrukkingen van verwijt voor hem raadsels waren, die hij niet kon ontcijferen. De draad was afgesneden, die hem den weg kon wijzen in dezen doolhof, en hij zag geenerlei middel om die terug te vinden. Cosmo weerde alle toenadering af, verwijten,

{==53==} {>>pagina-aanduiding<<}
vragen, toespraken, woorden van ernst en liefde, Cosmo had ze in den laatsten tijd immer onbeantwoord gelaten; hij scheen de beteekenis er van niet meer te verstaan, niet meer te waardeeren, en toch, zou Gideon ooit weer eene proeve wagen, dan moest deze ure eene gunstige zijn.
Hij overwoog hoe hij opnieuw zou aanvangen, toen Cosmo op eens het hoofd ophief, een blik op hem wierp vol scherp verwijt en bitterheid, terwijl hij uitriep:
‘Gij meent eene wonder grootsche daad te doen met te blijven, en denkt dat die u zal worden aangerekend.’
‘Ik meen niets te doen dan mijne schuldigheid. En daarin ligt te minder verdienste, omdat ik niets te vreezen heb. Waarom mij deze bejegening overkomt van den Graaf, verklaar ik mij niet, doch... dit kan niet zijn dan een misverstand, dat spoedig zal worden opgehelderd, wees daarop gerust!’
‘Zijt ge daar wel zoo heel zeker van?’ vroeg Cosmo, terwijl hij hem uitvorschend aanzag.
‘Zeer zeker!’
‘Het blijkt toch dat er zeer zware zaken tegen u zijn ingebracht; de Graaf schijnt ontdekkingen gedaan te hebben, die kwalijk rijmen met uwe verzekering.’
‘En gij ook zijt van hen die mij verdenken,’ sprak Gideon ernstig, maar niet met verwijt, ‘dat verrast mij niet meer, sinds ik weet met wie gij omgang hebt gehad, en hoeveel daar tegens mij gezegd kan zijn, dat uw mistrouwen moest wekken, maar die allen kennen mij nu beter; vraag opnieuw hun oordeel over mij, en zij zullen u zeggen... Corput zelf zal de eerste zijn te erkennen, dat hij mij onrecht heeft gedaan.’
‘Wat zou ik vragen naar het oordeel van anderen over u? Heb ik ooit een hunner uw gelijke geacht, dat ik ze nu als uwe meerderen zou kennen. Over u heb niet te raadplegen dan mijne eigene bevindingen,’ hernam Cosmo stroef.
‘Maar die kunnen u toch geen recht geven tot zoodanige gezindheid jegens mij, als ik in den laatsten tijd bij u waarneem,’ sprak Gideon met zelfbewustheid, verheugd dat hij zoo snel en zoo rechtstreeks zijn doel was genaderd.
Maar de Piémontees gaf geen antwoord en wendde het hoofd af.
‘Ik weet wel,’ hernam Gideon met zachten ernst, ‘dat ik, niet

{==54==} {>>pagina-aanduiding<<}
dan een mensche zijnde, zekerlijk in vele dingen veel zal zijn te kort gekomen, ook jegens u, maar ik heb u altijd gewaarschuwd in mij niet meer dan een mensche te zien, wel vreezende dat de teleurstelling van dien kwalijk zou werken.’
‘Neen, Gideon!’ riep Cosmo onstuimig, zich plotseling omkeerende, en met gloeiende wangen en felle oogen op hem ziende, ‘neen, wees oprecht, gij moogt dat zeggen, maar gij wist wel dat ik het niet kon aannemen: gij wist wel, welke gestaltenis gij voor mij te verbeelden hadt te mijner versterking; gij wist wel, dat gij het hoogste, het heiligste, het Hemelsche voor mij hadt uit te drukken in het leven; dat één twijfel aan uwe barmhartigheid, aan uwe wijsheid, aan uwe zelfverzaking, mij den dood in 't hart moest brengen, en u voor mij maken tot eene ergernis, tot een gruwel, tot den ergsten vijand, den vijand mijner ziele.’
‘Vermetele, roekelooze!’ riep Gideon de handen wringende van onrust en smarte, ‘mocht gij zulk betrouwen zetten op een schepsel? mocht gij zulke verantwoording leggen op een mensche, een mensche als ik?’
‘Zoo gij wist haar niet te konnen dragen, hadt gij niet met mij moeten aanvangen,’ hernam Cosmo, terwijl zijn felle, uittartende blik dien van Gideon zocht, als om hem te dwingen de oogen neer te slaan.
Maar Gideon, huiverend onder den eisch die hem werd gedaan, voelde dat hij dien toch niet mocht afwijzen, dat deze ure eene beslissende was en dat hij niet mocht versagen; eerst de oogen ten Hemel heffende, maar ze nu met vastheid op Cosmo vestigend, hernam hij: ‘Ik heb altijd getracht uwe hooge fantasieën lager te stemmen; maar sinds de discipel van Christus schuldig is zijns Meesters exempel na te volgen, zoo heb ik ook dàt gepoogd, niet zonder veel gebeds en zonderling met gedenken aan u. En nu zijt gij mij schuldig te zeggen, door welk kwaad voorbeeld ik u heb ontsticht, door welk verzuim bedroefd, door welke verachteloozing geërgerd.’
‘Gij, gij zijt in niets te beschuldigen, Signor,’ hervatte Cosmo weer op den eigen koelen en bitteren toon. ‘Alle schuld ligt bij mij, ellendige dwaas, die, omdat hem eene aalmoes der liefde was toegeworpen, zich verbeeldde dat de geheele schat van den gever hem toekwam.’
‘Ik geloove niet u mijne liefde te hebben toegeworpen als eene

{==55==} {>>pagina-aanduiding<<}
aalmoes, Signor, wel u die te hebben aangeboden als eene schenking om Jezus wil. Waaruit is u gebleken dat dier gansche volheid niet de uwe was?’
‘Waaruit! waaruit!’ riep Cosmo heftig, terwijl tranen van spijt hem uit de oogen sprongen, en zijn gelaat weer die geelbleekheid aannam, die tot zijne lippen toe ontkleurde. ‘Omdat gij die, zonder aanzien noch ommezien, overal en te allen tijde, verspildet aan anderen.’
‘Verspilde, Cosmo! waren die anderen haar dan zóó onwaardig?’ vroeg Gideon met fijnheid; maar de gekrenkte ziel van den Piémontees kon ditmaal niet het zachtste verwijt, niet de lichtste vermaning tot verootmoediging dragen, of het prikkelde hem tot verscherpten wrevel.
‘Overwaard, Heer, overwaard, gij zult het ervaren,’ hernam hij met ironie, ‘ook begreep dat de arme, onwaardige die intusschen gebrek leed.’
‘Gebrek, Cosmo! waarom uwe behoefte niet uitgesproken?’
‘Verschoon mij, Heer, ik kon wel eens uit uwe hand eene gift aannemen, maar ik kan niet altijd bedelen.’
‘Voorwaar messer Pescarengis, ik zal u geenszins stijven in uw ongelijk; gij weet wel, dat gij mij hebt afgestooten, waar ik met het volle hart der liefde tot u kwam, en gij weet wel, dat ik gereed was altijd op gelijke wijze tot u weer te keeren.’
‘Te laat, altijd te laat, veel te laat!’ riep de Italiaan op den woesten toon van de wanhoop, ‘ik was toen reeds tot vertwijfeling gekomen.’
‘En waarom vertwijfeling?’ sprak Gideon bemoedigend, ‘er is immers niets onherstelbaars geschied?’
‘Wat weet gij daarvan?’ riep de Piémontees uit, toen, de hand op het hart leggende, ‘gij raadt dus niet eens wat hier is omgegaan! Gij, fijne menschenkenner, gij moest toch weten hoe zich de zieke voelt, door den éénigen medicijnmeester ongeneeslijk verklaard, dien hij vertrouwen kon.’
‘Wat verwijt ge de zonnestraal, dat ze de rots niet kan doorboren?’ hervatte de jonge Doctor bijna moedeloos, doch na eene diepe verzuchting vervolgde hij zachter, ‘gij hebt uw hart voor mij gesloten, ommuurd, verschanst; hoe kon mijn oog daar binnendringen? toch heb ik u gadegeslagen, en veel gezien, dat mij tot droefheid, tot deernis heeft verwekt, maar ongeneeslijk heb

{==56==} {>>pagina-aanduiding<<}
ik u nooit geacht; wanneer toch meent gij dat ik u alzoo heb opgegeven?’
‘Toen de kille ademtocht uwer heiligheid de rookende vlaswiek in mij heeft uitgebluscht,’ sprak de Piémontees op een zachten, snerpenden toon, die Gideon als een vlijm door de ziele sneed. ‘Ik meende te leven en ziet, ik was dood; uw diepe en snelle blik had den afgrond gepeild van mijn afschuwelijk zondig harte; gij lichttet mij toe, opdat ik in die diepte zou staren; en toen, toen liet gij mij alleen, alleen met mijne vertwijfeling aan mij zelven, aan uwe liefde. Toen heb ik gezien, wie ik werkelijk was, en hoe afgunst, zelfzucht en nijdigheid, en alle hatelijke hartstochten samen, nog in mijn harte stonden opgericht en daarin vastgeworteld waren, ondanks alles wat er voor mij gedaan was, om ze uit te roeien; het was zóó, ik benijdde een de Maulde; ik haatte wie hem vertroetelden; ik kon de proeve niet doorstaan, waarop gij mij hadt gesteld; het was u gebleken, ik was geene hulpe meer waard. Door u verwezen, wist ik mij verworpen van God. Toen was ik het ijdel en nutteloos strijden moede tegen den vijand in mijn binnenste, die toch niet week; met wellust was ik bedacht op eenige wrake... ik kon den zwakken jonkman zijn triomf verbitteren door eene herinnering; ik kon u beschamen met zijn val, dien ik had voorzien; ik heb die wrake vervolgd op mij zelven, door uw werk in mij te niete te doen, en ik ben wonderwel geslaagd, als gij ziet; de ééne duivel, dien gij hebt uitgedreven, is wedergekeerd met zeven andere sterker dan die, en van mij kan gesproken worden als van den man uit de Schrift, diens laatste erger is geweest dan zijn eerste.’
Gideon had geluisterd, stil, ernstig, meewarig, maar zonder uiterlijk groote gemoedsbeweging te toonen. Hij was op iets dergelijks voorbereid, en hij had hier niet het recht om aan eigene zwakke aandoenlijkheid toe te geven. Hij had veel te zeggen, en toch hij bleef nadenkend zwijgen, toen Cosmo had uitgesproken. Den afgedwaalde terstond de volheid zijner liefde toonen, terwijl zij niet werd begrepen en niet was begeerd, kon niet heilzaam zijn, zou hem ook niet geruststellen, en niets in de houding, in den toon, in den blik van Cosmo bewees Gideon, dat hier van gemis werd geklaagd, anders dan om te verwijten, te beschamen en te bedroeven; slechts wrevel, slechts booze zegepraal, lichtte er uit die trekken; de Piémontees geleek

{==57==} {>>pagina-aanduiding<<}
werkelijk op dien geest des kwaads, van wien hij zeide vervuld te zijn.
De jonge Evangeliedienaar raadde wel, dat er onder dien rotsachtigen grond nog goede aarde lag, die begeerte had naar lafenis, maar de behoefte moest zich openbaren, maar de harde schors moest eerst splijten, zou de milde dauw der liefde zijne werking doen; en toch, men mocht niet onvoorzichtiglijk den ploeg drijven door den akker, waar misschien eenig kostbaar zaad lag te ontkiemen, en het woord dat doel trof, zonder de ziekelijke fijnvoelendheid van dezen lijder te prikkelen, was niet zoo licht gevonden. Nu het hoofd opheffende, zeide hij: ‘Ik zie nog niet, dat dit uw laatste behoeft te zijn, Cosmo; hebt gij u afgewend van den zwakken ontrouwen dienaar, richt het oog op den machtigen en getrouwen Heer, en gedenk toch de nadrukkelijke belofte Gods in Christus, die Jesaja ons overbrengt: ‘Ik zal de blinden leiden door den weg dien zij niet geweten hebben; Ik zal ze doen treden door de paden, die zij niet gekend hebben; Ik zal de duisternis voor hun aangezicht tot licht maken, en het kromme tot recht. Deze dingen zal Ik hun doen en Ik zal hen niet verlaten.’ De Piémontees luisterde met een zeker welgevallen naar de klank van die liefelijk ernstige stem; hij bracht de hand aan het voorhoofd en zuchtte diep; maar het bleek wel, dat de beteekenis der woorden voor hem verloren ging; hij had die verstaan, zonder haar aan te nemen, want hij sprak norsch: ‘die beloften zijn goed, maar mij komen ze niet toe. Spil nu geene onnutte vertroosting aan mij,’ vervolgde hij met een onrustig gebaar, ‘de tijd krimpt in; Leycester blijft niet eeuwig in den Staatsraad! Wat raaskalde ik ook van mij zelven, bereid gij u voor, hoe den Graaf te gemoet te treden, of, denk op uwe redding.’
‘Mijne redding, Cosmo!’ herhaalde Gideon smartelijk, ‘ja voorwaar! die is hier wel het dringendste. Ik heb mij niet voor te bereiden op die ontmoeting; ik ben mij geenerlei schuld bewust tegen den Graaf. Ik ben hem liefde, ik ben hem dankbaarheid schuldig; hij heeft mij bevoorrecht met zijn volle vertrouwen, hij is mij geworden als een vriend; zijne ziele is mij dierbaar; hoe zou ik tegen hem of het zijne hebben konnen misdoen?’
‘Wat tergt gij mij uit met die betuigingen!’ viel de Piémontees in, met den voet stampende, ‘meent gij, dat ik niet weet wàt gij voor Leycester zijt geweest?’

{==58==} {>>pagina-aanduiding<<}

‘Zoo zult gij ook weten, dat mij geen gevaar dreigt van den Graaf; hij zal mij aanhooren; hij zal zich laten overtuigen; hij is noch onredelijk, noch onbillijk...’
‘Och! wie is ooit billijk, als de passiën opsteken, en wie luistert naar rede, als hij argwaan voedt!’ viel Cosmo in met ongeduld; toen zuchtte hij smartelijk en hernam: ‘daarbij wat u geen kwaad schijnt, kan het zijn bij hem. Hij heeft de schrikkelijkste dreigingen tegen u geuit en hij zal ze volvoeren, veellicht eer hij u toestaat u te ontschuldigen,... mogelijk omdat hij niet wil, dat gij u zuiveren zult!’ eindigde hij met eene fluisterende, haperende stem.
‘Neen, Signor!’ riep Gideon met afkeuring over die verdenking, ‘dat zal de Graaf van Leycester niet doen tegen mij. Het kan wezen, dat hij oorzaak meent te hebben tot toorne, maar hij zal geen geweld tegen mij plegen, aleer hij mij heeft aangehoord, en bij onderkenning van zijn ongelijk, zal hij mij niet kwalijk handelen. Dat kan hij niet doen, zonder zich te bezondigen tegen de beste, de heiligste uren van zijn leven.’
‘Vervloekt zij die valsche gerustheid!’ riep Cosmo heftig, ‘hij gelooft aan Leycester en hij ziet mij!’ toen, met eene uitdrukking van smart en bitterheid, die niet door woorden is weer te geven, hernam hij tot Gideon gekeerd: ‘Toch, Gideon, toch! hij zal! meen niet, dat hij beter is dan een ander, en zou hij dan de eerste zijn of de éénige, die zoo roekeloos zondigde tegens het gedenken van zulke uren?’ En toen Cosmo dat laatste gezegd had met eene doffe, gesmoorde stem, liet hij het hoofd weer voorover vallen in de handpalmen; maar Gideon hoorde zijn nokkend snikken, en zag die forsche gestalte sidderen onder heftige zielsaandoeningen, en hij trad haastig toe en schoof zachtkens die handen weg, en dwong hem het gelaat niet meer te verbergen, en zag een stroom van tranen, neervloeiende uit die brandende oogen.
‘Wees gezegend, Cosmo! dat zijn kostelijke tranen; dàt was een toon uit uw harte!’
‘Het is de getuigenis mijner consciëntie,... het is de noodkreet mijner ziele, die het niet langer kan uitharden tegen u en tegen God!’ snikte Cosmo en wierp zich op de knieën, het hoofd diep neergebogen, en de armen uitstrekkende als een smeekende.
‘Och, waarom zoudt gij ook! Waarom zoudt gij nog langer aarzelen uwe plaats te hernemen aan een harte, waar gij zoolang

{==59==} {>>pagina-aanduiding<<}
reeds biddend werd ingewacht!’ riep Gideon met eene beweging om hem op te heffen en in zijne armen te sluiten; maar Cosmo weerde het zachtelijk af, en sprak met diepen weemoed: ‘Neen, gun mij deze plaats, in het stof, aan uwe voeten, de éénige die mij past, die mij noodig is. Aan de volheid uwer liefde twijfel ik niet, heb ik nooit getwijfeld; het was alleen uit wrevel, uit afgunst, uit argwaan, dat ik haar heb miskend en bedroefd; laat mij dus, waar het mij nu goed is...’
‘Mits gij u met dien ootmoed heenwendt tot God, den Éénige die daarop recht heeft; Cosmo, uw vriend is u gebleven; gij moogt hem behouden; maar de omgeworpen afgod mag niet weer worden opgericht. Strenger dan ooit zal ik alles afwijzen wat mij niet toekomt; vaster dan ooit ben ik besloten u van dien weg af te leiden.’
‘Het zal zijn zooals gij wilt, Gideon!’ hernam Cosmo onderworpen, ‘alleen aanhoor mij nu met goelijk geduld. Ik betuige u voor God, dat ik u gansch onschuldig ken aan het bederf mijner ziele; dat ik, ik zelf, om ééne krenking, neen, om een getrouw vermaan, dat mijn boos gemoed op dat pas te rouw viel, u heb uitgestooten uit mijn harte, om daarin wrevel, argwaan en zelfzucht ruime plaatse te geven. Ook is de goede verschijning des Heeren van mij geweken; ook heb ik Zijn altaar verwoest in mijn harte en den Booze eigenwillig ingehaald; mijn gemoed verhard tegens u, tegens uw zachten invloed, tegen iedere stem uwer roepende liefde, die mij van Gods liefde getuigde, en die ik toch dorst weerstaan. O Heer! de zielenmoorder is zoo sterk in des zondaars harte.’ Hij zweeg om zijne overvloedige tranen weg te wisschen.
‘Ja, Cosmo, maar niet sterker dan God! gij ervaart het immers nu.’
De Piémontees sidderde en zuchtte: ‘Helaas! te laat. Ik zie nu dat alles klaarlijk in; ik begrijp me zelf niet, hoe ik het anders heb konnen zien; maar dat komt, omdat mijn bedroefd en gekrenkt harte mij de zinnen benevelde, mij de consciëntie verduisterde, mij den geest verwarde, en alles om mij maakte tot rouwfloers en wolke.’
‘Gij ziet wel, dat gij u de belofte moogt toeëigenen; die duisternis wordt u nu licht!’
‘Een licht, daaraf de schelheid mij onlijdelijk wordt; waar ik

{==60==} {>>pagina-aanduiding<<}
mijn bestaan nu overzie; grijpt eene zelfverfoeiing mij aan, die ik niet langer zal konnen dragen.’ En het zenuwachtig sidderen van zijne gestalte herhaalde zich.
‘Die u ook zal worden afgenomen, mijn lijdende zielsbeminde vriend,’ sprak Gideon, zich over hem heen buigende, om hem zachtelijk te steunen; ‘de oorzaak van dit alles ligt immers bij mij, die de teere plante van uw geloof met meer behoedzaamheid had moeten verplegen..... Maar toch, Cosmo, wil dit gelooven, dat het alleen vurige liefde is, die moed neemt tot zulke hardheid, en die het voorwerp harer zorge met zoo scherpe waakzaamheid gadeslaat. Toch heeft de Heer gewild, dat zelfs de volheid Zijner trouwe, de gebrekkelijkheid van den dienaar beschamend zou uitwijzen, en Hij, die u en mij langs dezen duisteren weg heeft geleid, vraagt, dat wij dit bovenal zullen opmerken, opdat gij leeren zoudt niet boven het menschelijke te wachten van een mensch, opdat ik weten zou, dat Hij het doen kan, eeniglijk Hij en niet ik; daarom, waar gij mij hebt bedroefd, of doen lijden of tegengestaan, heb ik u niets te vergeven; het is mij niets geweest dan eene nutte, schoon harde onderwijzing, die ik wel noodig had.’
Cosmo sloeg groote verwonderde oogen op, maar daarop riep hij luid en smartelijk: ‘Neen, neen! dit vat gij op uit mijne betichting, en toch het ontschuldigt mij niet. Moest ik, ik zoo reuckeloos, zoo wreed, de banden verscheuren, die mij verhechtten aan u? moest ik er een lust in vinden u te folteren, u tegen te staan, uw goede werk in mij, in anderen te verstoren, te belemmeren? moest ik mij, door den gloed der jaloerschheid aangezet, laten vervoeren, om de uren van uw samenzijn met den Graaf tot minuten te bekorten, zijner ziele tot schade, en de mijne wel niet tot winste? Voorwaar neen! ik was niet het instrument Gods; ik was aangedreven door den duivel in mij, dien ik plaatse had gegeven.’
‘Zou ik het kwaad goed noemen, Cosmo, omdat ik mij op God betrouwe, die het goede wil scheppen uit het kwade? Gij hebt u zeker grootelijks en grootelijks bezondigd tegen u zelven en tegen God, naar uwe bedoeling, ook tegen mij; maar ik zie immers nu in u daarover zóó groote rouwe, zóó oprechte boetvaardigheid, zóó innerlijk zelfmishagen, dat alle verwijt hardheid zoude zijn? zoo sta nu op, Cosmo, ik duld die zelfbeschuldigin-
{==61==} {>>pagina-aanduiding<<}
gen niet langer, die u te diep schokken, te sterk aangrijpen...; die mij slechts bevestigen, wat ik reeds vreesde, reeds giste, en die mij hinderen u de betere dingen te zeggen, die gij hooren moet.’
‘Laat mij u nog danken, Gideon, voor de zeer groote lankmoedigheid, daarmede gij deze bekentenissen hebt aangehoord! Laat me nog uitdrukken, hoe ze mij goed gedaan hebben, ondanks de smart en de schaamte die ze in mij opwekken. Hoe ik hijgend gewacht heb naar eene zulke ure! Gij hebt alleen konnen zien, hoe ik altijd weerbarstig terugtrad, als gij nader kwaamt om mij die te schenken. God alleen weet, hoe dàt mij zwaar viel. Ik wilde, en ik kon toch niet; de hittige koortse der jaloerschheid brandde mij in het bloed; ik meende dat ik u haatte. O! dat waren martelingen; dat was hellepijn; ook is geene verluchting des gebeds mij geworden, geene verzachting van tranen als deze, tot op deze ure, deze kostbare ure, waarin die bekoring is geweken, waarin mijn trots is gebogen, waarin ik die onlijdelijke kwellingen kan uitklagen aan u, waarin ik zie dat gij eenigszins met deernis over mij bewogen zijt. Zie! dit was lafenis, dit was respijt! dit was eene wijle ruste, dit is nu ook genoeg. Ik heb dit beleden opdat gij weten zoudt, van hoe diep berouw ik vervuld ben over mijn afval, maar niet opdat gij mij weder zoudt aannemen, niet opdat het mij tot ietwes anders zou te bate komen,’ en langzaam droevig hief Cosmo zich op en scheen werkelijk willens ter zijde te gaan; maar Gideon vatte snel zijne hand, en deed den forschen man, nu zwak en wankelend onder zijne aandoeningen, nederzitten. Toen, den arm om hem heen slaande met teedere behoedzaamheid, als vreesde hij nog eene vlucht, sprak hij op zijn mildsten toon:
‘Waartoe niet tot wat beters? waartoe niet tot uwe volkomene oprichting en terugbrenging tot God?’
De Piémontees schudde treurig het hoofd.
‘Cosmo, weet, daar is geen waarachtig berouw zonder begeerte naar herstel.’
‘Begeerte!’ hernam hij met eene onbeschrijfelijke uitdrukking van leedgevoel, ‘maar de tijd der genade zal nu immers voorbij zijn...?’ en hij zag schuw en vragend naar den Evangeliedienaar op, die hem aanzag met een kalmen, hemelschen blik vol blijdschap en liefde en toen sprak: ‘Zoudt gij mij waarlijk gelooven,

{==62==} {>>pagina-aanduiding<<}
broeder, als ik “ja” kon zeggen.’ Iets als een blijde glimlach verhelderde Cosmo's lijdend gelaat.
Gideon vervolgde: ‘Zoudt gij mij zoo rustig zien, als ik u een verlorene wist? Geliefde, de tijd der genade is nooit voorbij, dan voor wie haar willens ongeloovig voorbijzien; dat wacht ik van u niet, die haar bij ervaring kent in hare werkinge; die haar wekkenden invloed ondergaat en gevoelt in deze zelfde ure. Waar de stemme der consciëntie spreekt en wordt verstaan, waar het trotsch en wederhoorig harte zich geperst voelt tot schulderkenning en boetvaardigheid, waar de zonde gekend en verafschuwd wordt in die mate, als ik dat waarneem bij u, waar de begeerte naar heil levendig wordt en zich uitdrukt; dààr toont zich de zegenende werking der genade in al hare volheid en in al hare kracht. Zij is onwederstaanbaar, Cosmo, en gij weet het wel; want gij hebt eens hare reddende macht ondervonden, toen haar milde gloed uw steenen harte in een vleeschen harte kwam te herscheppen, en de zonde in u weet het ook wel, want zij verschanst zich in haar laatsten schuilhoek, den twijfel, dien zij nu ook moet ontruimen, want de glimp der hope verheldert immers reeds uw gelaat, als het merkteeken harer welzalige overwinning, als de voorbode uwer gansch geloovige overgave.’
‘Heer mijn God! hij spreekt waarheid; ik voel den booze in mij wijken; ik gevoel, dat wederstand, dat ongeloof hier de zwaarste zonde zou zijn,’ riep Cosmo, die geluisterd had, alsof werkelijk Hemeltaal zijne ooren trof, en wiens strakke trekken zich ontspanden en opluikten, als eene aamechtige bloem onder een zachten regen; toch benevelde nog weer eene wolke zijn voorhoofd. ‘Maar, gij weet niet,’ hernam hij aarzelend, ‘in mijn roekeloozen overmoed mij losmakende van u, heb ik mij van Christus gescheiden, nadat ik Hem had toebehoord... ik heb Zijn Geest bedroefd; ik ben in vrij ellendiger en onwaardiger staat, dan toen gij mij vondt dolende in de valleien van Piémont.’
‘Ik zeg daar niets tegen, doch wat nut is het, dit verschil angstvallig na te sporen? Cosmo Pescarengis, wat hebt gij om te zien? Zie op! Gij kleingeloovige,’ vervolgde hij met een nadruk, die hem bijna gestreng maakte, ‘waar is u voorgeschreven Christi rijkdom naar uwe armoede te meten? waar is u aanbevolen op uwe armoede te zien en niet op Zijn volkomen zoenoffer? sedert wanneer hebt gij geleerd, u zelven te schatten, en Hem geloof

{==63==} {>>pagina-aanduiding<<}
te weigeren, die gezegd heeft dat Hij het voor u volbracht heeft, die gisteren en heden dezelfde is; die niet aanneemt om weer te verstooten; die niet loslaat wat Hem toebehoort; die ook niet heengaat, waar wij ons afkeeren, maar die nabij blijft en terugroept; die voor de Zijnen het kromme recht maakt; die na driemalige verloochening aan een discipel nòg Apostel-eere toekent; die ook u nog door mijne stemme tot zich roept, en die alleen aan Gods straffende gerechtigheid overlaat, wie de roepstemmen van zulke uren kunnen wederstaan.’
‘Ik niet! God zij geloofd! en Christus zij de eere, ik luister, ik weet, ik geloof, ik kan nóg zalig worden!’ riep Cosmo en stortte zich in Gideons armen.
‘Ja!’ sprak deze, ‘aan dit broederhart is nu wel uwe plaats, maar toch....’ vermaande hij zacht, de woeste verrukking ziende waarmee de Piémontees zich als vastklampte aan zijne borst, ‘maar toch verhecht u niet weer aan mij met zulke hartstochtelijkheid.’
‘Verbied dan den drenkeling zich vast te klemmen aan de reddende hand, die hem zoo pas uit de diepte heeft opgehaald!’
‘De reddende hand heeft geene kracht, dan die haar toekomt van den Heer; bedenk dit, Cosmo, en bid!’
Een geschuifel van voetstappen in de naastgelegene gaanderij, en de klank eener zilveren fluit, meer uit de verte, deden Pescarengis opschrikken.
‘Heer mijn God! de Staatsraad gaat uitéén, dát hadden wij vergeten!’ riep hij smartelijk.
‘Gelukkig!’ antwoordde Gideon met een blijmoedigen glimlach. ‘Wat er nu ook volge, eene ure als deze is nooit te duur gekocht.’
Een ruwe ruk opende de deur aan de gaanderijzijde. Sir Richard Bingham trad binnen.
‘Zijne Excellentie laat Doctor Gideon Florensz roepen,’ sprak hij op een toon, die niets hoffelijks had.
‘Ik volg u, Sir!’
‘Gij kunt terugblijven, Kapitein,’ zeide Sir Richard, ziende dat Cosmo zich ook gereed maakte om te volgen. ‘Ik belast mij met dit geleide.’
‘Verschoon mij, Sir! Ik betrouw mijne gevangenen niet, dan aan mij zelven,’ hernam Pescarengis gevat, Gideon den arm biedende.

{==64==} {>>pagina-aanduiding<<}

‘Zooals gij wilt; maar wat doet gij, Signor?’ vroeg Bingham, ziende dat Cosmo met zekere haast een fijn stylet uit zijn wambuis haalde en ter zijde wierp.
‘Niets Sir! ik ontdoe mij van een wapen, dat mij overtollig is geworden.’

Nog geheel onder den indruk zijner blijdschap over Cosmo's terugkeer, en wat afgemat door de inspanning die deze zegepraal hem kostte, had Gideon zich laten voortleiden, zonder er over na te denken wat hem zelven wachtte. Ook merkte hij het nauwelijks op, dat men hem niet naar Leycesters bijzondere vertrekken voerde, maar naar de ‘groote sale,’ die nog de bewijzen leverde, dat de Staatsraad zoo pas was uiteengegaan. De Engelsche leden daarvan, Bele en Kiligrew, waren zelfs nog gezeten, terwijl de Baron North stond te leunen tegen den zetel van den Gouverneur-Generaal; diens plaats echter was ledig, de Graaf van Leycester was niet tegenwoordig.
Schoon het kennelijk was, dat Gideon's binnentreden door de aanwezigen was opgemerkt geworden, gaven zij daarvan echter geen bewijs door hem te groeten of toe te spreken. Men wees hem geene zitplaats, zoomin als een persoon in burgerkleeding, dien Gideon niet kende, en die eenige oogenblikken na hem door een officier van de Schotsche lijfwacht werd binnengeleid. Pescarengis had zich achter zijn vriend geplaatst, in de hoop van te kunnen blijven, maar een gebiedende wenk van den Baron North, en een kort scherp woord, dat Sir Richard hem influisterde, schenen hem te dwingen, zich met den laatsten te verwijderen. Eerst wat verrast over die vreemde houding, tegen hem aangenomen door mannen met wie hij gewoon was gemeenzaam om te gaan, voelde Gideon zich later door eene zekere beklemdheid aangegrepen, onder de strakke stilte die er heerschte, want hij merkte spoedig op, dat de anderen zich ook niet op hun gemak bevonden. De ruwe trekken van Mylord North, Leycesters vurigste vriend, drukten diepe verslagenheid uit; ook op Kiligrew's en Bele's gelaat las men onrust en bekommering. De Secretaris Burggraaf, die zich aan het eind van de tafel bezighield eenige papieren in eene portefeuille te rangschikken, was de éénige die eindelijk op het algemeene zwijgen eene inbreuk maakte. Hij

{==65==} {>>pagina-aanduiding<<}
wendde zich met hoffelijkheid tot Gideon en zeide halfluid: ‘Zoo de Heeren het goed achten, zou ik Zijne Doorluchtigheid kunnen adverteeren!’
‘'t Is beter te wachten,’ hernam Kiligrew met een bedenkelijken blik op de deur van het kleine schrijfvertrek, waar zich de Graaf op dat oogenblik bevond.
Burggraaf wisselde nogmaals een blik van deelneming met Gideon, maar toch, hij volgde den wenk. Men wachtte. Na eenige minuten van algemeene spanning, waarin niemand zich kon weerhouden het oog op de deur te vestigen, ging die eindelijk open, en Leycester trad binnen, of liever stortte naar buiten, gevolgd door den Secretaris Junius, die er wel uitzag of hij bij dit tête â tête niet op rozen had getreden. Leycesters uiterlijk droeg al de kenteekenen, dat hij in dien onzaligen zielstoestand verkeerde, die door een der ouden wordt genoemd eene kortstondige dronkenschap; de zijne moest echter reeds een geruimen tijd hebben aangehouden, en zij scheen hare ontnuchtering nog gansch niet nabij.
Zijn gang was ongeregeld, zijn gansche lichaam was in trillende beweging, en alle zijne gebaren hadden iets wilds en onzekers, of ze niet meer door het overleg zijner rede werden bestuurd. Zijne oogen flikkerden, en toch scheen het of hij er niet door kon zien; hij was blootshoofds, en zijne korte, grijzende haren schenen als op te rijzen onder de wilde beroering zijner hersenen. De aderen op zijn hoog voorhoofd stonden gezwollen of ze dreigden te bersten, en de vlammende gloed zijner wangen werd alleen akelig afgewisseld door de kleurloosheid zijner lippen, die zelfs nu hij zweeg door eene gedurige zenuwachtige siddering bewogen werden. Zelfs in zijne kleeding heerschte eene wanorde, die te sterker uitkwam, daar hij de gewoonte had zich bij het voorzitten in den Staatsraad met vorstelijke pracht te omgeven, en de verwarring zelve van zijn kostbaar gewaad getuigde van de verwarring, die er in zijn binnenste moest heerschen. Zijn lichtgrijs satijnen wambuis, waarvan de insnijdingen met zilver omboord en met edelgesteenten getooid waren, was opengerukt, als had het hem gekneld; de kanten en het fijne lijnwaad van zijne onderkleeding kwamen daaruit te voorschijn, gescheurd en gehavend onder den verstrooiden greep zijner vingeren. Zijn purper fluweelen tabberd, met bruin bont omgeven, viel af van zijne schouders, en hij liet

{==66==} {>>pagina-aanduiding<<}
dien glijden zonder er naar om te zien. De groote ordeketen van den Kousenband hing scheef en verdraaid, de zilveren ring van zijn kanten kraag was losgehaakt en liet den hals ontbloot, welks donkerbruine tint den gloed van zijn aangezicht wedergaf. Behalve zijn eigen degen, hield hij er nog een in de hand, dien hij wegwierp bij zijn binnenkomen, en dien men miste in den draagband van den diep gebogen Junius. De Graaf wendde zich terstond naar de Engelsche Heeren, die nu waren opgestaan.
‘Geen schaduw van twijfel, geen schemerlicht van hope blijft mij meer!’ riep hij met eene stem, die, hoe luid ook, bijna onverstaanbaar was door de drift. ‘The foolish fellow hier, die Junius, heeft zich als een ezel, als een zotskap, als een schoolknaap laten beetnemen, en ik ben verraden, verkocht, geleverd in de hand van mijn bittersten vijand, maar bij God Almachtig! die het gepleegd hebben zullen 't ervaren, dat mij nog de macht der wrake is gebleven; ik zal rust noch duur hebben, eer ik ze vertreden heb met mijn voet...’ en sprekende gaf de Graaf een heftigen slag op de tafel met de vuist, waarin hij de handschoenen in verstrooiing hield samengeklemd; ‘en met mijn verrader, met mijnen Judas zal ik beginnen. Baron North, Sir Henry Kiligrew! Bij Jezus! waartoe geef ik bevelen, als ze niet worden opgevolgd? Waarom zie ik hier niet wie er zijn moest? Gods Bliksem! waarom moet ik wachten? waarom...’
‘Mylord! Uwe Excellentie!’ riepen Kiligrew en North tegelijk, er is gehoorzaamd... overtuig u zelven!’ en Kiligrew en North wezen met de hand in de richting van Gideon, die aan den ingang der zaal was blijven staan. Leycesters vlammende oogen volgden die aanwijzing, en nu vielen ze op Gideon, voor het eerst, met bewustheid dat hij het was. Nu echter liep hij op hem toe, zoo snel als de ongewisheid zijner schreden het mogelijk maakte, wierp onderwijl zijne muts en zijne handschoenen aan Burggraaf toe, die ze opraapte zooals hij den degen van Junius had opgeraapt, zooals hij het overkleed van den Graaf met zorg over diens zetel had heengehangen, en eindelijk Gideon genaderd zijnde, greep hij hem met onbeschrijfelijke woestheid in de borst, en hem staande houdende overlaadde hij hem met een vloed van de scherpste schimpwoorden en verwijten, doormengd met die vreeselijke vloeken en verwenschingen, waarvan de Engelschen in het algemeen en Leycester in 't bijzonder de afschuwelijke gewoonte hadden;

{==67==} {>>pagina-aanduiding<<}
de aanval was zóó snel en zóó heftig, en ondanks alles waarop hij kon voorbereid zijn, toch voor Gideon zóó ongewacht, dat hij een oogenblik als duizelde van ontzetting onder den geweldigen greep van die forsche hand, en begon te gelooven dat er grond was voor Cosmo's beangstheid, en dat het de vraag kon zijn van levensgevaar, bij zulken toorn van den Graaf. Sprakeloos van schrik en verontwaardiging, rillende van afgrijzen over de gruwelijke uitdrukkingen die hij moest aanhooren, sloot hij even de oogen als kon hij zich aan die schrikkelijke werkelijkheid onttrekken, met den grimmigen aanrander niet meer te zien. Zijne teere gestalte boog zich ineen, onder de klem van dien ijzervasten greep; maar welhaast van den schrik bekomen voelde hij meer de smart der diepste teleurstelling, en sprak met een blik en uitdrukking van diep en droevig verwijt:
‘Mylord! Mylord! moest mij dit treffen van u?’
Maar Leycesters oog, door hartstocht beneveld, kon de uitdrukking van dien blik niet eens vatten.
‘Indeed! Indeed!’ riep hij met ironie, ‘zoo wachttet gij, dat ik bedaard zijn zou, nu ik alles weet? Bedaard, Bij Gods dood! zoo ik de koudbloedigheid van uwe Hollanders hadde, ware dat mogelijk; maar nu ik Engelsch edelman ben, nu ik Robert Dudley heet, zoudt gij, gij toch, van mij geweten hebben dat ik uw grof verraad, dat mij ten prooie geeft aan al de calumniën mijner vijanden, aan den haat en het wantrouwen mijner vrienden; dat ik het gansch verlies van mijne zaak, dat ik den triomf van Barneveld over mij, niet rustig zou dragen, en wie 't pleegde niet als mijn boezemvriend aan het harte zou sluiten, al ware 't ook dat ik mij voormaals heb laten blinden en bekoren, door een schijn van wijsheid en vroomheid die ik weergaloos achtte, maar... bij Jezus, man! de bekoring is over, en zoo gij mijn Judas zijt geweest, - en wie anders zou het ook kunnen zijn? - zult gij 't ervaren, dat ik verraders weet te straffen, al liggen ze mij diep, diep in 't hart; al zou ik mij dat harte zelf uit den boezem moeten rukken om het der wereld te toonen, dat bloedige beleediging om bloedige wrake schreit! en dat ik de kracht heb aan dien eisch te voldoen!’ Dit spreken of liever dit uitstorten van al wat de toorn hem op de lippen voerde, liet de Graaf vergezeld gaan van allerlei heftige gebaren, nu eens zich met de vuist op de borst slaande, dan weder met den voet stampende, ten laatste door

{==68==} {>>pagina-aanduiding<<}
Gideon, dien hij somtijds had losgelaten, als met een krampachtigen greep bij de armen te vatten en heen en weer te schudden, of hij voornemens was terstond alles uit te voeren wat hij zeide. Plotseling liet hij hem los en sloeg de armen over elkaar, als om zich zelf tot wat kalmte te dwingen, in afwachting van Gideons antwoord.
Maar Gideon zweeg.
Van de eerste verrassing over dien ruwen aanval bekomen, had hij zijne tegenwoordigheid van geest ten volle herkregen, en niets trof hem zoo sterk dan de lage verdenking die van deze uiterste woede het voorwendsel scheen. Hij begreep er niets van, maar hij wilde niet eens vragen.
Een gloed van verontwaardiging kleurde zijn voorhoofd; hij trad langzaam een paar schreden achterwaarts en sloeg Leycester gade met eene fierheid en een ernst, die dezen in ieder anderen zielstoestand zou getroffen hebben.
‘Maar spreek dan toch! spreek,’ riep Leycester met nieuwe heftigheid.
‘Wat zal ik zeggen, Mylord, ik zie dat uwe Lordschap zich in zoodanigen klagelijken toestand bevindt...’
‘Mijn toestand! mijn toestand!’ riep Leycester zich zelven beziende en nu eerst de verwarring van zijn voorkomen opmerkende. ‘Mijn toestand beschuldigt u allermeest, sinds ik daarin gebracht ben door u. Mijn toestand doet hier niets ter zake; daar wordt u hier niet naar gevraagd; gij zijt hier om te spreken en u te verantwoorden.’
‘Waarop, Mylord? en voor wien? Het is waar, men heeft mij gezegd dat ik bij den Gouverneur-Generaal was geroepen om mij over iets te verantwoorden, en ik ben hier gekomen, bereid tot iedere verklaring, zooals plicht was, doch wat vind ik...? niet den Gouverneur-Generaal der Geuniëerde Provinciën, wien het ons allen past te eerbiedigen en te gehoorzamen, niet den Graaf van Leycester, die een bijzonder recht heeft op mij en alles wat het mijne is; ik vind niets dan een mensch onder de beheersching van de onwaardigste en onredelijkste aller hartstochten, die, welke minst het oordeel vrijlaat, en meest het zielsoog benevelt; en waar ik wachten kon veilig te zijn onder de bescherming van een rechter, zie ik mij ten prooie gegeven aan de willekeur en den waanzin van een kranke, wiens lijden hem tot zulk eene diepte

{==69==} {>>pagina-aanduiding<<}
van zelfvergeten vervoert, dat hij zich vergrijpt aan mijn persoon!’
Dit trof, maar het werkte toch anders dan Gideon had mogen wachten. Leycester was ontnuchterd, maar om allereerst te voelen dat hij had te kort gedaan aan zijne waardigheid door zich over te geven aan zijne wilde drift. Van den roes der razernij was hij bekomen, maar de verbittering van den toorn was nog verre van te wijken. Over de krenking Gideon aangedaan had hij nog geen spijt, scheen die zelfs niet voor hem mede te voelen, maar veeleer met zeker opzet in anderen vorm te willen herhalen.
‘Het kan wezen dat wij in de hitte van den toorn vergeten hebben, wat wij onzer waardigheid schuldig zijn, maar wij willen ons daaraan allerminst door u herinnerd zien,’ hernam hij, al sprekende eene poging doende om de wanorde in zijn kostuum te herstellen. ‘Master Gideon! wij begeeren van u voor heden geene sermoenen, wij hebben u niet voor ons geroepen in de kwaliteit van onzen aalmoezenier, wij hebben u verdaagd als een zwaar belaste die zich van schuld heeft te zuiveren.’
‘Uwe Excellentie heeft van hare zijde al het mogelijke gedaan om mij het onderscheid recht kennelijk te maken,’ hernam Gideon opnieuw met dien blik van verwijt, die nu toch door den Graaf werd verstaan; want hij sloeg de oogen neder, en hij uitte Gideons naam op een toon van smart; deze vervolgde zijn voordeel. ‘Alleen, Mylord, het valt mij niet zoo licht mijn persoon van mijne bediening te scheiden, zonderling waar ik zie, hoe groote behoefte uwe Lordschap heeft aan de laatste,’ eindigde hij zacht, doch met nadruk, en Leycester wat dichter naderende, die intusschen was gaan zitten. De dienstvaardige Burggraaf had gezorgd, dat er een stoel voor hem was aangeschoven op de plaats zelve waar hij stond, ter linkerzijde aan het lagereinde van de zaal.
‘Waag het niet mij nu te herinneren aan 't geen daar is geweest tusschen u en mij, noch aan de wijze waarop gij u van mijn vertrouwen hebt meester gemaakt,’ sprak de Graaf met onuitsprekelijke bitterheid en het hoofd van hem afkeerende als was zijn aanblik hem tegen.
Dit verwijt en dit gebaar trof Gideon, zooals niets hem nog getroffen had; de ruwe aanranding had hem verschrikt, de ongerijmde uitingen van eene woeste drift behoefden niet dieper

{==70==} {>>pagina-aanduiding<<}
te worden opgevat dan voor 't geen ze waren; maar dit hier was eene krenking waarbij meer werd gedacht, eene ontkenning, en als eene verwerping van alles wat de jonge Evangeliedienaar voor Leycester was geweest; en de diepte, de smart dier krenking toonde zich zóó zichtbaar op zijn doodsbleek gelaat, was zoo kennelijk uit de beweging waarmee hij de hand aan het hart bracht, alsof hij dààr felle pijn voelde; voorzeker! die sprekende uitdrukking van lijden had Leycesters medegevoel moeten opwekken, maar Gideon scheen zeer verre van dat in te roepen, want hij antwoordde met fierheid, met strengheid zelfs:
‘Zoo het Uwe Excellentie mogelijk ware nu in dezen oogenblik zich volkomenlijk voor te stellen hetgeen daar tusschen ons is omgegaan in die ure, waarop haar vertrouwen mij geworden is, zou zij zich herinneren, dat ik zeer verre af geweest ben daarnaar te staan, dat ik allerminst mij daarvan heb meester gemaakt op behendige wijze ten spijt van u zelve, maar dat het mij vrijwillig geschonken is, dat ik het alleen heb aangenomen, toen ik zag dat het u noodig was, en niet dan onder conditie, dat ik het recht zou hebben mij dat waardig te maken door volkomene getrouwheid.’
Leycester keerde zich om met eene nieuwe verheffing van toorn. Een bittere lach bewoog zijne lippen, hoewel hem tranen van spijt uit de oogen sprongen, toen hij zeide:
't Is zeker daarom! juist om mij die volkomene getrouwheid te bewijzen, dat gij de papieren van Lady Margaret Douglas bij Barneveld hebt gebracht.’
Al had men Gideon beschuldigd naar den Engelschen troon te staan, de aanklacht had hem nauwelijks meer ongerijmd geklonken, noch met sterker verrassing kunnen treffen. De herinnering aan die rampzalige vrouw was voor hem altijd schokkend, en van niemand minder dan van Leycester had hij die kunnen wachten.
‘Maar Mylord! Mylord! wat zonderlinge aantijging is dit, en dàt van u, en dàt aan mij!’ riep hij, de handen samenleggende onder de uitdrukking zijner groote verwondering, ‘en het is veellicht dit, niets dan deze verdenking, die u tot zoo grooten toorn heeft verwekt tegens mij!’
‘Wel, mij dunkt dat er zóó oorzaaks genoeg is,’ hernam Leycester, ‘of acht gij dit eene geringe zake?’
‘En dat zou ik gedaan hebben, ik!’ vervolgde Gideon, altijd

{==71==} {>>pagina-aanduiding<<}
met dezelfde eerlijke verontwaardiging, en zijne reine blauwe oogen in voortdurende verwondering op Leycester vestigend. ‘En dàt heeft uwe Lordschap kunnen gelooven? die verdenking heeft zij niet terstond met onwil afgewezen, maar integendeel aangegrepen, vastgehouden, gekoesterd, heeft er zich zelven mee gekweld en gepijnigd, mee gegriefd en verhit, en ten laatste opgewonden tot zulke mate van gramschap, als waarvan wij allen die hier zijn, zonderling ik, de schrikwekkende uitwerkselen hebben ervaren! En dat na uwe openlijke vorstelijke verzekering, - ik huivere nu die een eed te noemen - dat gij, gij boven allen, mij vertrouwen zoudt geven, en nooit daarin zoudt wankelen.’
Het was merkwaardig te zien, hoe de aangeklaagde zich verhief tot een geduchten beschuldiger; ook scheen het gevoel van die omkeering in hunne verhouding, Leycester zóó te verbijsteren, dat hij den moed verloor zijne aanklacht te herhalen, hoewel hij zeide:
‘Die belofte, Sir! zag op een ander geval... God weet, dat het mij zwaar is gevallen aan uwe schuld te gelooven, maar... in 't einde, 't is toch onmogelijk, dat gij niet gedaan hebt, wat ik zeg... want... ik heb daarvan de bewijzen; ik voele nu wel,’ vervolgde hij met eene poging tot goedheid en verschooning, ‘het zal niet zijn geschied uit opzet... maar uit dwaling... uit gebrek aan inzicht in wereldsche zaken. Ik kan mij nu zelf wel voorstellen, hoe het zal toegegaan zijn. De Lady was zeer behendig, heeft u op eenige wijze eene belofte afgeperst, om de papieren, die zij u als een dierbaar pand zal hebben aanvertrouwd op een gegeven tijdstip, aan Barneveld te doen toekomen, en gij... het belangrijke van die zaak niet wegende, hebt u in gemoede verplicht geacht de belofte na te komen, of wel eenmaal in 't bezit van haar pakket, zonder nadere voorkennis van 't geen het bevatte of wat er mee te doen, en wetende hoe zij groote correspondentie heeft gehouden met den Advocaat, hebt gij geoordeeld niet bedachtzamer te kunnen handelen, dan met ze aan hem over te leveren. O! gij ziet het, Gideon, ik wil u verschoonen; ik wil alles aangrijpen, wat te uwer ontschuldiging kan worden uitgevonden, bij de zekerheid die ik heb, dat geen ander dan gij mij dien stoot heeft toegebracht.’ Dit laatste zeide Leycester niet meer met scherp verwijt, maar met weemoed, alsof, bij 't zinken van den toorn, de prikkel der gekrenkte vriendschap zich te sterker voelen deed.

{==72==} {>>pagina-aanduiding<<}

Gideon schudde droevig het hoofd. ‘Uwe Lordschap heeft veel goedheid, van op die wijze tegen zich zelven mijne zaak te bepleiten; alleen die vergoelijking kan hier van geen nut zijn. Beloften van zulke strekking zou ik niet mogen geven aan eene persoon als Lady Margaret, wetende dat ze onchristelijken haat en wraaklust tegens u heeft gevoed tot den einde toe; ook heb ik ze niet afgelegd, en wat aangaat dwaling... Mylord Graaf, hoezeer het waar is, dat ik mij zelven geene groote bedrevenheid toeken in wereldsche zaken, een zoo volstrekt onwetende ben ik toch niet van de partijschappen, die ons ongelukkig land verdeelen, om papieren mij toekomende uit de hand van die vrouw, papieren, die zoo diep een inzicht moesten geven in uwe persoonlijke geheimen en zoo gevaarlijk ingrijpen in alle uwe belangen, onder de oogen te brengen van uw bekenden politieken tegenstander. Zoo ik dàt had kunnen doen, Mylord! zou dat van mijne zijde geene dwaling zijn geweest, geene onhandigheid, maar opzet, maar - verraad, zooals Uwe Excellentie het zoo straks zeer juist heeft bestempeld, verraad, niet jegens een vriend, - want ik onderstel, dat men hier van een verleden tijd spreekt, waarin ik nog niet de eere had tot u in bijzondere betrekking te staan, - maar verraad tegen het Doorluchtige Hoofd van den Staat; een verraad, Mylord! dat Uwe Doorluchtigheid het recht zou hebben met de uiterste strengheid te straffen.’
Doctor Gideon Florensz had dit alles gesproken, vrij luid, zoodat allen het hooren konden, maar ook zóó vast, zóó fier en toch zóó kalm, dat allen die het hoorden, begrepen, dat hier de stem der waarheid en der onschuld had gesproken.
Maar Leycester scheen ditmaal ontwrikbaar in zijne opvatting.
‘Gij zijt roekeloos, Sir, den uitweg niet aan te nemen, dien ik u opende,’ hernam hij koel, ‘want mijne overtuiging is gegrond op feiten, die gij niet loochenen kunt, en die u verpletteren zullen!’
‘Mylord!’ viel Gideon in met zekere bezorgdheid, waarin zich wel eenige bitterheid mengde, ‘zou 't niet nuttig wezen, alle verdere getuigen te verwijderen, eer Uwe Excellentie die verpletterende feiten aanvoert?’
‘Non bisogno!’ hernam Leycester losweg en even omziende, ‘het zijn allen mijne vertrouwdste vrienden en dienaren, die reeds van deze zaak weten; en daarbij... zij luisteren niet.’ Dat was

{==73==} {>>pagina-aanduiding<<}
waar, in zekeren zin. De Engelsche Heeren waren blijven staan aan 't hooger eind der zaal, terwijl de Graaf zich aan 't lager eind had geplaatst, bij zijn onderhoud met Gideon; Junius hield zich in zijne verslagenheid ter zijde bij de deur van 't schrijfvertrek; Burggraaf alleen bevond zich wat meer in de nabijheid van zijn meester en sloeg diens bewegingen gade, om hem de diensten te doen, die het oogenblik vereischte. Op den vreemden jonkman lette niemand, en hij zelf scheen niet veel ongeduld te hebben, opgemerkt te worden, want hij stond zeer beschroomd, zeer onnoozel en zeer onbewegelijk in den sombersten hoek van de groote zaal, dicht bij den ingang, waardoor men hem had binnengeleid, vermoedelijk uit schuchtere vreeze, maar altijd had hij dáár de beste gelegenheid om te verstaan wat er gezegd werd. Leycester vervolgde: ‘Acht vooreerst op dit: dat de Advocaat in 't bezit is van die papieren! dat hij zich onlangs beroemd heeft, als hebbende het middel in zijne hand om mijne populariteit te ruïneeren in één dag, en, dat hij zich nu werkelijk van dat middel heeft bediend... en... dat het gewerkt moet hebben als hij meest wenschelijk kan achten,’ voegde hij er somber bij.
‘Het is treurig, Mylord! dat er, op welke wijze dan ook, ruchtbaarheid is gegeven aan uwe geheime zaken, maar ongetwijfeld bestaat hier verwarring, onjuistheid; de Advocaat kan dat niet hebben gedaan, hij is eene vinnige tegenpartij, maar 't is een eerlijk, degelijk man, en ik acht hem niet in staat een politieken vijand aan te vallen, met wapenen gegrepen uit de teerste en geheimste familiezaken.’
‘Ei! wie spreekt u van deze; 't kan wel zijn dat hij ook deze heeft gebruikt; doch 't is niet daaruit, dat mijne onrust voortkomt, dat mij hier te lande zoo onherstelbare schade kan worden bereid. Wat de papieren van Lady Margaret inhouden, weet ik niet; ik kan gissen, dat ze alles bevatten, zoowel logen als waarheid, wat mij tot smart, tot smaad, tot schade kan zijn; ik ben een deerlijk gegriefd, een schrikkelijk gekweld man geweest, vele jaren lang, simpel door hare boosheid; maar dit weet ik met zekerheid, dat zij eigenhandige brieven van mij, regardeerende differente zaken en personen dezer landen, en niet voor openbaarheid geschikt, maar ter contrarie bestemd om met de meeste discretie en zorge bewaard te blijven of zelfs vernietigd te worden, zooals door mij was aanbevolen, dat zij deze brieven in

{==74==} {>>pagina-aanduiding<<}
haar bezit heeft gehad, want zij heeft ze ontvreemd aan Junius, aan wien ze werden toevertrouwd, en dat zij dit niet heeft gedaan uit simpele nieuwsgierigheid naar mijne zaken en die der Koningin, maar wel om er kwaad mee te stichten; dit kunnen wij vaststellen, dunkt mij, uit onze kennis van haar karakter.’
‘Dat moet ik instemmen, Mylord! maar hoe wordt ik dan juist aangewezen als het uitverkozen instrument, om dit bedoelde kwaad te helpen stichten...? Ik meen te weten dat zij werkelijk eenige communicatie heeft gehouden met den Heer van Barneveld, en... zoo zal ze niet hebben verzuimd in zijne handen te stellen, wat zij te uwer prejudicie heeft konnen machtig worden.’
‘God gave dat ik u kon gelooven; maar 't is bewezen, dat het niet heeft konnen zijn. Zij heeft de bedoelde stukken eerst in bezit gekregen op den eigen dag van haar dood; zij heeft op dien dag met niemand communicatie gehad dan met mijn rekwestmeester Hottoman, en met Junius, diens vertrouwen zij heeft gewonnen onder schijn van mijne belangen voor te staan; dien zij, ik weet niet welke fabelen had wijs gemaakt, en die de simpelheid heeft gehad haar te gelooven en haar in den vroegen ochtend vertrouwelijk in zijn huis te Delft te ontvangen, waar zij met de list en de behendigheid harer waard dat stuk heeft volvoerd. Daarop is ze met Hottoman teruggereden naar 's Hage; deze heeft haar verzeld tot aan het huis van den Kanselier, gij weet... dat... zij het niet meer verlaten heeft. Volgens uw eigen getuigenis zijt gij daar met haar samen geweest tot aan haar... desperaat einde; gij beweert zelf, dat zij hare ontwerpen van wraak tegen mij niet heeft opgegeven; gij draagt er kennis van, en nu... ze zijn volvoerd. Door wien? Zeg gij mij dan door wien; want in 't eind, daar moet hier een tusschenpersoon zijn gebruikt.’
‘Heeft Uwe Excellentie den Kanselier gehoord op dit punt?’
‘Of ik den Kanselier gehoord heb!’ riep Leycester verdrietelijk, ‘maar, het is juist van den Kanselier, dat ik deze aanwijzing heb.’
‘De achtbare Elbertus Leoninus zou mij beticht hebben van zoo schendig een feit?’ sprak Gideon ongeloovig.
‘Dat wel niet; maar hij heeft u aangediend als den persoon, dien men het eerst ondervragen moest, als zijnde van nabij met de Lady bekend geweest, en vermoedelijk beter dan iemand anders

{==75==} {>>pagina-aanduiding<<}
onderricht van hare aangelegenheden en van de wijze, waarop zij over hare papieren kon hebben beschikt.’
‘Mijn beminde voogd heeft wel niet kunnen wachten, dat die ondervraging op deze wijze zou plaats vinden,’ dacht Gideon. En werkelijk, de ernstige staatsman, te midden van de moeielijke verwikkelingen met de Staten van Holland, die geheel zijne aandacht eischten, en die zijne tegenwoordigheid te 's Hage voortdurend noodig maakten, door Leycester overvallen met de mededeeling, dat de Advocaat van Holland belangrijke papieren in zijn bezit had, voortkomende uit de nalatenschap van Lady Margaret, en opgewekt om na te sporen, hoe die in zijne handen waren gekomen, had zich niet zoo terstond al de bijzonderheden herinnerd van een voorval, te zijnen huize, door hem zelf niet bijgewoond, doch waarvan hij in den tijd een uitvoerig verslag had overgezonden aan den Graaf. Slechts viel het in, dat Gideon met de bedoelde vrouw genoegzame bekendheid had gehad, en hij wees dus op dezen als op den meest bevoegden en meest geschikten persoon tot het geven van zulke inlichtingen als er noodig waren. Hij kon wel niet denken, dat zijne aanwijzing als de zekerheid daarstelde van een vermoeden, door Leycester opgevat, door de geheime aanhitsingen en openlijke aantijgingen van Gideon's vijanden reeds versterkt, en dat werkelijk zulken schijn van waarheid voor zich had, dat alleen het vast geloof aan de zedelijke onmogelijkheid van zulk eene daad, door zijn vriend, bij den Graaf voor diens onschuld had kunnen getuigen; maar Leycester zelf was noch oprecht, noch groot genoeg, om zoo groot een vertrouwen te vestigen op de reine zedelijkheid van een ander. En bij zijne overtuiging van Gideon 's schuld is het verklaarbaar, dat zijne smart en toorne in die mate klom; bij de krenking van zijne belangen, kwam nog de krenking van 't harte, en de wreede teleurstelling van bedrogen te zijn, juist in dien éénigen, dien hij meer dan eenig mensch hoogachting, liefde en vertrouwen had geschonken. De spanning der vreeselijkste onzekerheid had er het hare toe bijgebracht om 
hem tot razernij op te winden. Hij kon zelf nog niet de diepte peilen van den slag, die hem getroffen had. Wel was hem overgebracht, dat de Advocaat van Holland zich reeds den 24sten Augustus in de volle vergadering had beroemd ‘uit zekere secrete advyzen’ kennis te hebben van zijne geheime zaken; maar hoever zich die kennis uitstrekte, en waartoe een over-
{==76==} {>>pagina-aanduiding<<}
zicht van Leycester's geheime bedoelingen, wenschen en plannen, als hij had kunnen verkrijgen uit zijne eigene brieven, eene tegenpartij als Barneveld zou kunnen voorthelpen, dat was nog niet te berekenen. Evenmin, welk eene kleur en gestalte er zou kunnen gegeven worden aan de ontdekkingen, door hem gedaan, of ondersteld gedaan te zijn; welke lasteringen, welke uitstrooisels daarmede opgewekt, of kracht konden gegeven worden; welke vergiftige wapenen in één woord er uit gesmeed konden worden, en hoe zij treffen moesten, dáár, waar ze hem het doodelijkst moesten zijn, in zijne populariteit, juist te dezen dage geschokt door de fout van het vredesvoorstel, die hij had moeten begaan, als wij weten. Reeds hoorde men onder het volk mompelen van een vrede met Spanje, die door de Koningin zou gesloten worden, of reeds gesloten zijn, ten koste en zonder medeweten der Staten; van eene souvereiniteit zonder voorwaarden, die door de Koningin zou begeerd worden; van eene instructie, die nu zou bekend zijn, waarbij Leycester werd opgelegd: tot iederen prijs de Vereenigde Gewesten onder zijn geweld te brengen, opdat de Koningin van Engeland ze aan den Spaanschen monarch zou kunnen afstaan, om zich zelve daarmede een beteren vrede te koopen, en dergelijke gruwelen meer, die wel niet uit de papieren van Lady Margaret, of uit Leycester's eigen brieven konden gelezen zijn, ook wel te ongerijmd om door ernstige staatslieden in vollen ernst geloofd te worden, maar toch altijd goed genoeg om door eene schrandere tegenpartij gebruikt en gevoed te worden, en 
daarmede een vijand te verslaan, wiens beginselen en bedoelingen, zelfs waar ze ontdaan waren van dien fabelachtigen toestel, toch nog al te gevaarlijk en schadelijk moesten geacht worden door die partij, die naar gansch wat anders streefde, dan de tweede macht te zijn in een Staat, door een buitenlandschen landvoogd bestuurd.
Maar... wij vergeten Gideon, die intusschen geantwoord had. Hij achtte het niet onwaarschijnlijk, dat de Lady, zelfs zonder een overhaasten dood te voorzien, vooruit over deze aangelegenheid eenige beschikking had gemaakt; van zulke beschikking wist hij echter niets, noch ook van papieren, die zij bij zich zou gehad hebben; bij het onderzoek, geschied ten overstaan van den toenmaligen Engelschen ambassadeur, waren ook geene papieren gevonden.

{==77==} {>>pagina-aanduiding<<}

‘En ik heb u medegedeeld, hoe zij met het pakketje, aan Junius ontvreemd, dat huis is binnengetreden. Ik zou zijn zeggen kunnen wantrouwen, zoo ik niet wist, dat hij er bijna even groot belang bij heeft deze zaak tot klaarheid gebracht te zien als ik. Zij heeft de papieren dus bij zich gehad, en ze zijn niet gevonden. Gij ziet dus wel...’
Gideon zag dat Leycester vergat te denken op iets, waarop Gideon nu met huivering dacht, aan Deliana; het was mogelijk, dat zij den noodlottigen last had ontvangen, maar hoe had zij dien kunnen uitvoeren? Het was hem een raadsel, dat hij echter niet noodig vond Leycester ter ontcijfering op te geven. De Graaf was in staat om het arme lijdende kind een ruw en schokkend onderzoek te doen ondergaan, al te gevaarlijk voor hare kranke zielsvermogens, die eerst langzaam tot zekere mate van herstel begonnen te komen. Daarom noemde hij Deliana niet, al te dankbaar, dat de Graaf haar voorbijzag; maar daar hij zelf nu werkelijk geen uitweg kende, moest hij zich vergenoegen met te antwoorden: ‘Ik zie, Mylord! dat ik den schijn van deze schuld niet volkomenlijk van mij kan afweren te dezer stonde, en dat ik voor mijne onschuld geene andere waarborgen kan bijbrengen, dan... die ik meende te hebben in mijn karakter en in uw hart.’
Leycester zweeg.
Gideon wachtte; met zichtbare inspanning waakte hij over zich zelven, om niet de gevoeligheid te toonen, die deze nieuwe teleurstelling hem bracht.
‘Zoo is dit voorbij,’ sprak hij eindelijk langzaam bij zich zelven, terwijl hij de hand aan het voorhoofd bracht, als had hij eene sombere gedachte weg te vagen. Daarop luid tot Leycester op een toon, waaruit ondanks den strakken, koelen eerbied, een zweem van minachting klonk. ‘Eischt Uwe Excellentie een eed? Ik voele mij vrijheid dien af te leggen in alle wettelijke vormen in deze landen gebruikelijk.’
‘Och neen, Sir! neen!’ riep Leycester met zekere matheid, ‘dat is onnoodig; wij kennen u; wij gelooven u; maar, ik blijf vragen, hoe heeft dát kunnen zijn?’
‘Dat is nu niet uit te wijzen!’ riep Gideon met zeker ongeduld in hem zeer ongewoon. ‘Laat ons wachten, Mylord! misschien zal de tijd of die leidinge der Voorzienigheid: die de

{==78==} {>>pagina-aanduiding<<}
menschen het geval noemen, deze duistere zake tot klaarheid brengen. Ik wil het mijne doen om iederen lichtstraal voor u op te vangen... ik wil met uw goedachten naar den Heere van Barneveld gaan, onderzoeken wat er van de zaak is, en zoo 't blijken mocht, dat hij werkelijk in het bezit is van uwe brieven, of andere belangrijke stukken... ze hem terugvragen!’
‘Vrome onnoozelheid! of hij ze geven zou,’ riep Leycester spottend.
‘Uwe Excellentie vergist zich somwijlen in de waardeering van onze Hollandsche karakters. De Advocaat zal zekerlijk niets behouden willen wat niet het zijne is, en wat hem op wederrechtelijke wijze is toegekomen.’
‘Waag uwe overredingskracht liever niet aan die proeve, daarbij, wij achten het onvoegzaam, dat gij u nu aan die zijde begeeft;’ er lag in Leycesters toon eene koele strengheid, als hij nooit tegen Gideon had gebruikt.
‘Ik zou kunnen schrijven...’
‘'t Is waar, men heeft mij gezegd dat gij voortdurend in correspondentie zijt gebleven met den Advocaat.’
‘Dat is onjuist, Mylord. Ik heb den Advocaat een paar malen bezocht te 's Hage in 't belang der kerkelijke zaken.’
‘Om deze alleen?’ viel Leycester in; een snellen, scherpen blik op Gideon richtende, die wat kleurde, terwijl hij voortging:
‘Ook ter zake van het voorgevallene ten huize van den Kanselier met de Lady Margaret, Mylord, en op verzoek van den eersten, om dat aan meester van Oldenbarneveld aan te dienen, en over te brengen wat daarin door Zijne Achtbaarheid was gedaan...’
‘Waarom mij dat verheeld, Sir! ik wist dat gij er geweest waart op dienzelfden dag.’
‘Dat te verhelen was niet mijne intentie, Mylord, alleen daar het van geen nut was ter opheldering dezer zaak en slechts dienen kon om uw argwaan te spannen, sprak ik daaraf niet... nu ben ik verplicht u te adverteeren, dat de Advocaat op dát pas althans niet was in 't bezit der voorzeide papieren; want Zijn Edele vroeg mij daarnaar met groote belangstelling, en mijn ontkennend antwoord, dat er niets van dien aard gevonden was, scheen hem zeer weinig te bevredigen. Ik vond vrijheid hem op dat punt eene observatie te maken, die niet gansch in zijn smaak viel, en ziedaar, Mylord, wat dit samenzijn is geweest, dat tevens

{==79==} {>>pagina-aanduiding<<}
mijn laatste was met den Advocaat; later is het mij noodig geweest nog een paar malen schrijvens aan hem te richten, doch sinds ik mijne bediening bij uw persoon had aanvaard, heb ik geoordeeld niet meer het recht te hebben de vriendschappelijke verstandhouding, hoe onschuldig ook en zonder politieke beteekenis, voort te zetten met uwe tegenpartij.’
‘Zoo hervat die dan ook nu niet. Barneveld zou antwoorden wat hem goeddacht; gij hebt gelijk, wij moeten geduld nemen en wachten; intusschen vergeef mij, zoo ik u verdacht en u in de verbijstering des toorns harder bejegend heb dan ik moest,’ eindigde hij, terwijl hij Gideon met zekere achteloosheid de hand reikte.
In gedachten vergeleek Gideon dit lauwe herstel met de verzoening van Cosmo, en dat maakte hem zeker nog minder gestemd het zoo aan te nemen.
Hij boog zich strak, vatte even den top van Leycesters vingers, en zeide: ‘Ik kusse eerbiediglijk de hand van Zijne Excellentie den Gouverneur-Generaal.’
‘Dat was niet de meening, Sir; de Graaf van Leycester reikt u die ten teeken dat hij de vriendschap niet acht verkoeld te zijn tusschen hem en u en op uwe verzoenlijkheid rekent.’
‘De oprechtheid gebiedt mij te zeggen, Mylord, dat ik haar aldus niet kan aannemen. Ik ben geheel gezind te vergeven wat mij is aangedaan; alleen de betrekking, die er bestond tusschen u en mij, was berustende op... iets... op een grond die ons onder de voeten is weggezonken, en... uwe Lordschap verschoone de vrijmoedigheid van mijn spreken, er moet veel gebeuren, eer dat fundament opnieuw kan gelegd worden; inmiddels...’
‘Gideon, ik begrijp het, gij zijt diep gekrenkt,’ hernam Leycester met meer gevoel, ‘doch ik meende, dat de mildheid der christelijke liefde...’
‘Het is juist, Mylord, omdat ik met schaamte belijden moet, dat de mijne niet onuitputtelijk is, en van nu aan niet toereikend zal zijn voor 't geen hier van haar zal worden gevorderd. Alleen die volkomene liefde, die alle vreeze buitensluit, gaf mij kracht en moed tot mijne roeping bij u; zij is versaagd! Ik ben minder gekrenkt, Graaf, dan bedroefd en teleurgesteld.’
‘Gij hebt zelf geoordeeld dat ik recht zou gehad hebben tot toorn... indien...’

{==80==} {>>pagina-aanduiding<<}

‘Neen, Mylord, geen mensch kan ooit gerechtigd zijn tot zulke toorne, als waaraan gij u hebt overgegeven, en allerminst een Christen, een Prince, die behoort goede exempelen te geven, en... die gesteld zijnde om recht te doen, een belaste niet moest handelen als een overtuigde misdadiger het niet eens zou verdiend hebben, die voor 't minst veilig behoort te zijn bij zijn rechter; doch vergeef mij, Mylord! het voegt mij niet meer u deze dingen te zeggen, want het heeft hier mij zelven gegolden, en daarbij ik achte mij niet meer in mijne bediening.’
‘Gij hebt gelijk, Sir, van dit alles later,’ hervatte Leycester gemelijk, dat de verzoening niet beter te treffen was.
‘Heb ik vrijheid mij te verwijderen, Mylord?’ vroeg Gideon strak.
‘Ja Sir, voor 't oogenblik heb ik u niets meer te vragen.’
‘Moet ik mij nog als gevangene considereeren, Mylord?’
‘Zeker neen!’ riep Leycester levendig, ‘gij neemt alles in de hardste termen. Zoo iets is nooit mijne bedoeling geweest.’
Gideon zag hem aan met droeven twijfel.
‘Zoo ga ik, met welnemen van Uwe Excellentie,’ sprak Gideon op een toon, die van weerhouden aandoening getuigde; ook zeide Leycester:
‘Gij kunt gaan, Doctor Florensz, maar, gij zegt dit op een toon alsof... dit is toch geen afscheid?’
‘Het is een afscheid, Mylord.’
‘Damned! dat mijne verwenschte ruwheid u toch ook zoo heeft getroffen!’ riep Leycester, zich voor het voorhoofd slaande.
‘Neen, Mylord, dát is het niet, dat gij mij in de borst hebt gegrepen; maar dat gij mij in 't harte hebt getast, dat ik in 't uwe heb gevonden wat ik... niet wachtte, dit maakt mij te zwak, om voortaan bij u te zijn wat ik moest. Ik voele mij niet meer bekwaam tot mijn ambt, en zoo is het plicht er van af te zien.’
‘Zooals gij wilt, Sir!’ zeide Leycester koel, want hij hield dit voor eene fausse sortie om eene meer schitterende genoegdoening te verkrijgen, die de Graaf op dat oogenblik niet gezind was te geven. ‘Wij blijven u dankbaar voor uwe diensten.’
‘Doorluchtigste Heer, ik blijf uwer gedenken in 't gebed!’ sprak Gideon met sterke ontroering, ‘gij zult later van mij hooren...’
‘Wij houden ons aanbevolen!’ en Leycester liet die woorden

{==81==} {>>pagina-aanduiding<<}
van de lippen vallen met zulke kille hoogheid, dat Gideon, die nog iets had willen zeggen, voelde dat het hem onmogelijk was geworden; hij boog zich en verliet in overhaasting de zaal.


VI. De erflating van lady Margaret Douglas.

Na de verwijdering van Gideon was de Graaf van Leycester vervallen in een somber gepeins, waaruit hij zich ophief om met norschen blik om zich heen te zien en tot de aanwezenden te zeggen:
‘By God! mijne heeren, waarom blijft gij hier? gij, ziet toch wel dat ik niemand noodig heb.’
De Engelsche Heeren maakten schielijk van eene vergunning gebruik, waarop zij met groot verlangen hadden gewacht zonder die te durven uitlokken. Niemand bleef dan Burggraaf, die dit bevel niet op zich scheen toe te passen, en Junius, die alleen schroomvallig eenige stappen voorwaarts deed, en toen staan bleef, den Graaf aarzelend aanziende zonder iets te zeggen.
‘Master Junius, for Gods sake, waarom blijft gij daar staan? ziet gij dan niet hoe uw arme zondaarsgezicht ons ergert!’ riep Leycester ongeduldig.
‘Mylord! Uwe Excellentie heeft mij den degen ontnomen, ik ben dus gevangene,’ sprak Junius ootmoedig, ‘werwaarts beveelt Uwe Doorluchtigheid dat ik mij begeven zal?’
‘Uw misslag is onverschoonlijk als onherstelbaar,’ hernam Leycester zonder rechtstreeks te antwoorden, ‘en gij verdiendet wel...’
‘Alles, alles heb ik verdiend wat mijn genadige Heer mij zal opleggen,’ viel Junius in, zich aan zijne voeten werpende, ‘alleen aanzie, Mylord, dat wel mijne kortzichtigheid heeft gefeild, maar God weet het, noch mijn ijver noch mijne trouwe.’
‘Ik weet dat, Sir,’ hernam de Graaf met een diepen zucht, ‘Gods hand is tegen mij gekeerd in alle deze dingen. Ik zal 't niet verhalen op u. Neem uw degen terug, en wees voortaan beter op uwe hoede tegen de listen mijner vijanden.’
De jonge secretaris was al te verheugd over deze uitkomst om zich dit goedgunstig bevel te laten herhalen; hij mompelde

{==82==} {>>pagina-aanduiding<<}
zoo iets van dankbaarheid en verdubbelden ijver, en spoedde zich weg.
Leycester stond nu op, begaf zich aan een der vensters en wierp een verstrooiden blik naar buiten. Er was veel volks op het binnenplein bijéén, en het was zeer onwaarschijnlijk, dat men hem niet had opgemerkt, en toch... de gewone jubelkreten te zijner eere volgden niet, een schuw somber zwijgen, een schichtig bijeensteken der hoofden was het éénig onthaal, waarmee de Dordtsche bevolking ditmaal zijne verschijning welkom heette; hier en daar werd langzaam en aarzelend een hoed of een muts afgelicht... maar dat was ook het hoogste, waartoe de geestdrift der Dordtenaars ditmaal scheen te kunnen stijgen.
‘De werking van 't venijn der calumniën,’ sprak de Graaf tusschen de tanden, terwijl hij zich met ergernis van het venster afwendde; toen, luid tot Burggraaf: ‘Master Daniël, ik meende dat er eene ordonnantie bestond tegens samenscholing van 't volk omtrent mijn logies?’
‘Daaraf de handhaving, op het verlangen van Uwe Doorluchtigheid, aan die van den Magistraat is overgelaten,’ hernam Burggraaf.
‘Zoo kwijt deze zich wel slecht; of... hun gezag is verslapt... want zie...’ en hij wees met de hand naar de bonte groepen, wier onbescheidenheid ditmaal niet hare verschooning met zich bracht in bewijzen van gehechtheid. ‘Ga de Heeren van Dordrecht aanzeggen dat ze daarin voorzien, of... indien niet, zoo zal ik verplicht zijn hunne ordonnantiën te handhaven door mijne eigene soldaten... ik duld zulke verwaarloozing niet onder mijne oogen.’
Burggraaf boog zich met een bezorgd gelaat en wilde gaan. Leycester was intusschen van besluit veranderd.
‘Neen, volg mij,’ riep hij, zelf naar de deur tredende, ‘het is een goed volk, een volk dat mij wel genegen is... ik wil toch zien wat meerder kracht zal hebben, de uitstrooisels mijner vijanden of mijne stem en toespraak...’
Toen de Graaf op het punt stond de zaal te verlaten, viel zijn oog op de lange, magere figuur, die zonder een woord te spreken of eene beweging te maken, bij alles wat er was voorgevallen had toegezien, en die nu, zeker om ten laatste opgemerkt te worden, het lange bovenlijf voorover boog om Leycester te groeten, met

{==83==} {>>pagina-aanduiding<<}
eene schuwe en linksche beweging, die den Graaf in de meening bracht, dat hij een dier talrijke verzoekers voor zich zag die hem te ieder stonde lastig vielen.
‘Hoe komt gij hier, vriend! wat hebt gij mij te zeggen?’ vroeg hij, maar de andere gaf teekenen van de grootste verlegenheid, en haalde de schouders op, terwijl hij met eene bevende hand een pakket aanbood, dat de Graaf met onverschilligheid aannam, tot Burggraaf zeggende: ‘Die man verstaat geen Engelsch, ondervraag hem.’
Burggraaf herhaalde Leycesters vragen in 't Hollandsch, en de magere jonkman antwoordde toen op een toon, waaruit moeielijk was op te maken of sluwheid dan wel simpelheid hem dit ingaf: ‘Ik ben hier ingeleid door Engelsche officieren, die mij gezegd hebben dat ik hier wachten moest tot ik ondervraagd zou worden...’
‘Eene lompheid van mijne officieren dien vreemde hier binnen te brengen,’ knorde Leycester, ‘laat hem zeggen wie hij is, Master Daniël.’
Toen de vraag aan den vreemde was gericht, antwoordde hij met meer gevatheid: ‘Mijn naam is Roderik, maar ik sta hier voor Zijne Doorluchtigheid als vertegenwoordigende den persoon van Monsieur Hottoman, dien Zijne Excellentie heeft laten ontbieden.’
‘Wat dolheid is dit, Monsieur Hottoman, mijn rekwestmeester, die mij een ambassadeur zendt!’ riep de Graaf lachend. ‘Laat hem verklaren, hoe dat rijmt, Master Daniël.’
‘De Heer rekwestmeester is nog altijd in hechtenis te 's Gravenhage,’ luidde het antwoord, ‘en de termijn zijner detentie zal eerst geëxpireerd zijn na mijne terugkomst van deze commissie aan Zijne Excellentie.’
‘Alzoo zijt gij in zijne plaats gezonden?’ vroeg de Graaf, scherper aandacht op hem richtende, ‘en door wien? ik wil weten door wien.’
‘Door meester Johan van Oldenbarneveld, Advocaat van Holland,’ hernam de ondervraagde met eene zachte, fluisterende stem, als iemand die te onnoozel was om de beteekenis te beseffen van dien naam in dezen oogenblik. De uitwerking was er toch niet zwakker om.
Burggraaf had niet noodig dit antwoord te vertolken; de Graaf

{==84==} {>>pagina-aanduiding<<}
had verstaan en uitte eene krachtige verwensching van verrassing en spijt, bij de gedachte dat die man reeds eenigen tijd daar was geweest en had kunnen gadeslaan wat er was voorgevallen.
‘Wacht gij hier reeds lang?’ vroeg Burggraaf.
‘De beenen knikken mij van vermoeidheid, Heer; ik ben hier ingeleid even na dien Welwaarden Heer, die daar straks is heengegaan.’
‘'t Is een spion!’ zei Leycester tot Burggraaf, ‘'t is een spion van Barneveld, en ik zal hem laten ophangen.’
Zoo het waar was, dat meester Roderik geen Engelsch verstond, scheen de klank dezer woorden toch geen aangenamen indruk op hem te maken; want zijne lippen verbleekten en zijne neusvleugels trokken in onder zijn angstgevoel; maar hij hield zich goed, want overigens bewoog zich geen trek van zijn onnoozel gelaat, en hij uitte geene klacht of verzuchting.
‘Uwe Doorluchtigheid overwege dat de arme Monsieur Hottoman in hunne macht is, en dat die het ontgelden zou...’ voerde Burggraaf aan met zekeren schroom.
‘Dat zegt niets,’ hernam Leycester koel, ‘ik hecht zeer weinig aan den François Hottoman, en ik hecht er zeer veel aan dat een persoon, die zich aan bespieding heeft schuldig gemaakt in mijn huis, exemplaarlijk gestraft worde.’
Ditmaal brak er een klam angstzweet uit op het voorhoofd van den ongelukkigen spion; hij liet de armen slap en moedeloos neerzinken en zijne magere vingers spreidden zich wijd uit als de vleugels van een gevangen vleermuis, maar in dit armzalige lichaam huisvestte een ijzeren wil, dien hij nu inspande om zich niet te verraden. Hij drukte de fijne lippen opeen en bewoog zich niet.
‘Zal ik onderzoeken in hoeverre hier eigenlijk bespieding kan bedoeld zijn?’ vroeg Burggraaf aan den Graaf, die toestemmend knikte.
‘Hoe hebt gij 't aangelegd om tot in deze zaal door te dringen?’ hervatte meester Daniël tot Roderik gewend.
‘Een toeleg, WelEdele Heer, was dat mijnerzijds voorzeker niet. Uwe wijsheid oordeele zelf. Ik heb mij aangemeld aan de officianten van 't Hof, met de bede om tot Zijne Doorluchtigheid te worden toegelaten, om gehoord te worden in de zaak van Monsieur Hottoman...; men heeft mij niets geantwoord; men heeft mij simpellijk bij den arm gevat en hier binnen gebracht

{==85==} {>>pagina-aanduiding<<}
als een misdadiger, met speciaal bevel te wachten tot ik ondervraagd zou worden! Dat uwe billijkheid hier oordeele, of het wel mijne zaak was gezegd bevel te overtreden?’
En ziende dat Leycester, nadat hem deze opheldering door Burggraaf was medegedeeld, eene instemmende beweging maakte, vervolgde Sinjeur Roderik zijne pleitrede met meer vrijmoedigheid:
‘Voorwaar, het was mij niet aangezegd dat deze commissie voor mij periculeus zou zijn, zooals het streng gelaat van Zijne Excellentie mij vreezen doet. Uit het spreken van mijn meester had ik veeleer op eenige vorstelijke récompense gerekend, als Zijne Excellentie zich zou verledigd hebben in te zien wat ik haar brenge... want het moet van het uiterste belang zijn, daar mij wel scherpelijk is gerecommandeerd, het in geen geval af te geven dan in de eigene handen van den Doorluchtigen Heer zelf.’
‘Maar wat kan dat dan zijn?’ sprak Leycester, halfluid het pakket heen en weer wendende in de hand, als scheen hij er tegen op te zien het te openen.
‘Weet gij wat gij overbrengt?’ vroeg Burggraaf.
‘Ik onderstelle het corpus delicti, edele Heer.’
‘Wat bedoelt hij met dien rechtsterm?’ vroeg de Graaf, een strengen blik op Roderik vestigend.
Burggraaf herhaalde de vraag.
‘Dat ik vermeene de overbrenger te zijn van zekere papieren, daarover veel strijds is gevallen en groote zwarigheden zijn ontstaan tusschen Zijne Excellentie en mijn meester.’
Eer het meester Daniël mogelijk was die woorden te herhalen, had Leycesters zenuwachtige hand reeds den omslag van 't pakket opengescheurd; de inhoud eener kleine portefeuille viel op den grond benevens een samengevouwen papier, dat zij niet had kunnen bevatten. Bij het zien van dit voorwerp slaakte de Graaf een kreet, die zóó schel en akelig klonk dat Cosmo Pescarengis en Sir Richard Bingham onverwijld binnentraden, in de meening dat eene verraderlijke dolksteek hun meester getroffen had. Leycester hen ziende, wenkte met oog en hand dat zij zich van Roderik zouden verzekeren; het scheen hem onmogelijk een woord uit te brengen.
De secretaris Burggraaf, die met onvermoeibaren ijver alles scheen op te rapen wat de Graaf van Leycester in oogenblikken van hartstochtelijkheid vallen liet, nam nu ook de portefeuille op met de

{==86==} {>>pagina-aanduiding<<}
papieren, en bood ze Leycester aan in de ootmoedigste houding, terwijl hij zeer zacht in 't Italiaansch tot hem zeide: ‘Om uws zelfs wil, Doorluchtige Heer, herstel u, en wil dit inzien, en beraad u wat er gedaan moet worden.’ Maar Leycester scheen hem niet te verstaan, greep de papieren met eene onvaste hand, en wierp de portefeuille opnieuw van zich.
Sir Richard Bingham scheen willens zich over den toestand, waarin hij den Gouverneur-Generaal zag gebracht, te verhalen op den persoon van Roderik, wien hij als de oorzaak daarvan beschouwde; hij naderde hem met een dreigend gebaar, maar Leycester wenkte hem dat hij zich zou onthouden, en hij had gelijk; welke mate van sluwheid of van kwaadwilligheid men ook mocht onderstellen in een zendeling van Barneveld, deze had wel niet kunnen berekenen die hooge mate van afschuw, waardoor de Graaf zou getroffen worden bij het zien en herkennen van een voorwerp, dat aan de rampzalige Lady had toebehoord, zijn slachtoffer, maar tevens zijne vervolgster tot na haar dood.
Burggraaf begreep beter dan Bingham des Graven bedoeling. Hij vermoedde dat Roderik nog veel had te zeggen en zette de ondervraging op eigene rekening voort.
‘Zeg op, vriend! hoe komt uw meester aan deze papieren?’
‘Hij heeft ze ontvangen uit handen eener vrouw, goede Heer,’ zei Roderik, die herleefde toen de secretaris zich weêr zijner aantrok.
Leycester had het antwoord verstaan.
‘Eene vrouw! eene vrouw!’ riep hij heftig. ‘Lady Margaret zelve?’
De spion vestigde een verlegen blik op Burggraaf, als hoopte hij de vraag uit diens mond te verstaan.
De secretaris voldeed aan zijn wensch met wat ongeduld.
‘Zeg aan Zijne Doorluchtigheid dat zij niet Lady Margaret heette.’
‘Maar welke andere vrouw kon dan toch recht hebben...’ merkte Burggraaf aan.
‘Zij die deze portefeuille aan den Heer Advocaat heeft overhandigd had daarop grootelijks recht, want die was haar toegekomen bij erflating, en door de hand zelve der Lady Margaret... ten huize van den Kanselier op den eigen dag van haar dood. Zij heeft zich weggemaakt met dien buit, zonder dat iemand

{==87==} {>>pagina-aanduiding<<}
haar heeft opgemerkt! Ik was tegenwoordig, toen zij dit alles aan mijn meester heeft uitgelegd, terwijl zij hem in 't bezit stelde van de kleine brieventasch, inhoudende papieren, die zij zeide te zijn de erfmaking van Lady Magaret Douglas.’
‘Den naam van die vrouw, den naam!’ drong Leycester, met den voet stampend van ongeduld.
‘Mevrouw de Douairière Turk van Hemert, vrouwe van Rozendaal;’ sprak Roderik zich tot Burggraaf wendende, ‘mij was aanbevolen den naam niet te noemen dan op dringend bevel.’
‘Deze? o mijn God! nu begrijp ik alles; dit overkomt mij om mijne zonden!’ riep Leycester, die volkomen machteloos scheen ditmaal zijne indrukken te beheerschen. Gideon, my Gideon! gij hebt het wel terecht gezegd dat gij onschuldig waart; maar ik rampzalige, ik heb niet kunnen gelooven!’ De omstanders verstonden die woorden niet, met eene doffe onverstaanbare stem uitgesproken; maar zij zagen wel, hoe de Graaf de handen naar de oogen bracht om de tranen te verbergen die hij niet kon onderdrukken. Plotseling keerde hij zich met woestheid tot Roderik, ‘Ellendeling! gij die alles, alles hebt aangehoord, waarom hebt gij hem laten gaan? waarom hebt gij niet eerder gesproken?’
De lange magere figuur wierp zich op de knieën en riep luidkeels: ‘Mijnheer de Burggraaf, red mij toch! de Graaf schijnt aan mij te wijten wat de krankzinnige vrouw voor kwaads heeft gesticht.’
‘De man verstaat in trouwe geen Engelsch, Mylord; hij heeft niet konnen onderscheiden waarover uw onderhoud met Doctor Gideon heeft geloopen,’ zei Burggraaf verschoonend.’
‘Voor die onkunde mag hij God danken,’ fluisterde Sir Richard Cosmo in, ‘want zoo 't anders ware, zoo hij geluisterd had en verstaan, kon het hem zijne ooren kosten en den kop daarbij.’
Dat had meester Roderik zelf zóó goed begrepen, dat hij liever alles trotseerde, en het met Leycesters geduld op het uiterste waagde, om niet tot die allergevaarlijkste bekentenis te komen, dat hij eene taal meer machtig was dan hem in dezen nuttig kon zijn. Met iedere schrede op dezen weg werd dan ook die bekentenis voor hem zwaarder, en de ontdekking van zijn bedrog gevaarlijker; want de bijna onmerkbare glimlach, die er over zijne dunne lippen zweefde, terwijl Burggraaf voor hem pleitte, is ons bewijs genoeg dat hier een bedrog plaats vond.

{==88==} {>>pagina-aanduiding<<}

Leycester zelf scheen niet zoo vast overtuigd als de anderen; hij wierp nogmaals een blik vol mistrouwen en onwil op den spion en zeide toen tot Burggraaf: ‘Maak er een einde aan! Laat hij nu voorts uitzeggen, waarom hij niet eerder gesproken heeft, en wat zijn meester nog vorders kan bedoeld hebben met deze toezending.’
‘Waarom ik niet eerder gesproken heb, Heer?’ zei Roderik, de handen ineenslaande toen die vraag hem was voorgelegd, ‘maar Uwe Edelheid herinnert zich toch, dat mij het bevel was gegeven te wachten tot ik ondervraagd zou worden.’
‘En gij waart zoo onnoozel om dat bevel naar de letter op te vatten waar gij drager waart van zoo wichtige commissie?’ sprak de secretaris met ergernis.
‘Wie zou ik geweest zijn, Heer, zoo ik in die oogenblikken mij onderstaan had zulk een bevel naar mijne opinie uit te leggen en Zijne Doorluchtigheid in een onderhoud te storen, dat... zoo... belangrijk scheen!’ daarbij vervolgde hij met zekere vertrouwelijkheid, alsof dit alleen voor Burggraaf was gezegd: ‘'t is voor lieden van mijne soort niet zeer geraden, Heeren van zulke kwaliteit als Zijne Excellentie te naderen in oogenblikken waarin ze niet zeer genaakbaar schijnen.’
Master Daniël achtte het noodig niet dan de vrije vertolking van dit antwoord over te brengen.
‘En wat mijne commissie belangt, zij komt hierop neder: Ik zou het pakket in Zijner Doorluchtigheids eigene handen stellen. Ik zou voorts, als Zijne Doorluchtigheid het pakket geopend en in orde bevonden had, naar waarheid antwoorden op alle vragen die 't Zijne Excellentie geliefde mij te doen, in zooverre mijne kennis van zaken reikte. Ik zou vanwege Zijne Edel-Achtbaarheid aandienen dat deze teruggave (daartoe Z.E.A. niet verplicht was als zijnde hem toegekomen bij erfmaking), plaats vond in gevolge vroegere overeenkomst met den Kanselier op het punt van Zijner Doorluchtigheids particuliere zaken en te zijner gansche genoegdoening over 't gebeurde met den heer Junius. Dat Z.E.A. den inhoud der portefeuille slechts terloops heeft overzien, en bevindende dat het familie-aangelegenheden betrof, zorgelijk aan alle indiscreete blikken heeft onttrokken; dat Z.E.A. zich echter veroorloofd heeft kopie te nemen van twee stukken, handelende over zaken publiek en leidende tot wichtige ontdekkingen de hoogste

{==89==} {>>pagina-aanduiding<<}
aangelegenheden dezer landen betreffende. Welke stoutheid het Zijne Excellentie mocht believen Z.E.A. ten goede te houden, overmits hij daartoe verplicht was uit aanzien van zijn ambt en bediening, niet min dan uit eene hertgrondige liefde tot zijn vaderland. Dat Zijne Excellentie, als een vroom, welverstandig en goedertieren prince, hierop acht mochte nemen, en niet op de inblazingen van kwaadwilligen, die deze en dergelijke handelingen van den Advocaat zouden voorstellen als voortkomende uit eenige particuliere veete, zucht tot tegenwerking, of wel uit gebrek aan de behoorlijke reverentie, die Z.E.A. gansch vreemd waren.
Hier werden spreker, of vertolker, gestoord door een wenk van Leycester, die beteekende dat het zóó wel was, en dat hij genoeg had van deze plichtplegingen. Inderdaad, de Graaf, voorbereid op een dergelijk gebruik van zijne brieven, moest zelfs nog eenigermate voldaan zijn over de ongewachte teruggaven en de discretie, waarmede zijne persoonlijke geheimen gezegd werden behandeld te zijn. Hij luisterde dus naar de toespraak, door Burggraaf met de meeste omzichtigheid weergegeven, met zekere strakke waardigheid, maar het artikel hoffelijkheden aan te hooren scheen hem overbodig.
‘Sir Richard!’ beval hij, ‘laat die man in wel verzekerde bewaring worden gebracht, doch dat hem geen leed geschiede!’
Meester Roderik, ziende dat Sir Richard een paar hellebaardiers van de lijfwacht deed binnen staan, werd doodsbleek en sprak angstig tot Burggraaf: ‘Zijne Doorluchtigheid neemt alzoo niet eens kennis van mijn meesters schrijven... ik moest een antwoord overbrengen.’
Op die aanwijzing van Mr. Daniël nam Leycester een der toegevouwen papieren, zag het in, scheen wat verrast, en zeide halfluid: ‘Uwe voorspraak was overbodig, meester van Barneveld! wij gedenken ons leed geenszins te verhalen op eene ongelukkige vrouwe, die in haar waanzin getracht heeft zich te wreken over een rechtvaardig vonnis.’ - Toen tot Burggraaf: ‘Doe meester Roderik verstaan, dat wij ons antwoord aan den Advocaat zullen toeschikken zooals ons dat goed dunkt. Valt het zijn meester hard zich voor langen tijd van de diensten eens trouwen dienaars, als dezen, verstoken te zien, dan had hij hem deze commissie niet moeten opdragen, of althans gezorgd hebben dat zij op andere wijze werd uitgevoerd. Meester Roderik blijft mijn gevangene,

{==90==} {>>pagina-aanduiding<<}
doch dat hij overigens gerust zij op zijn lot; zoo de Gouverneur-Generaal zich beleedigd acht, heeft hij elders rekenschap te vragen.’
Het toetreden van Sir Richard met de hellebaardiers bewees den ongelukkigen Roderik, dat die uitspraak onherroepelijk was. Met die overtuiging ontzonk hem alle moed; hij werd half bewusteloos weggeleid.
Leycester sprak fluisterend tot Burggraaf, die zich terstond verwijderde; met Cosmo alleen gebleven, zeide hij met wat gejaagdheid: ‘Signor Capitano, roep nu onverwijld Doctor Gideon hier! wij hebben hem grootelijks onrecht gedaan en wij danken God, dat het nog niet te laat is om dat goed te maken.’
‘Monsignor!’ hernam Cosmo verlegen en zelf bewogen van den schok dien hij ging toebrengen, ‘Doctor Gideon... is niet meer te roepen; hij is niet meer op het Hof; hij is vertrokken.’
‘Vertrokken! weet men waarheen?’
‘Hij zou naar Leiden reizen, Monsignor.’
‘Zoo moet hij te achterhalen zijn; dat draag ik u op, Cosmo! ik moet hem weerzien; ik moet het; verstaat gij mij, Cosmo?’
‘Che si, Monsignore, che si! maar hij is niet heengegaan uit gekrenktheid, hij is heengegaan, omdat hij dacht dat het zòò beter was, ook voor mij... Als hij nu eens niet wil?’
Leycester maakte eene beweging van ongeduld. ‘Dan zal ik zijn onwil aan u wijten, Signor,’ sprak hij gemelijk.
‘Zoo beveelt Uwe Excellentie, dat ik den Welwaarden Heer hier terugbrenge tegen wil en dank?’ vroeg de Piémontees met zonderlingen nadruk.
‘Messer Cosmo, ik ben voorwaar niet gestemd tot scherts, denk daarop! gij weet wel, dat hier niet van dwang sprake kan zijn. Zoo ik u hier gebruike, is 't omdat gij, zonderling gij den weg tot zijn hart moet kennen. 't Is hier geen bevel dat ik u geve, Cosmo, 't is een dienst, dien ik u vrage, omdat ik u mijn trouwen dienaar acht.’
Cosmo, die zich op eerbiedigen afstand had gehouden, trad nu plotseling nader. ‘Uw trouwe dienaar, ja Mylord, God weet dat ik het geweest ben, en dat ik van nu aan tot op 't uiterste volharden wil dat te blijven; alleen, Mylord, bij de zaligheid uwer ziele bezwere ik u, leid uw trouwen dienaar nooit weer in zóó schrikkelijke verzoeking als die van dezen morgen,’ en de hartstochtelijke Italiaan stortte zich aan zijne voeten.

{==91==} {>>pagina-aanduiding<<}

‘Sta op, Cosmo! wat beteekent dit? in welke verzoeking zou ik u gebracht hebben?’
‘In die van een groot plichtverzuim, Excellentie! Gij hebt mij op de onmenschelijkste proef gesteld en... ik heb ervaren dat ik die niet kon doorstaan. Zonder de tusschenkomst van Doctor Gideon ware ik schuldig geworden; zonder de goedgunstige leidinge Gods, die mij betere gedachten ingaf, was ik hem bijgebleven tot in uwe tegenwoordigheid om hem met geweld te beveiligen tegens geweld. Uwe Doorluchtigheid kan nu zelf nagaan, aan welk vergrijp ik mij had konnen schuldig maken! Ik achtte mij verplicht u dit te belijden.’
Leycester maakte een gebaar van ontzetting; daarop vestigde hij een langen, doordringenden blik op Cosmo en sprak toen: ‘Ik verklaar mij dat in u, en, vergeef het. Cosmo Pescarengis, gij zijt een eerlijk man, en een verzekerd vriend, ook een verzekerd dienaar, ik weet het; daarom wees gerust, ik zal zorgen dat gij het kunt blijven. Nu haast u!’ voegde hij er bij op den minzamen toon van een verzoek.
‘Monsignor!’ riep Cosmo zich nu schielijk opheffende, ‘eer Uwe Excellentie naar hare eigene vertrekken is teruggekeerd ben ik de rivier over, en eer zij haar middagmaal houdt ben ik te paard gestegen en op weg naar Leiden.’
‘Mylord! Mylord! Uwe Excellentie zal toch in deze oogenblikken den Kapitein Pescarengis niet van zich zenden!’ met dezen uitroep stormde Sir Richard binnen, die reeds eenigen tijd aan den ingang der zaal had staan luisteren en die Pescarengis bij den arm greep, als vreesde hij dat hij terstond gaan zou.
‘En waarom niet in dezen oogenblik, als het mij noodig is,’ vroeg Leycester.
‘Doorluchtigste Heer, niets kan u noodiger wezen, dan zijne trouw en bijstand, hier te Dordrecht en te dezer stonde. Het volk is in ongemeene beweging, en neemt eene houding tegen ons aan die schier vijandelijk is. Op den Magistraat valt niet te steunen, zoomin als op een deel der Waalsche en Duitsche troepen, die morren dat ze verraden zijn; en die aan de Engelsche bevelhebbers gehoorzaamheid zullen weigeren, zoo ras daar moeielijkheden rijzen tusschen de burgerij en ons. Met Signor Pescarengis samen acht ik mij wel bekwaam de soldaten onder tucht en 't volk in bedwang te houden, staande den uittocht van Uwe Excel-
{==92==} {>>pagina-aanduiding<<}
lentie... maar alleen, Mylord, gansch alleen, zie ik tot zoo iets geene kans.’
‘Alleen, Sir! en Mylord North, en de Veldmaarschalk Pelham, en Sir Henry Sidney...?’
‘Sir Henry Sidney is naar Maaslands-Sluis vertrokken om toe te zien op de ontscheping der nieuwe Engelsche troepen... hij heeft den jongen Kapitein de Maulde met zich genomen en diens compagnie, goeddeels trouwe dappere soldaten van uit Sluis.’
‘Ah ja! het was me ondacht!’
‘Mylord North is een woesteling, die zijn eigen regiment niet weet te beheeren, die zijne soldaten onder elkander laat vechten en plunderen zooveel ze maar willen... en de Maarschalk Pelham, Mylord, is... een groot Heer, die zeker uitnemend geschikt is om een leger in 't veld te brengen, maar... die voor de bezwaren van onzen toestand geene oogen schijnt te hebben; want... hij maakt een tochtje door Delftsland met de Prinses de Chimay.’
‘Wat zegt gij daartoe, Signor Pescarengis?’ sprak Leycester neerslachtig.
‘Het is niet anders, Mylord; de zaken staan zooals Sir Richard zegt. Wat de Dordtsche volksbeweging belangt, daartegen hebben wij geene soldaten noodig; die stillen de kerkdienaren met één zwenk.’
‘Maar ik sta kwalijk met hen op dit pas,’ zei Leycester, het voorhoofd fronsende.
‘Ter contrarie, Monsignor! Doctor Gideon Florensz heeft dat gisteren voor u, gemiddeld, en zelfs zijne intercessie beloofd bij Uwe Excellentie, te hunner gonste... 't welk hij niet heeft konnen houden... om redenen... doch dat hij mij heeft opgedragen u te gelegener tijd te doen gedenken.’
‘Zie toch! zoo zijn ze gekomen waar ik ze wachtte,’ sprak de Graaf glimlachend.
‘Toch niet langs uw weg,’ had Cosmo kunnen zeggen, maar hij hield dat binnen, en Leycester vervolgde: ‘Wij zullen ons haasten dien nieuwen bond te verzekeren; wat kan daartoe strekken?’
Burggraaf trad binnen, dragende een klein ebbenhouten kistje met zilver beslag, waarin hij zorgvuldig de noodlottige erfmaking van Lady Margaret wegsloot nevens het schrijven van Barneveld, om daarna den sleutel te overhandigen aan Leycester, die nu tot

{==93==} {>>pagina-aanduiding<<}
hem zeide: ‘Master secretaris, doe de predikanten, Corput en Bastingius hier ontbieden, bij wege eener hoffelijke missive; ik heb ze eenige opening van zaken te doen... kunt gij melden!’
‘Mylord, zonderling de eerstgenoemde verdient uw dank; simpellijk door zijne toespraak is zooeven het rumoer op het binnenplein neergelegd.’
‘In trouwe! het volk is afgetrokken,’ zei de Graaf naar buiten ziende.
‘Zoo de Heeren kerkdienaren even bekwaam zijn ordre te houden onder 't krijgsvolk, kunnen Kapitein Pescarengis en ik ons ontslag nemen, dunkt mij,’ sprak nu Sir Richard, die met toenemende ergernis had geluisterd.
‘Ik weet wel dat ik blijven moet!’ sprak Cosmo met een zucht.
‘Zoo Zijne Excellentie althans de voornemens van dezen morgen niet heeft opgegeven,’ hernam Sir Richard, den Graaf met beduiding aanziende.
‘Gewis niet, Sir! gij kunt wel raden, dat alle mijne ervaringen van heden gestrekt hebben mij daarin te bevestigen, en zoo ik nog aarzelen kon, ziedaar wat de schale doet overslaan,’ eindigde hij, met den sleutel, dien hij in de hand hield, op het ebbenhouten kistje tikkende. ‘Het is van nu aan tusschen dien man en mij op leven en dood!’


VIII. Waarin men van Huibert Berck Hoort.

Voor wij verder opgaan in den roman, moeten wij even omzien naar den gang der ‘publieke zaken,’ zooals Barneveld zou zeggen, om te weten welke worsteling de Gouverneur-Generaal op dat terrein had vol te houden, en hoe hij zich daarin gedroeg.
Men herinnert zich dat de Algemeene Staten, of eigenlijk de gemachtigden der drie provinciën, Gelderland, Utrecht en Friesland, op het aanhouden van den Gouverneur-Generaal om onverwijld besluit op de middelen van verdediging, te rade waren geworden eene deputatie uit hun midden af te zenden aan de Staten van Holland, om hen te bewegen ter dagvaart te komen zooals ze bij de satisfactie van Middelburg gehouden waren, ‘om

{==94==} {>>pagina-aanduiding<<}
Zijne Excellentie te voldoen op de geldmiddelen en op het herstel van zijn gezag.’ Het berichtschrift houdt onder anderen in, ‘dat zij nu meer dan veertien dagen te Dordrecht gewacht hebben op de Hollandsche gemachtigden; dat Zijne Doorluchtigheid van uur tot uur aandrong op een vruchtbaar besluit, met verklaring dat anders de landen zouden geraken in verloop, en in de handen des vijands; dat Zijne Excellentie twee aantuigingen heeft gedaan, de ééne mondeling door den raad van Staat, de andere bij geschrifte, van zich onschuldig te houden, bijaldien de vijand een inval deed; dat de besluiteloosheid der Staten-Generaal de oorzaak van alle onheilen zou zijn, waarvan hij de Koningin berichten zal.’ De gemachtigden zien diep in, de groote zwarigheid, zoo men Zijne Excellentie geen beter genoegen geeft, en het is hun groot hartzeer dagelijks zulke protesten met opsprake van de Gemeente, niet zonder zware dreigementen te hooren. Zij konden echter zonder Holland (als de machtigste provincie) daarin niet voorzien, en verzoeken daarom ernstig, met achterstelling van alle andere dingen, om gemachtigden naar Dordrecht te zenden. Zij hadden vrees dat Zijne Doorluchtigheid zich tot zijn vertrek bereidt, en schroomden voor dangereuse emotiën van de Gemeentens, die daarover in alle steden zullen ontstaan. En indien Holland daartoe niet besluit, moeten zij vragen hoe en met wat middelen zij denken zich en hunne bondgenooten te behouden, met uitdrukkelijke verklaring, dat de gemachtigden van Gelderland, Utrecht en Friesland uiteen zullen gaan en hunnen machtigers bericht geven, om op zelfbehoud verdacht te zijn. Dit was de voorstelling van een toestand die onmiddellijke voorziening scheen te eischen; dit was dringende taal, en mocht niet worden gelijkgesteld met de overdrevene uitdrukkingen in drift 
ontvallen aan Leycester, in heerschzuchtige plannen belemmerd of in zijne persoonlijke wenschen teleurgesteld, noch zelfs met die van particulieren in hunne belangen gegriefd; maar dit alles werd gesproken, neen, als instructie in den mond gelegd aan eene deputatie uit een staatslichaam, representeerende drie voorname provinciën der Vereenigde Nederlanden, en het moest worden ingediend bij eene vergadering, zóó welberaden en zóó nauw ziende als die van Hollands Staten; het was dus niet dan na ernstige overwegingen en onderlinge raadplegingen samengesteld; het was dus de waarheid, die hier werd gezegd, en niet met het doel om te grieven, maar met het

{==95==} {>>pagina-aanduiding<<}
doel om onheil te voorkomen, en toch, hoe werd zij beantwoord? met tegenklachten op het gewone refrein: ‘over ongeruste menschen die dagelijks werkten om niet slechts tusschen Staten en Staten, maar ook tusschen de Staten en Zijne Excellentie als Gouverneur-Generaal, en de afzonderlijke Gouverneurs twisten te zaaien, het wettig gezag der Staten te verwarren; waaruit 's lands ondergang moest voortkomen; dat zij dit aan de andere Staten vertoond hadden, om 't Zijne Doorluchtigheid eendrachtiglijk aan te dienen en daarin te voorzien. Doch het was niet ter harte genomen, en daarom hadden zij noodig bevonden op hun naam alleen zulks Zijner Doorluchtigheid te vertoogen, die daarop wèl geapostilleerd had, maar waarmede de zaak niet was afgedaan. Het zoude aan hen niet gebreken, het algemeene best te bevorderen, maar alles moest zijn tijd en orde hebben.’
Met dit antwoord was, dunkt mij, de zaak ook niet afgedaan; ik zie althans niet dat er eenig aangeduid gevaar door voorkomen werd, of de middelen ter voorkoming aan de hand gedaan; maar alles moest zijn tijd en orde hebben! de tijd van Holland scheen geen andere te zijn dan het te laat, en deze wijze van orde te houden bij de zaken had toch veel van een moedwillig uitlokken der allergrootste wanordelijkheden die men zich denken kon: den vijand over de grenzen en dangereuse emotiën in de Gemeenten.
Maar de Staten van Holland rekenden de vijanden, die de Geldersche, Overrijselsche en Staats-Vlaamsche grenzen konden invallen, niet zoo gevaarlijk als den Engelschen bondgenoot, dien zij in 't hart van Holland hadden; den strijd tegen dezen achtten zij den dringendsten, en de emotiën in de Gemeenten hadden hare dangereusheid verloren, meenden ze, nu die door den ommezwaai der opiniën, ontstaan uit de geruchten van een bedriegelijken vredehandel der Koningin van Engeland met Spanje, en van eene geheime instructie waarbij haar Luitenant-Generaal een verfoeielijken last zou te volvoeren hebben; niet meer tegen de Heeren Staten, maar tegen den Doorluchtigen Heer Gouverneur-Generaal zelf zouden zijn gericht.
't Is opmerkelijk, dat de titels van Leycester, in de toespraken der Staten, altijd zijn gezwollen naarmate zijn gezag afnam. In het eerste tijdvak was het meest ‘Zijne Excellentie’ of ‘Zijne Genade’ later is het bijna altijd ‘Zijne Doorluchtigheid,’ ‘Aller-
{==96==} {>>pagina-aanduiding<<}
doorluchtigste Vorst en Heer,’ ‘Hooggeboren Prince,’ enz. enz. Banaliteiten der étiquette, ik weet het, waaraan men niet te veel beteekenis moet hechten; maar waarom toch waren er de Burger-Staatslieden zoo gul mee tegenover een man, wien iedere stap dien hij deed om naar iets van de werkelijkheid te grijpen, als een misstap werd aangerekend? Of Leycester het verschil heeft opgemerkt weet ik niet, maar wel, dat hij na het vernemen van die schamele uitkomst eener krachtige poging tot de overtuiging moest komen, dat de onwil van Holland stelselmatig was, niet door redenen zou zijn te overwinnen, maar door dwang moest worden gebogen; dat de dreigingen der Koningin, en de vraag hoe zij over den vrede dachten, hier als drangmiddelen konden werken, had hij een oogenblik gehoopt, maar het was hem tot zekerheid geworden: de berekening had gefaald. Wat bleef hem nu nog over te doen? Dit was niet het oogenblik om de zaak op te geven en alle belangen tegelijk in den steek te laten, die zijner Meesteres en die der getrouwe Provinciën, wier hoop zich op hem had gevestigd. Slechts dit kon en wilde, dit mocht hij doen, van zijn standpunt gezien: de macht gebruiken die hij bezat, om zich meester te maken van het gezag dat hem was toegekend; na het verkrijgen van het laatste ten algemeene beste der Vereenigde Gewesten, de ééne weerspannige provincie te dwingen, hare krachten in te spannen tot zelfbehoud van 't geheel, en niet alleen tot zelfbehoud en zelfverheffing. Dit was, zooals men hierna uit zijne eigene woorden zal zien, het beginsel waarvan hij uitging bij zijne volgende 
daden; en had hij het doorgezet, rechtstreeks, openlijk, zich zelf en den Staatsraad vooraanstellende bij 't geen hij beoogde, wij gelooven niet dat hij beter zou geslaagd zijn; wij zijn dankbaar dat zijn streven is mislukt, maar houden voor zeker, dat niemand hem met recht van onrecht had kunnen beschuldigen.
Toen de Gouverneur-Generaal op het punt stond deze besluiten ten uitvoer te leggen, voelde hij terstond, hoezeer zijn invloed moest verzwakt zijn door de wond, die hij zich zelf had moeten toebrengen door het vraagstuk van den vrede op te werpen. Die moest geheeld worden, en terwijl hij zich daarop voorbereidt, ervaart hij dat die wonde, op zich zelf reeds zoo gevaarlijk, nog verergerd is geworden door het ‘venijn der calumniën,’ door eene valsche voorstelling der waarheid althans, door uitstrooisels,

{==97==} {>>pagina-aanduiding<<}
gegrond op ontdekkingen, wier spoor zich voor hem in nevelen hult, en die hem te meer moeten verschrikken, daar ze kennis verraden van zaken, die, hoe verminkt ook en verdraaid, toch niet zóó ver van de waarheid verschillen dat hij ze als logens kan verachten; en de man dien men hem aanwijst als dit vergift bereidende, uit grondstoffen wier herkomst hem bijna evenzeer ontrust als hun gebruik, die man is Barneveld, de Advocaat van Holland; dezelfde dien hij kent als de ziel, als het hoofd van de partij die hij moet ten onder brengen; dezelfde die hem reeds zoo menige nederlaag heeft doen lijden, en die hem nu dezen hartsteek toebrengt... Is het vreemd, - zonder nog eenige particuliere grieve in aanmerking te nemen, - is het vreemd dat hij zich tegen dien man aangordt tot een strijd, die, hoewel met ongelijksoortige wapenen gevoerd, toch een strijd moet zijn op leven en dood?
Eene openlijke, krachtige, waardige handeling was echter nog voorafgegaan. Den 6den September had de Graaf aan de Staten-Generaal eene remonstrantie overgegeven, waarover Wagenaar (en om redenen) zeer kort is, die noemende: eene Wijdluftige verdediging van zijn gedrag, waarin hij den voorslag door Valke en Menin gedaan, een anderen draai geeft. Het was ongelukkig maar al te waar, dat Leycester de zwakheid had gehad, onder den eersten indruk der teleurgestelde verwachting, zijne trouwe dienaren de schuld te geven van hunne onvolkomene kennis zijner bedoelingen, maar in de remonstrantie doet hij wat anders. Daar geeft hij eene duidelijke, onopgesierde schets van alles, wat er van den beginne aan was voorgevallen tusschen de Koningin en de Staten, tusschen de laatsten en hem zelven, van alle teleurstelling en tegenwerking die hij ondervonden had, van alle bezwaren die hij vruchteloos had getracht te overwinnen, van de menigvuldige waarschuwingen die hij niet had gespaard, om te voorkomen hetgeen zoozeer hunne verontwaardiging heeft opgewekt: den voorslag om te overwegen of de vrede wenschelijk en oorbaar zou zijn; en wel verre van dien voorslag terug te nemen, drukt hij er sterker op en geeft dien opnieuw in bedenking op de gronden vroeger in zijn naam door Valke en Menin aangevoerd. Slechts gebruikt hij nog sterker nadruk; want de zaak is hem meer ernst geworden; het is geene dreiging meer, waarmee hij eene wending aan den stand der zaken hoopt te geven: 't is eene keuze die er gedaan moet worden.

{==98==} {>>pagina-aanduiding<<}

‘Maar wilt of kunt gij niet opbrengen die middelen, die tot zulken einde 1) van noode zijn, wat wilt gij dan dat ik doe? of wat wilt gij van Hare Majesteit meer begeeren? Vindt gij dan goed mij te laten 't Gouvernement volgens uw Eigen zelfs akte, met de beleydinge der middelen en contributiën tot mijne en des Raads dispositie, en dat gij mij kondt doen blijken dat gij middel hebt d' oorlog tegens uwe vijanden te herden, zoo ben ik gansch willig en bereid mij te gebruiken om allen den besten dienst te doen dien ik vermogen zal, zoo tot den staat der Provinciën in 't gemeen, als tot een ieder van dien in 't particulier, want, hoewel anderen zouden mogen toeleggen op de behoudenisse van een of twee Provinciën zonder van de reste veel werks te maken, zoo is 't nochtans dat Hare Majesteit met alle Provinciën gehandeld heeft, en dat ik, Haar Luitenant, over die alle zorge dragen moet, aangezien dat gelijk aan de behoudenisse van d' eene hangt de behoudenisse van d' andere, alzoo ook het perikel en de ondergang. Is er eenige voorslag ter contrariën, 't zelve strijdt geheellijk tegens het tractaat, en zal hoe langs hoe meer veroorzaken de verderfenis van 't geheel.’
Wijders verklaart hij, dat, zoo zij verdere beperking willen stellen aan de maandelijksche opbrengst van f 200.000, hij de akte zal aannemen. Zij hadden zelf indertijd erkend dat die opbrengst niet genoegzaam was; zij kon nauwelijks strekken tot onderhoud der garnizoenen, laat staan tot oprichting van een veldleger, veel min reiken tot scheepstoerusting, een zoo belangrijk punt. Vermochten zij niet meer dan dit, dan zag hij niet waartoe zijne tegenwoordigheid diende. Hij bad daarom ernstig een eindelijk besluit te nemen om geen tijd te verliezen opdat hij de Koningin mocht verwittigen, ‘ten einde zij verzie op hare zaken.’
Hij verklaart ten laatste last te hebben om op grond dat de vroegere verdragen niet enkel waren met de vorsten, maar bijzonder ook met de particuliere provinciën en steden, waarvan nog vele charters der Hollandsche en Zeeuwsche steden in wezen waren, die steden en alle anderen daarvan kennis te doen dragen, ten einde zij daaruit des te zekerder erkennen mogen Ha

{==99==} {>>pagina-aanduiding<<}
rer Majesteits goeden wil en verlangen om van hare zijde te voldoen 't geen behooren zal, ‘zoo zij herwaarts over speurt een gelijken ijver tot voldoening aan de tractaten en overeenstemmende met het gewicht der zake.’
Deze remonstrantie werd afgevaardigd niet enkel aan de Staten-Generaal, en bijzonderlijke Staten der Provinciën, maar ook aan de Hooge Hoven en Collegiën, aan de bijzondere Steden, en die allen met geleidende missiven, waarin de Graaf zich onbewimpeld beklaagt over de lasteringen die er tegen hem uitgaan, zoodat sommingen in openbare vergaderingen uitgaven dat hij was gekomen om, nadat reeds vrede tusschen Spanje en Engeland was besloten, in zijn bewind bevestigd zijnde, de Provinciën te leveren in handen der Spanjaarden, 't welk zij verdicht hebben tegens de eer der Koningin en 't vertrouwen op hem, en zulks om de Gemeenten te misleiden.’ Hij waarschuwt hen, ambtshalve, op hunne hoede te zijn, om die zorgelijke praktijken te ontdekken. Hij verklaart plechtig: bij God! dat er tot nog toe met den vrede niets verder gedaan is dan zijn vertoog vermeldt; het tegendeel der vertelling is onwaarachtig, en de Koningin zal 't euvel nemen, dat men zoo onbeschaamd haar nageeft alsof zij de landen aan den vijand wilde leveren, en dit door middel van zijn gezag. Hieruit kon lichtelijk ontstaan het verlies harer genegenheid tot hulp, zoo dit niet worde gebeterd en zoo de hoofden van dit werk niet terechtgesteld worden, te meer daar de Staten zoo dikwijls van het tegendeel zijn verzekerd, dat hij niet anders kan oordeelen of sommige booze geesten zoeken door slinksche wegen twist te zaaien en Hare Majesteit te verbitteren om dan voor hun zelf vrede te maken, dien zij veinzen niet te begeeren.’ Deze behendige wijze van het wantrouwen terug te werpen op de hoofden zelf zijner aantijgers, was een scherp maar geen ongeoorloofd wapen in zijn toestand en na de manier waarop hij was aangevallen, en trof te dieper, daar het voor alle tijdgenooten kenbaar was, tegen wie het voornamelijk was gericht: de 
provincie Holland en haar Advocaat.
Drie dagen later gedagteekend dan de remonstrantie zelve, geeft dit schrijven recht tot de onderstelling, dat het een gevolg was van eenige voorafgaande, ongemeen bittere ervaring, of wel van eene zekerheid die Leycester verkregen had, waar hij vroeger nog slechts gissingen maakte.

{==100==} {>>pagina-aanduiding<<}

Hoe dat ook ware, de inhoud verraste en verschrikte de tegenpartij, de ruchtbaarheid vooral die er aan gegeven werd, ontrustte haar; want hoe geheimzinnig Staten, Collegies, Hoven, Steden gemeenlijk omgingen met officiëele stukken, het was bijna onmogelijk dat de kennis van dezen hier aan een deel de burgerij werd onthouden, en dat was ook gansch niet des schrijvers oogmerk, zooals later zal blijken.
Barneveld zelf was lang genoeg op den strijd voorbereid geweest om door deze oorlogsverklaring al te zeer geschokt te zijn; alleen hier moest gezorgd worden, dat zij niet te snel door een aanval werd achtervolgd, en daartoe moesten er onderhandelingen worden geopend die een verzoenend karakter hadden. Het Hof van Holland werd uitgenoodigd zich aan den Gouverneur-Generaal te richten met eene bevredigende commissie. De waardige president van der Mijle, vriend van Barneveld, maar een streng billijk man en van ernstig godsdienstigen zin, had zich liefst buiten de kwestie gehouden, waar hij aan twee zijden onrecht meende te zien, doch de nood drong en hij zag in dat hij zich aan dien plicht niet kon onttrekken. Inderhaast werd er eene deputatie benoemd, wier instructie (die door de Staten van Holland vooraf was gezien en goedgekeurd) een verzoenenden en verschoonenden weerklank gaf op des Graven klachten en beschuldigingen. Zij was samengesteld uit de Heeren Nicolaï, van der Mijle, Geraert van Wijngaerden, Leonard Casembroot, de Bije en de la Camme. De twee laatsten moesten Leycester welgevallig zijn als door hem zelven in hunne ambten gesteld, en niemand der anderen kon hem eenigen bijzonderen tegenzin inboezemen, daar zij zich in de hangende geschillen strikt onzijdig hadden gehouden. Ook werden ze ten gehoore toegelaten, maar op een zeer ongunstig oogenblik. Zij troffen den Graaf, die een groot gedeelte van den nacht had doorgewaakt onder allerlei verdriet en bekommering, reeds niet meer in eene kalme gemoedsstemming. De orkaan in zijn gemoed, waarvan wij de verschrikkelijke uitbarsting hebben voorgesteld, was reeds aan 't opkomen, en werd alleen nog maar opgehouden door twijfeling en onzekerheid; de verzoenende zending vond dus geen goed onthaal: zij vervoerde den Graaf tot het uiten van alle grieven, aantijgingen en recriminaties tegen Barneveld en zijne lasteringen, waarop deze Heeren niet veel anders wisten te zeggen, dan ‘dat zij zoodanige 
propoosten van

{==101==} {>>pagina-aanduiding<<}
den Advocaat niet hadden gehoord, nocht ook iemand kenden die er van wist.’ Al te zwakke gronden voorwaar, om zulk een toorn af te drijven; ook nam de commissie haar afscheid met de pijnlijke overtuiging dat zij zeer weinig had uitgewerkt, zeer onvoldaan over deze ontvangst, en niet zonder den ongunstigsten indruk met zich te nemen omtrent de gemoedsstemming van den Gouverneur-Generaal, en zelfs omtrent zijne voornemens. Deze wolken droegen een orkaan; geen hunner kon het zich ontveinzen, al dacht ieder hunner er het zijne van; al onthielden zij zich zorgelijk om die gedachten onderling lucht te geven. Wij die de stormen hoorden loeien, weten dat er tot vreeze oorzaak was, al was er tevens tot toorne recht.
Zien wij nu uit naar Gideon Florensz. Hij was niet zoo haastig afgereisd als Cosmo had opgemaakt uit zijn droef en plechtig afscheid, uit zijne aanbevelingen en beschikkingen.
Hij kon Dordrecht niet verlaten, zonder zijn vriend Becius vaarwel te zeggen. Wij treffen hem aan te diens huize. Naar de toenmalige verdeeling van den dag, is het in den namiddag; ze zijn samen in het studeervertrek van den Dordtschen kerkdienaar; zij zitten tegenover elkander, Becius slaat zijn vriend gade met stille bekommering; terwijl hij hem ziet schrijven; want Gideon's hand drijft met zekere gejaagdheid de pen over het papier; maar toch laat hij die somwijlen rusten, als ware hem een ernstig beraad noodig, en als woog hij de waarde van ieder woord, dat hij had neergeschreven. Er lag diepe neerslachtigheid op zijne trekken en ze getuigden van groote afmatting; eindelijk liet hij de pen rusten, vouwde het grove geelachtige papier in 't formaat van een brief, sloot dien met wat smijdige was, waarop hij zijn doktoralen ring afdrukte, schreef een uitvoerig opschrift en bleef toen een tijdlang voortstaren op dat papier met eene doffe verslagenheid, als begreep hij het zelf nauwelijks dat hij zulken brief had moeten schrijven. Eindelijk nam hij dien langzaam op en overreikte hem Becius, zeggende: ‘Zoo laat in den avond als het eenigszins zijn kan, in die ure als Zijne Excellentie gemeenlijk ruste neemt van bezigheden... en ruste zal noodig hebben.’
Becius nam den brief met een bedenkelijk gezicht.
‘Wend u aan hopman Pescarengis... ik stel mij ditmaal borg voor zijn ijver en goede trouw, aan Sir Valentin... met mijne

{==102==} {>>pagina-aanduiding<<}
groete, wellicht zal het gelukken, de Graaf zal naar u vragen en...’
‘Gij weet niet, broeder, met hoe groote bekommernis ik u dit besluit zie doorzetten; ik mag niet betwijfelen dat het genomen is met biddend beraad, maar toch, hebben de influisteringen van het gekrenkt gemoed hier niet wat veel stem?’ En Becius zag hem met zachten ernst in de oogen.
Gideon stond dat onderzoek rustig door. ‘Het besluit is genomen op grond van ervaringen, die... daaraf ik niets meer mag mededeelen, dan ik u reeds toevertrouwde, zonder te kort te doen aan 't geen ik den Graaf altijd schuldig blijf, en zoo daar smart en krenking hun invloed op oefenen, zijn ze toch niet overwegend, maar wel dit ééne, dat ik de overtuiging heb niet meer nuttig te kunnen zijn...’
‘Alzoo wat gij opgeeft, zal ik moeten aanvaarden!’ sprak Becius, met verdriet en bezorgheid.
‘Wie spreekt van opgeven!’ viel Gideon schielijk in, ‘alleen ik, ik moet hem overlaten. God weet dat het niet anders zijn kan. Meent gij dat ik zou gaan, juist in deze hachelijke oogenblikken, zoo ik kon blijven?’
‘Gij hebt gelijk; na alles wat gij gisteren nog gedaan hebt om te kunnen blijven, zoudt gij dezen stap niet doen, zoo gij niet volkomen in uwe consciëntie verzekerd waart... Ook beruste ik... en dringe niet verder.’
‘Ik wachtte dit van u. Ik wist dat gij eenige achting voor mij hadt, dat gij mij kendet... Zonder dat, ware ik niet tot u gekomen, wetende dat uwe welbespraaktheid mij lichtelijk had kunnen schokken, zoo gij geen geloof gaaft aan die verzekering, dat mijn besluit onwrikbaar moet zijn. Het kost mij te veel, om er over te kunnen redetwisten, en ik ben zielsbedroefd, broeder, maar...’
‘Onverzettelijk, ik zie 't u aan, wellieve vriend, ik geloof nu ook, dat gij alzoo handelen moet. Ééne vraag zijt gij mij schuldig te beantwoorden, gij weet waarom... verlaat gij Leycester uit kwaad vertrouwen op zijne intentiën met deze landen?’
‘Hetgeen mij wegdrijft, heeft niets gemeens met de publieke zaken; dat er overigens omgaat wat niet mijne goedkeuring kan hebben; vermoede ik wel, doch weet ik niet met zekerheid, en zoo ik wist... zou ik toch geene vrijheid hebben het uit te zeggen, nademaal mijn vroegere dienst en inwoning op 't Hof mij

{==103==} {>>pagina-aanduiding<<}
tot dubbele discretie verplicht. U moet ik aanraden zelf te onderzoeken en scherp toe te zien; want het zou kunnen zijn, dat de Gouverneur-Generaal zijn geschokt gezag zocht te handhaven door middelen, die... veellicht zoo gevaarlijk zijn als de kwale, waartegen hij ze aanwendt.’
‘Zoo zal het goed zijn op betere te denken; wij dienaren hebben ons na den val van Sluis opnieuws en plechtig verbonden, om mede te werken tot herstel van zijne autoriteit.’
‘Och, lieve broeder!’ verzuchtte Gideon, ‘wil uwe kracht toch niet besteden tot vordering dezer cause, die.... zeer onzekere winste belooft voor het vaderland. De Gouverneur-Generaal heeft vele ijverige dienaren, die in dezen grooten uiterlijken strijd aan zijne zijde staan, maar niet één dat ik wete, zal hem nu helpen strijden dien innerlijken strijd tegen zich zelven, daaraf de uitkomsten... ik wil u niet met valsche verwachtingen vleien... evenmin te berekenen zijn; doch waarin hem bij te staan, althans eene waardiger taak is voor een Becius, dan zich te stellen midden in 't rumoer der wereldsche zorgvuldigheden en berekeningen, die de menschen de grootere noemen, en die toch zoozeer nietig en ijdel zijn.’
‘Uw stille arbeid is de meest zware geweest, gelijk ook de hoogere... ik heb het altijd vermoed,’ hernam Becius neerslachtig het hoofd buigende, ‘God weet! het gebreekt mij noch aan ijver, noch aan moed, maar ik zie zorgelijk in, wat ik hier tegenga... Gesteld uw verlangen wordt bevredigd, uwe taak wordt mij aanvertrouwd, hoe zal ik die vervullen? Reeds de onoverwinnelijke zwarigheid van geene volkomene mondgemeenschap te konnen houden met den Graaf...’
Gideon bracht in verlegenheid de hand aan het voorhoofd.
‘Ik smeeke u, Becius,’ sprak hij, ‘beangstig mijn beklemd gemoed niet meer door de opsomming van zwarigheden, die ik niet weet op te lossen. De Heer zal er in voorzien... uw vernuft zal u voorthelpen... u vindingrijk maken in hulpmiddelen. Ik weet hier geen raad te geven. Mijn geest is afgetobt, en ik voele mij zeer moede. Ik wacht nu versterking van uwe vriendschap. Een enkel goed woord tot afscheid, want... ik moet nu gaan.’
‘Als men moede is, neemt men ruste,’ hernam Becius, hem met minzamen dwang terugleidende naar den stoel, waarvan hij was opgestaan.

{==104==} {>>pagina-aanduiding<<}

‘Neen, ik verlang te gaan; mijn tijd is dààr; ik heb nu goede scheepsgelegenheid om tot Rotterdam te komen, waar ik den nacht meene door te brengen.’
‘Verplicht mij met dezen enkelen nacht mijn gast te zijn en vertrek morgen.’
‘Dring hierop niet. Er is iets in mij, dat mij voortdrijft; het zal me nu niet wèl zijn vóór ik Leiden heb bereikt.’
‘De ruste aldaar en de omgang met Donellus zullen u goed doen!’ hernam Becius, die met diepe meewarigheid zijn afgemat voorkomen gadesloeg, bij die overspanning en gejaagdheid der ziele, en nu om zijnentwil moeite deed, zich zeer kalm te toonen, ‘en overigens, broeder, wij weten het beiden, daar was nooit wolke zoo duister, of zij dreef weg, en toonde het klare licht dat zij had gedekt...; als dàt schijnen zal, zien wij elkaar weder; is 't niet zoo?’
‘En indien niet, wij blijven elkander gedenken,’ zeide Gideon, die hem de hand drukte en schielijk wilde heengaan.
‘Ik zal u verzellen tot aan de rivier.’
‘Ik moet dit afwijzen... alleen kan ik onopgemerkt mijns weegs gaan; met u samen is dat niet meer zeker... en oponthoud, van welken aard ook, zou mij niet meer dienen; daarbij, ik moet nog even Mevrouwe Berck gaan zien.’
‘Vreest gij niet in dat huis met de Engelsche Heeren samen te treffen?’
‘Het is te dezer dage zeer stil in dat huis; de bedrukte weduwe, om haar zoon bekommerd, leeft zeer eenzaam; daarbij, zij had in den laatsten tijd gewoonte mij afzonderlijk te ontvangen.’
Gideon had zich niet vergist: de bonte en woelige kring, die het huis der weduwe Berck tot het vroolijkste en gezelligste van Dordrecht placht te maken, was nu dus verengd en beperkt, dat zij gezegd kon worden in eenzaamheid te leven met hare jonge kinderen en hare dochter Agnès, wier blosjes wat verbleekt waren, sinds haar geliefde Sir William naar Engeland was heengereisd, sinds ze haar broeder Huibert gevangene wist. Met Ludovica van Meetkerke waren ook de Engelsche vrienden verdwenen, zonder dat deze daarvan als oorzaak kon worden genoemd. De meeste jonge edellieden waren tot de ernstige plichten van den krijg geroepen, en inzoover ze nog te Dordrecht vertoefden, meden zij toch het huis van vrouwe Berck, in de onderstelling dat zij er

{==105==} {>>pagina-aanduiding<<}
minder welkom zouden zijn, na het gebeurde met den zoon des huizes, en deze, hoewel zij de partij des Graven toegedaan bleef, moedigde hen niet aan tot eene andere handelwijze; en hare Agnès, voortlevende in den zoeten droom der eerste liefde, had evenmin behoefte aan uiterlijke afleiding. Toch waren Gideon's bezoeken beiden altijd welkom, maar ditmaal vond hij eene ontvangst, waarop hij wel niet had kunnen rekenen. Mevrouw Berk, gewoonlijk zoo waardig en rustig, ontboezemde de hartstochtelijkste uitingen van blijdschap en verwondering, toen zij hem zag binnentreden, en Agnès slaakte een kreet, die zoowel van schrik als van verrassing getuigde. Beiden zagen er daarbij bleek en ontdaan uit. Zij hadden geschreid; zij waren verward en overspannen, en alles getuigde, dat zij nog niet bekomen waren van eenigen geweldigen schok of zeer groote ontsteltenis, die haar kortelings moest getroffen hebben.
‘Gij vindt ons wat versteld u weer te zien, Welwaarde Heer! Hoe 't ons ook verblijdt, wij konden daarop niet verdacht zijn, na alles wat er met u is voorgevallen,’ sprak Mevrouw Berck, zich dwingende tot meerdere kalmte, nadat Gideon zijne bevreemding had laten blijken.
‘Na alles wat er met mij is voorgevallen!’ herhaalde Gideon, onderstellende dat zij nog doelde op zijne moeielijkheden met de kerkdienaren, ‘maar ik zou daarom toch niet ganschelijk uw huis mijden.’
‘Wij meenden niet anders of ge waart gevangen of weggereisd,’ viel Agnès in. ‘Huibert wist dat niet zeker; hij wist alleen, dat de Graaf u zeer kwalijk gehandeld had, en dat...’
‘Huibert? maar ge hebt dan Huibert gesproken, juffer! en wist die iets van 't geen er op het Hof is geschied?’ vroeg Gideon, zeer onaangenaam getroffen bij de overweging, dat dit alles niet meer een geheim scheen.
‘Helaas ja! wij hebben Huibert gesproken; nog geen uur geleden was hij hier, even....’
‘Niet langer dan een half uur durfde hij bij ons blijven,’ zuchtte de moeder, ‘toen is hij afgereisd in alle haast, met mijn zegen, met mijne vergiffenis; hij had mij de zijne te schenken, de nobele jongen; hij heeft goed gezien; ik heb gedwaald, en hij werd door ons voor den dolende gehouden,’ zuchtte Mevrouw Berk.
‘Was hij ontslaakt op zoo strenge voorwaarde?’ vroeg Gideon, die zich verpijnde haar te begrijpen.

{==106==} {>>pagina-aanduiding<<}

‘Hij was niet ontslaakt; hij is ontvlucht in alle stilte, terwijl de Engelschen zich onledig hielden de bagaadje van den Graaf scheep te brengen... hij had zich sinds lang op die vlucht voorbereid, daarom wilde hij geene gratie van den vreemden Heer; hij wilde vrijheid houden, om met hetgeen hij te weten kon komen winste te doen en het vaderland te redden!’
‘Zoo het u eenigszins mogelijk is, mevrouw, wil mij duidelijk maken, wat hier eigenlijk door u wordt bedoeld, en wat Huibert voor heeft met deze vlucht; want in waarheid, mij duizelt het hoofd van de vreemde dingen, die gij mij daar aanzegt.’
‘Hij wil de booze plannen van Mylord Leycester verijdelen; hij wil den Advocaat van Holland adverteeren....’
‘Ik verneem woorden, die mij uit uw mond zonderlinge zeer verrassen, waardige vrouw! Van welke booze plannen moet dan de Heer Barneveld geadverteerd worden door uw zoon?’
‘Maar gij zelf zult ze toch ook wel kennen; is het dan niet daarom, dat gij dus hard zijt behandeld, en in onmin zijt heengegaan? De Graaf wil het gansche land in zijn geweld hebben, om het aan de Spaanschen te brengen, en wetende dat hij 't niet volvoeren kan, zoolang de Heer van Oldenbarneveld hem tegenstaat, is hij naar den Hage getrokken om het op diens leven toe te leggen.’
‘Neen voorwaar! van zulke gruwelijke aanslagen weet ik niets,’ sprak Gideon met verontwaardiging, ‘noch kan daaraan geloof geven, en gij Mevrouw, laat u toch niet omleiden iets te hechten aan sprookjes, door het verwilderd brein van uw ongelukkigen zoon saamgeraapt in de noodlottige eenzaamheid van zijne opsluiting.’
‘O Heer! hoe volgaarne zou ik hier ongeloovig zijn, en hoe het mij moeite heeft gekost aan de waarheid het oor te leenen. Voorwaar, ik die den Engelschen Heer met zoo eerbiedige genegenheid was toegedaan, die op hem zoo goede hope had gebouwd, die mijn eigen zoon in zijne handen zag, en oordeelde dat het recht was, hoe pijnt het mij nu dus te moeten omkeeren en hem alle achting te weigeren; maar voorwaar, de dingen die hij nu beleidt, kunnen niet opkomen in een vroom Christen harte, daarvoor ik het zijne hield. De daden moeten ook accordeeren met de woorden... en dan, zich het mom van vurigen godsdienstijver voor te doen, tot een bedeksel van verraad en geweld!

{==107==} {>>pagina-aanduiding<<}
Hardheid en willekeur zou ik kunnen verschoonen in een groot Heer als dezen, maar mijn eerlijk Hollandsch gemoed keert zich af bij dat andere, bij... huichelarij!’
‘Huichelarij!’ riep Gideon, terwijl een donkere gloed zijn edel voorhoofd kleurde, ‘vrouwe, ga wat zacht met dat woord. Ik voor mij heb nooit als uwe kerkdienaren dezen Graaf den volke voorgesteld, als een man naar Gods harte, nocht hem geleken bij Mozes, den verlosser Israëls; mij heeft hij bedroefd en gekrenkt, zooals geen mensche mij ooit heeft kunnen bedroeven en krenken; 't is God bekend, wat er in dezen schrikkelijken dag mag zijn omgegaan in de ziele... en hoeverre zij is losgelaten... maar toch, Mevrouwe... toch... een zwak Christen, bekwaam zevenmaal daags tegen zijne goede belijdenis te zondigen, zou ik voor mij toch niet dan op het uiterste een huichelaar durven noemen.’
‘Ik wil mijne uitspraak terugnemen, zoo zij te hard is,’ hernam de weduwe wat verslagen, ‘doch wat zal men dan zeggen tot de dingen, die ik u mededeelde?’
‘Is daar niet groote schijn voor hunne onwaarachtigheid?’ vroeg Gideon zachter.
‘Neen, neen, mijn Huibert is geen logenaar, en hij heeft mij bij God gezworen, dat het geene inbeeldingen zijn, noch uitvindsels van zijn haat, maar dat hij met eigene ooren de woorden heeft gehoord, met eigene oogen de geste heeft gezien, daarmede de Graaf van Leycester heeft verklaard het op des Advocaats leven toe te leggen.’
‘Dat kunnen zijn geweest uitdrukkingen, in de heftigheid van den toorn den Graaf ontvallen, die zekerlijk zijn af te keuren, maar nog geenszins als vaste voornemens mogen aangemerkt worden, en licht eene ure daarna niet meer zullen herdacht worden, veel minder uitgevoerd.’
‘Tot de uitvoering hebben zij zich alreede in beweging gezet. De Engelsche Heeren, de Secretarissen Junius en Burggraaf, en de Italiaansche Kapitein, die mijn zoon heeft bewaakt, verzellen den Graaf, die terstond na zijn noenmaal, in groote overhaasting en in alle geheimzinnigheid naar 's Hage zou afreizen om den moordaanslag te volbrengen, zooals Huibert op zijner ziele zaligheid bezweren wil!’
‘Van die afreis wil ik mij overtuigen!’ sprak Gideon, op eens luide den gang zijner gedachten uitende.

{==108==} {>>pagina-aanduiding<<}

‘Doe zoo, goede Heer! en gij zult bevinden, dat mijn zoon naar waarheid heeft getuigd.’
‘Het eene zal mij nog geene zekerheid zijn van het andere, Mevrouw. Uw zoon verkeerde, als gij zelve weet, in een staat van opgewonden haat tegens de Engelsche natie in 't gemeen en Zijne Excellentie in 't bijzonder, die bij wijlen aan gekrenktheid der hersenen deed denken, die soms tot razernij werd opgevoerd bij de lichtste oorzaak; die stemming is weinig verbeterd staande zijne gevangenschap; zou het wonder zijn, dat eenige plotselinge aanleiding, ons onbekend, dien jammerlijken staat heeft voltooid? Het gaat mij aan 't harte, dit eener moeder te moeten zeggen, maar ik heb daarvoor somtijds gevreesd.’
‘Ik zelve! doch zie, hier heeft juist het contrarie van dien plaats gevonden; uitgenomen eenige sterke ontroering, toen hij hier binnenstormde en zich aan mijne knieën stortte, waar ik van schrik en blijdschap noch spreken, noch opstaan kon, heeft hij staande ons kortstondig samenzijn, in tegenstelling van zijne vroegere heftigheid, blijken gegeven van zonderlinge kalmte, en... waardigheid zou ik bijkans zeggen. Het was of de smart, de druk, en het hoog gewicht van de geheimen, die hij met zich droeg, hem plotseling tot den ernst van een man hadden gerijpt. Ook wel verre van als voorheen in harde woorden uit te vallen over den Graaf, zeide hij, dat hij het nu wel had begrepen, dat deze dingen niet anders zijn konden, dat het hier een strijd moest zijn op leven en dood. Alleenlijk dankte hij God wel vuriglijk die 't in zijne zwakke hand gegeven had, hier ter gunste van 't bedreigde vaderland en deszelfs trouwen voorstander tusschenbeide te komen.’
‘En met dat voornemen is uw zoon alzoo haastiglijk naar 's Hage gereisd?’ vroeg Gideon met klimmende onrust.
‘Neen, Welwaarde Heer, een nieuw bewijs van zijne welberadenheid in dezen oogenblik... Hij oordeelde in deze wichtige zaak niet te moeten handelen naar zijn eigen hoofd; hij heeft zich naar Amsterdam begeven, om mijn broeder Gilles Tak te raadplegen, en met dezen te belijden, wat er moest gedaan worden.’
‘Ziedaar werkelijk een wijs overleg, dat zeer weinig gelijkt naar den Huibert, dien ik kenne,’ dacht Gideon bij zich zelven. Daarop tot Mevrouw Berck: ‘Zoo gaat dit gerucht, hetzij dan waar of

{==109==} {>>pagina-aanduiding<<}
valsch, zich te Amsterdam verspreiden met ontzettende snelheid...?’
‘Neen, dat zal niet zijn. Mijn broeder Gilles is een zeer bedachtzaam man, en Huibert zelf heeft ons op het nadrukkelijkst het zwijgen aanbevolen, opdat door ontijdige ruchtbaarheid het gevaar niet versneld worde, en de slag valt eer redding mogelijk zij... oft' ook wel beroerte in 't land ontstond en de burgeroorlog plotseling ontbrandde.’
‘Op dit alles dacht ik ook,’ zei Gideon, ‘hoewel ik, schoon uwe waarwoordigheid niet betwijfelende, noch geloof weigerend aan de goede intentiën van uw zoon, toch nog wat goede hope heb, dat de schrikkelijke zake, die hij vermeent te weten, nog voor zachtere uitlegging vatbaar is. Wil mij zeggen, hoe meester Berck eigenlijk gekomen is tot de kennis van 't geen hij u heeft meegedeeld?’
‘Door zijne eigene opmerkingen, Welwaarde Heer; hij weet alles wat er in 't Hof is omgegaan, sedert hij er gevangen is; daarom heeft hij het aanbod zijner vrijheid versmaad, onder voorwendsel van hooghartigheid; dat wij overmoed achtten.’
‘Alles?’ herhaalde Gideon met een flauwen glimlach; want eene onbeschrijfelijke beangstheid maakte zich van hem meester, bij de klimmende waarschijnlijkheid van Leycester's diepen terugval, als van diens radeloos ongeluk in de openbaring van zijne wichtigste en teerste geheimen.
‘Alles ten minste wat er is voorgevallen en besproken in de “groote sale,” waar de Staatsraad zitting houdt, en waar ook meest zijne vrienden en gunstgenooten tot samenspreking en beraadslaging tot hem komen.’
Gideon herleefde. De stille ernstige uren van samenzijn met hem waren voor 't minst onbespied gebleven.
‘De Graaf moet op heden bijkans den ganschen voormiddag, door allerlei bijkomende omstandigheden, in die zaal vertoefd hebben... en Huibert heeft alles gehoord en gezien, ook wat er na den maaltijd, even vóór de afreize, heeft plaats gevonden tusschen Zijne Excellentie en zijne vertrouwdste dienaren.’
‘Maar in 't eind, hoe pleegde hij dan die verspieding,’ viel Gideon in met zeker ongeduld, dat getuigde van sterke overspanning, die hem zijne gewone lijdzaamheid benam.
‘Het middel was zeer eenvoudig en hij heeft het niet uitgevonden noch gezocht om verspieding te plegen,’ hernam Mevrouw Berck

{==110==} {>>pagina-aanduiding<<}
wat gekrenkt. ‘De bovenommegang rondom de “groote sale,” vroeger de reventer der Heeren Paters, is afgedeeld in kleine cellekens, die elk door eene opening in den vorm van een klaverblad inzicht geven op de zaal zelve. Een van deze cellekens, wel wat verbouwd en vergroot, was Huibert tot kerker gegeven, zonder dat iemand er aan heeft gedacht hoe de bedsponde was opgeslagen tegen het oude stevige wandbeschot, dat zoo gevaarlijk luchtgat verborg. Huiberts aandacht werd, reeds den eersten nacht van zijn verblijf aldaar, door een verward gerucht van stemmen getroffen; hij onderzocht, hij vond; hij was als getuige van het feest op het Hof: een gevangene zoekt afleiding; deze, vooral door minnenijd, achterdocht en verbittering gescherpt, luisterde zeer vlijtig, merkte op met al de vermogens van lijf en ziel, versmaadde zijne vrijheid om meer te kunnen weten, en was slechts dankbaar, dat hij in eene uiterste ure, toen de nood perste, nog occasie vond tot de lang beraamde vlucht, door zijne kennis van de plaatselijke gesteldheid der huizinge, die door de Augustijner kerk gemeenschap heeft met het huis van mijn vader, Heer Huibert Tak.’
Daar Gideon haar niet antwoordde, daar geene enkele vraag of aanmerking hare mededeeling had gestoord, en hij zelfs ook nu zweeg, geloofde Mevrouw Berck dat diepe afkeuring en minachting voor Huiberts handelwijze hem zwijgen deed; ook vervolgde zij met eenige levendigheid:
‘Het is zoo, Welwaarde Heer, men kan dit bespieding noemen... ook zou ik gewenscht hebben dat mijn zoon, de zoon van den erntfesten Dirk Berck, niet in zulke occasie ware gekomen... maar de Heere heeft het aldus beschikt... en ik zou toch willen weten, hoe men, in zijn geval zijnde en wezende een oprecht en volijverig liefhebber des vaderlands, anders had kunnen, anders had moeten handelen?’
Geen antwoord; Gideon bleef altijd zitten zooals hij gezeten had, het hoofd rustende op de linkerhand, de rechter afhangende langs de zijde, strak en bewegingloos.
‘Moeder, moeder!’ riep Agnès, ‘zie toch, de Welwaarde Heer bevindt zich onwel! hij is machteloos, hij verstaat u niet meer...’ en meewarig liep zij op Gideon toe.
De weduwe ook was opgestaan, ‘o Heer! wat zal ons overkomen!’ riep zij verschrikt, ‘die vale bleekheid, die matte stervende blik, die kilkoude hand, dit is meer dan eene bezwijming.

{==111==} {>>pagina-aanduiding<<}
Haast u Agnès, haal wijnruit en vlugzout, dat ik hem de slapen en polsen wrijve... en... nog... laat Andries wat Spaanschen wijn brengen; eenige lafenis kon licht bate geven... dit voorhoofd gloeit,’ ging zij voort, haar onderzoek voortzettende, ‘God, wat krankte mag dit zijn?’
De krankte op zich zelve was van weinig beduidenis; zij was niets dan een plotseling wegzinken van alle krachten, zonder volkomen verlies van bewustheid; gevolg van de onverpoosde inspanning der ziele en van al de sterke aandoeningen, die den jongen doctor in den laatsten tijd geschokt hadden; maar dit overviel hem niet voor de eerste maal, en de herhaling er van bewees, dat hij reeds iets van zijne bloeiende gezondheid had ingeboet, bij de al te onvoorzichtige geringachting van de eischen en behoeften des lichaams.
Agnès Berck keerde spoedig terug met het verlangde; het vlugzout deed goede werking; de bijkomende verzette zich tegen verdere hulp, en bad met eene matte stem: ‘Geef mij iets te drinken!’
‘Neem van dezen goeden wijn!’ sprak Mevrouw Berck met voldoening over hare voorzorg.
Gideon nam werkelijk een paar teugen uit den vollen beker die hem geboden was, stond toen op, dankte de vrouwen en reikte haar de hand tot afscheid.
‘Gij gaat heen? gij gaat zóó heen!’ riep Mevrouw Berck, de handen inéénslaande van verwondering over dit besluit.
‘Ik ben nu wel. Ik moet dien man van zich zelven redden! God zal mij krachten geven!’ en den schrik, de aarzeling ziende, die dit voornemen bij haar scheen op te wekken, voegde hij er bij: ‘wees welgemoed Mevrouw. Ik ga uw zoon niet in gevaar brengen; ik ga zijn werk steunen... de Advocaat van Holland is immers nog niet behouden, al is hij gewaarschuwd!’


VIII. Strijd op leven en dood.

Het was Gideon niet eens meer noodig geweest naar het Hof terug te keeren, om zich te overtuigen van Leycester's afreis. Het

{==112==} {>>pagina-aanduiding<<}
joelende volk op Dordrechts straten, het gesmoord gemompel, de luidere klachten en verwenschingen, spraken het uit op iederen toon dat het vertrek van den Gouverneur-Generaal, hoe snel ook en met hoeveel geheimzinnigheid geschied, geen geheim gebleven was voor de Dordtsche burgers, en dat de haast zoowel als de geheimzinnigheid groot opzien wekte, en tot allerlei gissingen aanleiding gaf, die maar zelden waren in het voordeel van den afwezige. Engelschen en Engelschgezinde burgers weken bedrukt en omzichtig ter zijde, terwijl hunne tegenpartij, vroeger de zwakkere en de kleinmoedigste, nu stout en overmoedig het hoofd ophieven, en ze met zeker opzet in den weg traden. De regeering, nog goed Leycestersch-gezind, hoewel het gebeurde met haar Pensionaris Menin geen gunstigen indruk kon gemaakt hebben, bevreesd voor botsingen, en voor ‘de geprofeteerde dangereuse emotiën,’ handhaafde de goede orde, zooveel zij kon en liet ondershands verspreiden, dat de reis van den Graaf slechts een uitstap was, en dat men Zijne Excellentie spoedig terug wachtte. Zonder dat zou deze niet zijn vertrokken, zonder afscheid van den Magistraat, noch zonder vaarwel aan de goede burgers... Vermoedelijk geloofde de Dordtsche regeering, wat zij liet verkondigen, maar het volk had liever anderen grond gezien voor die hope, dan het inschepen van Leycester's kostbaarste meubelen en goederen, en het wegtrekken van geheel zijn gevolg. Degeheele Staatsraad met de Secretarissen, Huygens en van Lange, was den Graaf gevolgd, hoewel hij niet in zijn gezelschap was afgereisd, zooals de particuliere secretarissen en de Engelsche Heeren. Dit kon geen geheim blijven, en het voerde tot de onderstelling, dat de zetel van het bestuur plotseling was veranderd. Eene grieve voor Dordrecht, die zij wist niet verdiend te hebben. Intusschen steunde en sterkte de Utrechtsche Burgemeester Prouninck de partij van den Gouverneur-Generaal in Dordrecht op iedere bedenkelijke wijze, niet 
het minst door zijne scherpe en behendige pen, en zoo vaak noodig, door zijne forsche stem en krachtige gestalte; met welk recht en in welke kwaliteit is ons niet gebleken; waarschijnlijk in geene andere, dan die van ijverig partijhoofd, en erkend gunsteling van Leycester. Deze dingen echter gingen Gideon niet aan, die door het volksrumoer van de zekerheid der afreize vergewist, zonder verder oponthoud, zich inscheepte op zijn bestemd vaartuig, dat stroom af, met gunstigen wind, hem

{==113==} {>>pagina-aanduiding<<}
sneller en rustiger tot Rotterdam voerde, dan op iedere andere wijze het geval zou zijn geweest. Nu was het voor hem niet meer de vraag hier den nacht te vertoeven, maar wel nog vóór den nacht, en zoo vroeg mogelijk in den avond te 's Hage aan te komen; en daar hij noch de arguments irrésistibles, noch zijne eigene krachten had gespaard, daar zijne gemoedsstemming zelve hem aandrong tot een snellen rit, en daarin tevens eene heilzame afleiding vond, gelukte het hem zijn tocht te volbrengen in den kortst mogelijken tijd, en 's Gravenhage binnen te rijden omstreeks negen ure in den avond, vrij vermoeid naar het lichaam, maar verhelderd naar den geest, al was hij niet verlicht van de smarten en zieleangsten, die hem te Dordrecht hadden overweldigd.
Leycester, vroeger afgereisd en wien daarenboven vorstelijke hulpmiddelen ten dienste hadden gestaan, moest noodwendig een geruimen tijd vóór hem zijn aangekomen, en groot was zijne onrust, hoe deze die uren kon gebruikt hebben, en zich daarvan zoo spoedig het zijn kon te vergewissen, was zijne eerste gedachte. Zoo vast hij besloten was, zijne bediening bij den Graaf niet te hervatten, althans niet dan onder voorwaarden, wier vervulling nu minder dan ooit waarschijnlijk scheen, even vast was hij nu toch besloten, Leycester te zien en te spreken, en van hem zelven, op welke wijze dan ook, zekerheid te verkrijgen omtrent zijne voornemens; want hij durfde toch hopen, dat het nog geene daden zouden zijn. Leycester was gemeenlijk sneller in het opvatten, dan in het uitvoeren zijner plannen, en al ware het dat hij het voornemen had tot een rasschen overval, zóó rechtstreeks en openlijk op zijn doel af te gaan, lag niet in zijn karakter, dat hij onverwijld bij zijne komst dienaren of trawanten op Barneveld zou afzenden, om geweld tegen hem te plegen, en eene meer heimelijke handeling eischte berekening en behoedzaamheid, eischte een afwachten van kansen of een daarstellen van gelegenheden, die zich naar alle waarschijnlijkheid niet zoo heel spoedig zouden laten vinden, en... hadden Leycesters ziedende gramschap en wraaklust hem werkelijk tot zulk een snel en roekeloos waagstuk kunnen verleiden, dan moest Gideon's tusschenkomst elders dan bij den Graaf zelven toch ook nutteloos zijn. Huibert en Gillis Tak zouden niet werkeloos zijn gebleven; de Advocaat kon gewaarschuwd zijn, en indien niet ...

{==114==} {>>pagina-aanduiding<<}
Gideon had andere plichten; voor hem was het de vraag Leycester terug te houden, op welken weg dan ook. Naar Barneveld's huis, naar Barneveld's vrienden zijne schreden te richten, was hem niet geoorloofd bij zijne strenge beginselen; het was zelfs niet raadzaam uit een zielkundig oogpunt. Hij zou tot den Graaf gaan, met eene vraag en een eisch op de lippen, zóó stout en streng, dat de volle kracht zijner zedelijke meerderheid, dat heel de schat zijner Christelijke vrijmoedigheid nauwelijks toereikend zou zijn om ze met allen ernst en vastheid zonder schroom en aarzeling uit te spreken; wat zou het dan zijn, zoo die kracht gebroken was; die vrijmoedigheid beschaamd ware, door de innerlijke overtuiging, dat hij hier voor hem stond als die zijn bevel overtreden, zijn geheim geschonden, zijn plan verijdeld had, en dat alles op grond van beschuldigingen en vermoedens, wier afkomst hij niet eens zou kunnen aanwijzen. In zulke houding kon Doctor Gideon Florensz niet verschijnen voor Leycester, die hem verdacht had, die aan zijn karakter had getwijfeld, met eenige kans op een goed gevolg van zijn stap. Ook aarzelde hij niet; maar wendde zich na zijne aankomst terstond naar dat gedeelte van het Hof, waar hij onderstellen kon, dat de Graaf zijn intrek had genomen. Hij vond dan ook de oostelijke Hofpoort bewaakt door Engelsche soldaten, die hem den doorgang betwistten, een strijd, die door een vreemd Engelsch officier, te zijnen nadeele werd beslist. ‘De Graaf was hier niet, was niet eens in den Haag, zou op dit uur toch niet voor vreemdelingen te spreken zijn,’ besliste de officier; den naam van den Doctor Gideon Florensz had hij nooit hooren noemen; hopman Pescarengis kende hij niet, en Sir Valentin zou wel bij Zijne Excellentie wezen, oordeelde hij. Hier viel niet tegen te streven; de Engelsche Heer was kort van stof, en toonde meer duidelijk dan beleefd, dat dit aanhouden zijn wantrouwen gaande maakte.
Gideon moest aftrekken, niet weinig verslagen over dezen tegenspoed. Wel had hij op eenige moeielijkheden, op eenig oponthoud gerekend, eer hij tot den Graaf zou kunnen doordringen; wel had hij zich voorgesteld dat de ontvangst van dezen zoo droog en koud zou kunnen zijn als het afscheid koel en hard was geweest; de gedachte dat hij, eens binnen zijnde, wellicht niet zoo spoedig en niet zoo vrij zou kunnen gaan als hij geko-
{==115==} {>>pagina-aanduiding<<}
men was, had hem ontrust; maar dat Leycester ontoegankelijk zou zijn voor hem, zonder het te willen of te weten, hierop had hij niet kunnen denken, en dit bezwaar rees daar nu in eens voor hem op, zonder dat hij wist, hoe het te bestrijden. In die besluiteloosheid keerde hij terug naar de herberg, waar hij was afgestapt, en die gelegen was zeer in de nabijheid van de hofgebouwen, een verblijf, dat zeker de concurrentie met het hôtel de l' Europe van onzen tijd niet zou kunnen wagen, maar dat toch een vermoeid reiziger, die geene hoogere eischen zou doen op het punt van comfort en gastronomie, dan Doctor Gideon Florensz, nog wel het noodige kon verschaffen. Eene vrij ruime afgezonderde kamer, een goed turfvuur, eenige eenvoudige verkwikking, ziedaar wat hij wenschte en vond. Op zijn verlangen verkreeg hij zelfs schrijfbehoeften, want hij was nu voornemens zich schriftelijk aan Leycester te wenden, om een gehoor. Hij zou zich met zijn brief naar het Hof begeven, en... de uitkomst afwachten; daar zou toch onder allen wel één Engelsch soldaat zijn, die zich door den glans van een Hollandschen dukaat liet verlokken, om hem den lichten dienst te bewijzen, dien brief aan een van Leycester's gentlemen te overhandigen, oordeelde hij; niemand hunner kon er belang bij hebben dien terug te houden, en de Graaf zou weten dat hij wachtte... Maar als deze nu omging met voornemens zoo duister, als de mededeelingen van Mevrouw Berck deden vermoeden, zou hij dan zulken vriend tot zich 
roepen... moest hem de scheiding juist in deze oogenblikken niet zeer welkom zijn... Maar toch, Leycester zou nieuwsgierig zijn, waarom hij keerde, na zulk een vaarwel, hoopte Gideon. Zijn trots, zijne eigenliefde zouden gevleid wezen door een terugkeer, die na het gebeurde op een fier en zelfstandig karakter geene kleine overwinning moest zijn. Leycester kon immers niet weten, door welk een nooddwang zij was uitgelokt, en hoe voor Doctor Florensz komen nog geen blijven beteekende. Misschien zelfs zou zijn hart... helaas! na de laatste ervaringen durfde Gideon nog eerder op Leycester's consciëntie rekenen, dan op zijn hart. De eerste kon reeds nu behoeften hebben, te wier wille een ernstig en vertrouwd vriend hem welkom kon zijn; het andere scheen wel eeniglijk vervuld van de grofste zelfzucht, en al wat zich daarmede niet verdroeg was er buiten gestooten. Gideon twijfelde nu, of hij wel ooit zijne plaats daarin had gehad... daarbij, was dan

{==116==} {>>pagina-aanduiding<<}
reeds dat noodlottig wantrouwen in zijn karakter weggenomen? Was er dan hoop, dat die ruwe miskenning van zijne gansche persoonlijkheid, waardoor de Graaf zich beheerschen liet, als door tooverslag zou zijn opgeheven? Was het niet de smartelijke ervaring van dit alles, die hem had weggedreven van Leycester's zijde, en nu... en nu.. de denkende bracht het niet verder in zijne onrustige overpeinzingen. Het moge onvergefelijk schijnen in onzen held, onnatuurlijk was het zeker niet, dat de ruste, ware het ook in een eenvoudigen armstoel; de zachte koestering van het vuur; de stilte en de vermoeienis der gedachten, den afgematten jonkman verlokten, iets toe te geven aan de onweerstaanbare macht van den slaap, of liever dat hij er zich door liet overweldigen, terwijl hij zich zelven het recht betwistte, dien te genieten. Daarbij, wij hebben er ons meer op toegelegd menschen te geven, dan... helden, en een mensch is somtijds slaaf van zijn lichaam, al zou hij die overheersching later ook met gloeiende tranen van spijt en wroeging moeten beschreien.
Hoeveel prijs wij ook stellen op het welzijn van Barneveld, wij mogen Gideon de ruste niet misgunnen, die hij wel noodig heeft. Daarbij, zij duurde slechts kort. Zijn slaap werd spoedig gestoord; de deur van zijne kamer werd zonder omstandigheden geopend; verschrikt oprijzende, zag hij een man binnentreden, die schielijk den dichten, donkeren mantel afwierp, den smal geranden Spaanschen hoed even oplichtte en naar hem toekwam.
Met eene verrassing, die aan ontzetting grensde, herkende Gideon den man, die in den laatsten tijd al zijne gedachten had vervuld... de Graaf van Leycester stond voor hem.
Deze plotselinge verschijning ging zóózeer boven iedere berekening, lag zóó weinig in den kring der waarschijnlijkheden, waarin zijne hoop en vreeze hem hadden rondgevoerd, dat de jonge doctor haar in 't eerst hield voor een droombeeld zijner kortstondige sluimering en in verwarring staan bleef, de hand aan de oogen bracht en zwijgend de gestalte aanstaarde, totdat de stem van den Graaf hem tot besef der werkelijkheid opriep.
Die stem klonk zacht en bewogen. Gideon verstond ternauwernood wat die zeide.
‘Ik kom ongewacht, ben ik welkom?’ vroeg de Graaf.

{==117==} {>>pagina-aanduiding<<}

Doctor Florensz ging hem haastig te gemoet en wilde de knie buigen.
Leycester voorkwam hem en vatte zijne hand.
‘Geene ceremonies... ik begeer het zoo! De Gouverneur-Generaal komt niet om u de genoegdoening te schenken, waarop gij recht hebt... Ziehier Robert Dudley, die zijn zielsvriend komt vragen of zijn harte nog voor hem openstaat, of hij vreezen moet afgewezen te worden, als hij daarin zijne plaats terugvraagt...’ Overstelpt van verwondering, maar nog niet met die plotselinge omkeering vertrouwd, sloeg Gideon de oogen op naar Leycester. Diens bleek en lijdend uitzicht trof hem. Het was of die hooge gestalte zich gebogen had onder eenig wicht van leed of zorge - het scheen of hij iets van zijne vorstelijke fierheid had afgelegd, iets van de waardigheid zijner houding had verloren, onder den druk der omstandigheden, onder de slingering zijner hartstochten,... in elk geval was zij in harmonie met zijne woorden, met zijne kleeding zelfs, die, zonder achteloos te zijn, hoogst eenvoudig was.
‘Uwe Lordschap schijnt zeer gedrukt... zij schijnt lijdende!’ hernam Gideon, zonder rechtstreeks te antwoorden, maar op een toon van meegevoel, terwijl hij haastig zijn éénigen armstoel bij het vuur schoof.
‘En dat bevreemdt u?’ sprak Leycester met een blik van verwijt. Daarop ging hij zitten. ‘Ik heb een zwaren dag gehad, my poor friend!’ vervolgde hij op een klagenden toon, ‘ik heb veel geleden, sinds onze scheiding, uit vele oorzaken, die ik nu liefst vergeten wil; ook door die scheiding heb ik geleden, Gideon! geloof mij, ik kom nu bij u wat verpoozing, wat verademing zoeken...;’ toen meer opgewekt en gemeenzaam: ‘gelukkig dat gij te vinden waart; dat dank ik aan Jonker de Maulde, die hier bij mij is; hij had u opgemerkt; hij kon den strakken hopman Mordaunt niet bewegen den onbekende toe te laten tegens de ontvangene aanwijzingen... maar hij liet u volgen door een van zijn volk, en berichtte mij een en ander, toen ik aankwam; dat trof me, dat gij waart teruggekeerd, schoon alle schuld bij mij lag. In mijn logies daar ginder voele ik mij nog weinig thuis, ben ik zeer omringd. Ik wilde u liefst niet voor 't eerst wederzien ten overstaan van getuigen... Daar viel het mij in, dat ik tot u kon gaan, dat ik het u schuldig was. Schielijk

{==118==} {>>pagina-aanduiding<<}
mijn harnas af te werpen, mijn mantel om te slaan, en de Maulde tot gids te nemen, ziedaar wat ik uitdacht en ras volvoerde.’
Leycester zweeg en scheen een antwoord te wachten.
‘Mylord ziet mij gansch zeer getroffen over zoo groote goedwilligheid te mijwaart...’
‘Neen, gij weet wel, dat gij het zòò niet nemen moet - gij legt er u op toe mij kwalijk te verstaan... gij zijt verfoeielijk onhandelbaar, Gideon! ik geloof waarachtig, dat gij mij nog niet eens de hand hebt gereikt.’
‘Ik behoor mij aan uwe voeten te werpen,’ hernam Gideon, de daad bij het woord voegende, in schromelijke verlegenheid, datgene wat Leycester van hem wilde, was hem volstrekt onmogelijk in dezen oogenblik; voor het eerst van zijn leven, had hij Leycester te ontzien om bijredenen, en dit drukkend gevoel maakte hem nog meer ongeschikt, dan hij het reeds was, om aan de indrukken toe te geven, die de Graaf wilde teweegbrengen.
‘My Gideon! my friend,’ hervatte Leycester, nu zelf zijne beide handen nemende, zonder dat de jonge doctor het durfde afweren en met zwaarmoedige teerheid op hem neerziende, ‘gij weet niet wat ik heb doorgestaan, en waarmede ik heb te worstelen gehad, nadat gij mij hebt verlaten... Zoo ik u dàt uitklaagde, ik weet het, reeds uwe natuurlijke goedhartigheid zou u tot medegevoel verwekken, al ware 't ook, dat uw gemoed nog verbitterd bleef door vroegere krenking... maar ik wil niet uwe deernis, ik wil uw harte, Gideon... God alleen weet met hoe smartelijke tranen ik mijn onrecht jegens u heb beschreid... O, spreek toch... ik weet, gij durft weigeren, wil het geene zwakheid achten toe te geven!’
En toch zou het zwakheid zijn, voelde Gideon, bijna overweldigd door de vleiende zachtheid van dien toon, door de roerende uitdrukking van droefheid en goedheid, die Leycesters sprekende blik, zijn belangwekkend gelaat in dit oogenblik hadden aangenomen. Den armen Cosmo Pescarengis met zijn stroef en terugstootend voorkomen, kon men niet liefhebben, dan om de waardij van zijn hart - van zijne ziel, ‘om Christus wil,’ zooals Gideon gewoon was te zeggen, maar Leycester kon zich aangenaam maken, als hij dit wilde, door het eigenaardig vermogen eener uiterlijke aantrekkelijkheid, met veel behendigheid geoefend. Zoo had hij velen beheerscht, mannen als vrouwen, vrienden als vijanden, en hij

{==119==} {>>pagina-aanduiding<<}
had hen gehouden onder den dwang van zijn vleienden blik, onder de betoovering van zijne minzaamheid. Die eigenschap had hij niet verloren met zijne jeugd, veeleer was zijne waardigheid toegenomen met zijne menschenkennis... en nu, zou hij zich het hart van den jonkman niet kunnen veroveren, daar hij het zich had voorgesteld!
Ongelukkig, of eigenlijk gelukkig had Gideon een zeer diepen blik geworpen in dat harte. De vaardige plooibaarheid van dat karakter gaf hem geenszins de waarborgen, die hij noodig had. Juist die sterke betuigingen van leedgevoel in deze oogenblikken wekten zijn mistrouwen. Hij huiverde bij het denkbeeld, dat die man, die met zoo wegsleepende zachtheid vleide om zijne vriendschap, wellicht omging met een voornemen om geweld te plegen jegens een der belangrijkste mannen van zijn vaderland; dat hij mogelijk zulke daad alreede had volbracht of bevolen, en nu onder toegeven aan oppervlakkig gevoel afleiding zocht van zijne gedachten en troost voor zijne consciëntie bij den vriend, wiens ernst hem voormaals krachtige indrukken had gegeven. Tegen zulke overwegingen was Leycester niet sterk genoeg, en in Gideon moesten ze wel opkomen en hij mocht ze zelfs niet afwijzen; schoon zijne oogen zich vulden met tranen van weemoed, rees hij toch op onder eene rilling en sprak met een diepen zucht: ‘Uwe Lordschap is vreeselijk in haar toorn, maar gevaarlijk in hare goedheid; zij is bekwaam mij te doen vergeten... wat ik nooit vergeten moet, wien ik voor mij heb.’
‘Zegt gij dit van mijn rang of mijn persoon?’ vroeg Leycester wat getroffen, en hem met onrust aanziende, ‘zeg het vrij uit... ik ben hier gekomen met het voornemen, om ook uwe zwaarste verwijten te hooren, om ronduit te erkennen, dat ik ongelijk heb gehad, groot ongelijk. Van mijne drift, (gij moet dat nu weten) hebt gij niets meer te vreezen. God gave dat ik de noodlottige indrukselen wist weg te nemen, die zoo diep hebben gevat in uw gemoed... als mij nu blijkt. Wacht integendeel alles, alles van mijne vriendschap! alleen wijs mij niet af... Zoo gij mij nu teleurstelt... ik weet zelf niet... ik durf niet indenken... waartoe dàt mij zou kunnen heenvoeren...’ Toen, als vreesde hij iets gezegd te hebben, dat door verkeerde uitlegging schaden kon aan zijn doel, ging hij voort met die gemakkelijkheid van wending, die zijne hovelingskunst eere deed: ‘Hoe het mij goed is hier met u te zijn! Zelfs

{==120==} {>>pagina-aanduiding<<}
de warmte, zelfs de engte van dit kleiner vertrek geeft mij zeker welbehagen... 't is most incomfortable in mijn logies... daar ginds; men had niet op mijne komst gerekend; mijne meubelen zijn nog niet aangekomen... Het kil en vochtig klimaat van uw goed vaderland, my Gideon, grijpt me soms deerlijk aan; ik heb veel lijfsvermoeienis gehad dezen ganschen dag. Ik ben hier met veel krijgsvolk; ik heb de omstreken doorkruist in de meening Hohenlo tegen te trekken, die men zegt dat zich verstouten wil mijne Engelschen uit Maaslands-Sluis te verdrijven... IJdele hoop! de kondschap moet valsch zijn geweest... och! alles mislukt mij; alles valt mij tegen... Ik heb nog geen voorspoed gehad sinds ik hier ben... dan alleen daarin dat ik u...’
‘Waarom heeft uwe Lordschap Dordrecht verlaten!’ viel Gideon in, die staande ‘de praatjes’ met een peinzenden blik in het vuur had gestaard, en die nu plotseling het hoofd ophief, en den Graaf diep in de oogen zag.
Leycester kleurde sterk, maakte een gebaar van verrassing en antwoordde niets. Hij had niet kunnen antwoorden, al had hij gewild, zóó overviel hem die vraag, te midden van zijne poging tot goelijke vertrouwelijkheid. Toch herstelde hij zich na eene poos, en met innerlijke smart merkte Gideon op met hoeveel gemak de Graaf zich wist heen te zetten over dit bezwaar, toen deze hernam op een toon van verwijt:
‘Ik had gewacht u beter gestemd te vinden, dear Sir; ik had nooit gedacht dat gij zulk een onverzoenlijk harte hadt. Doch neen!’ vervolgde hij zachter, ‘dat is het niet, het ligt in uwe fierheid. Ja Gideon, gij zijt hooghartig onder allen... gij wilt in mij niets toegeven, niets verschoonen, omdat gij denkt aan mijne kwaliteit. Zoo ik geen Gouverneur-Generaal ware, zoudt gij mij reeds meer dan ten halve zijn te gemoet gekomen.’
‘Daarin bedriegt zich uwe Lordschap, want het is juist geweest om den Gouverneur-Generaal te spreken, dat ik mij straks naar het Hof heb begeven, dat ik in alle vlijt en met inspanning van al mijne krachten, van Dordrecht herwaarts heen ben getrokken.’
‘Werkelijk! welnu, wat hebt gij dien dan te zeggen!’
‘Uwe Doorluchtigheid vergunne mij haar eene ernstige vraag te doen,’ hervatte Gideon een weinig vormelijk eerbiedig.
‘Ik begrijp niet wat u zoo nieuwsgierig maakt naar mijne zaken,’ antwoordde Leycester met eenige gedwongenheid, ‘doch

{==121==} {>>pagina-aanduiding<<}
gij moogt vragen; gij weet het, ik heb geene geheimen voor u.’
Gideon had niet kunnen overleggen, hoe hij zich tegenover Leycester zou gedragen, noch wat hij hem zeggen wilde, al had hij er de gelegenheid toe gehad; hij kon zich vooruit geen regel vaststellen; daar alles zou afhangen van de stemming, waarin hij den Graaf zoude vinden; hij had zich echter beloofd, niet van zich zelven te spreken, en zijne eigene grieven ter zijde te laten, zooveel dat doenlijk was... Bij de laatste woorden echter, door den Graaf losweg uitgesproken, en bijna als eene banale hoffelijkheid, liet hij zich aflokken van dat onzijdig standpunt.
‘Uwe Doorluchtigheid moest mij zoo iets nu niet zeggen; ik voor mij, zou den man, wiens karakter mij zoodanige twijfeling had ingeboezemd, nimmermeer in het minste vertrouwen schenken,’ sprak hij met bitterheid. Die uiting van zijn gekrenkt gevoel was eene fout, in zoover zij hem afleidde van zijn hoofddoel.
Leycester trok er gretig partij van. ‘Ik wist wel dat het dit was,’ hernam hij, ‘maar gij kunt toch wel denken, dat alle twijfel volkomenlijk is opgeheven; dat gij voor mij staat in het liefelijkst licht van onschuld en waardigheid; dat ik mij zelven duizendmaal heb verwenscht, om die plompe miskenning, en dat ik niets vuriger wensch dan u de blijken te geven van mijn onbeperkt vertrouwen.’
‘Dat zou toch gansch niet voorzichtig zijn, Mylord, zoolang het gebeurde met Lady Margaret's papieren zich niet heeft opgehelderd!’
‘Dat is opgehelderd, Sir! ik heb ze terug, en de persoon die mij dezen onzaligen trek speelde, is... de ongelukkige Vrouwe van Hemert, aan wier zinsverbijstering men alles vergeven moet.’
‘Deze!’ riep Gideon verrast... toen met verwijt tot Leycester: ‘Ik wist wel, dat Uwe Doorluchtigheid bewijzen noodig heeft gehad!’
‘Helaas, ja!’ hernam de Graaf, ‘ik ontken dat niet. Het was mij alles zóó duister, zóó onverklaarbaar; zij hadden in mij zóóveel achterdocht tegen u opgewekt; ik ben zóóveel en zóó op iedere wijze bedrogen geworden; ik heb zóó treurige ervaringe van menschen, dat ik... God weet hoezeer ik mij zelven deswege mishage, dat ik bewijzen noodig had, ook zelfs waar het u gold. Ik weet wel, dat deze bekentenis mij grootelijks schade zal doen bij u. Ik weet wel, dat ik mij verdienste kon maken

{==122==} {>>pagina-aanduiding<<}
door mijne ontdekking voor u te verheimelijken; doch ik lijde nog liever het verdriet, u dus stroef en koud voor mij te zien, dan... u haastelijk te winnen door eene onoprechtheid!’
‘Eene oprechtheid, die ik eere in uwe Lordschap, alleen beklage ik het, dat er tusschen u en mij zulk misverstand mogelijk is geweest... en omdat het mij gebleken is mogelijk te zijn, oordeele ik...’
‘For Gods sake! zeg niet, dat onze scheiding nòg noodig is!’ viel Leycester in. ‘Bij Jezus! ik weet wel, dat ik niet alles ben wat gij wenschen zoudt; maar kunt gij mij dan niet nemen zooals ik ben?’
‘Voorzeker, Mylord, voorzeker!’ riep Gideon, getroffen door dien ongemaakten toon, waaruit zoowel liefde als zelfkennis weerklonk, alleen voegde hij er ernstig en somber bij, ‘ik diende dan toch ook wel gansch geheel te weten, wàt ik in u vinden zal...’
‘Maar, Gideon!’ hernam de Graaf ernstig en wat gevoelig, ‘weet gij dat dan niet sedert lang? Heb ik mij voor u verborgen? Hebt gij mij niet het eerst ingelicht over mij zelven? heb ik ‘toen geloof geweigerd? Ben ik dan zóó plotseling een vreemde voor u geworden?’
‘Mylord, ik heb ervaringen gehad, die mij noodwendig moesten ontrusten en bedroeven. Uwe Lordschap zegt wèl, dat zij zich niet voor mij heeft verborgen. Zij heeft zich aan mij ontdekt...’ Gideon zuchtte diep; ‘en... ik heb gevonden een zóó snellen en ontzettenden teruggang... eene zoodanige verwerping en verloochening van vroegere heilige voornemens en wenschen, dat ik... den sleutel verloren heb, daarmede ik het raadsel uwer gedragingen zou kunnen oplossen, en waar ik van vertrouwen... van oprechtheid hoore, daar heb ik toch wel het recht van vervreemding te klagen... als ik opmerk, dat mijne belangstellende vraag, naar eene enkele uiterlijke daad, met eene ontwijking wordt beantwoord.’
‘Gij schijnt daaraan te hechten,’ hernam Leycester, nu niet meer verrast, maar verdrietelijk.
‘Zoo doe ik werkelijk!’ sprak Gideon, wiens stem bijkans belemmerd was van gespannen verwachting.
‘Gij hebt ongelijk!’ zeide Leycester koel, ‘gij zult hooren wat u zeer weinig moet bevredigen. Die reis is niet zoo plotseling opgekomen, als denkelijk mijne vijanden uitstrooiden, en het

{==123==} {>>pagina-aanduiding<<}
volksgeroep nabauwt. Zij was vóórgisteren reeds beraamd, en geschiedt op aandringen van den Staatsraad en der Generale Staten, die oordeelden dat men, door mijne tegenwoordigheid alhier, de zaken van Holland sneller en geschikter zou konnen afdoen... eischt dat nu zoozeer uwe aandacht?’
‘Is er dan waarlijk niets anders?’ vroeg Gideon, de handen samenvouwende, en de oogen in onrustige verwondering op den Graaf gericht.
‘Daar is nog wel een en ander, maar dat zou te breedvoerig zijn, om dit nu op te halen... daarbij dear Sir, gij begrijpt dat zóó niet, maar een Staatsman kan zijne plannen en voornemens moeielijk stuk voor stuk aan een ander blootleggen, zonder ze uitéén te rukken.’
‘Mylord! om Gods wil, betoon mij de oprechtheid, die gij mij hebt betuigd, en geef mij inzicht van die plannen...’
‘Gij dringt mij te zeer, Doctor, gij zijt ongelijk aan u zelven. Ik meene er bestond op uw eigen verlangen tusschen ons de afspraak, dat gij u houden zoudt buiten de staatszaken.’
‘Ook zou ik mij nooit dat recht aanmatigen, Mylord, dan ik meene dat het hier consciëntiezaken geldt.’
‘Ik zie met voldoening dat gij alzoo uwe bediening weder hervat,’ hernam de Graaf, wiens gelaat gansch geene voldoening teekende.
‘Verschoon mij, Doorluchtige Heer; ik achte iederen Christen gerechtigd, ja verplicht, een broeder te waarschuwen, wien hij ziet naderen tot eenigen diepen en duisteren val.’
‘Ik zal u voor 't minst die bevoegdheid niet ontzeggen jegens mij,’ hernam de Graaf ernstig, ‘alleen... ik versta niet wat gij bedoelt met die zware woorden... ik zie niet hoe ze hier nu te passe komen.’
‘Mylord! Mylord! is er dan gansch geene waarheid aan die schrikkelijke geruchten van uwe voornemens tegens den Advocaat van Holland!’ barstte Gideon uit, niet langer machtig zich te bedwingen.
Leycester antwoordde met zich plotseling af te wenden, zoodat Doctor Florensz den indruk van zijne woorden niet kon gadeslaan, maar in de heftige beweging van die trotsche gestalte zag hij als de natrilling van den schok, dien hij had toegebracht.
Leycester was toch niet de man, om zich zoo te laten ver-
{==124==} {>>pagina-aanduiding<<}
slaan. Hij hief zich wat op en met een minachtend schouderophalen sprak hij, zonder zich om te keeren:
‘Doctor Gideon Florensz, die aan straatmaren gelooft!’
‘Straatmaren, Mylord! zijn soms de naklank van 't geen de hofgewelven hebben weergalmd!’
‘En in die onderstelling hebt gij u zeker in uw onvoorzichtigen ijver gehaast, om ze aan Barneveld mee te deelen?’ riep Leycester heftig, op eens weer hem aanziende met een onrustigen blik.
‘Na het verbod van Uwe Doorluchtigheid had ik daartoe geene vrijheid.’
‘Noble mind!’ riep Leycester getroffen, noble mind!’
‘Ik heb mij gehaast hierheen te reizen,’ vervolgde Gideon, ‘om van uwe Lordschap te hooren, wat er waars is aan 't geen men zegt.’
‘Ik zou dan toch eerst moeten weten, wát men eigenlijk zegt.’
De beurt was nu aan Gideon, om in groote verlegenheid te zwijgen. De houding van den Graaf, gedurende dit tooneel, had wel veel raadselachtigs; maar toch, zij gaf hem nog geen recht tot waarheid der vreeselijke beschuldiging te besluiten, die hij moest herhalen. Zulk eene koelheid bij zulk een opzet, de jonge Evangeliedienaar kon zich die mogelijkheid niet denken zonder huivering. Waren niet veeleer de berichten van Huibert Berck te mistrouwen, door bespieding opgezameld, door haat en hartstocht uitgelegd?... Zou de herhaling van een logen hier geene doodelijke beleediging zijn, die vernielend kon werken, op de teere plante van Leycester's genegenheid voor Gideon, waarvan deze nog veel goeds kon wachten? Ging hij niet weer de rookende vlaswiek uitblusschen...? hij zweeg... hij aarzelde... Leycester gaf een teeken van ongeduld.
‘Genadige Heer!’ riep Gideon smeekend, ‘spaar mij dit!... spaar u zelven! Gebruik algeheele openheid met mij! God de Heer weet, dat het u zal te bate komen, doch verg mij niet de schrikkelijke aantijging uit te spreken...’
‘Bij Jezus! ik wil weten wat het is; gij zijt voorwaar niet gewoon zoovele omstandigheden te maken, om mij harde waarheden te zeggen!’
‘O Heer, geef mij kracht!’ bad Gideon halfluid met sidderende lippen.

{==125==} {>>pagina-aanduiding<<}

‘Poor Gideon!’ riep Leycester deelnemend, ‘hij verbleekt; hij siddert; dit grijpt hem al te zeer aan;’ toen zijne hand vattende: ‘ik zwere u, ik zàl mijne drift beheerschen: ik zal niets ten kwade nemen, maar spreek het uit wat u op de tong ligt.’
‘Ik voele nu wel, dat ik uwe Lordschap zeer lief heb! want ik kàn niet gelooven, en ik wil mijne lippen niet bezoedelen met datgene, wat ze van u zeggen.’
‘Wat kan dàt zijn!’ hernam de Graaf, ernstig. ‘Zeggen ze misschien, dat ik hun Barneveld wil laten vermoorden?’
Doctor Florensz, bleek als een doode, boog het hoofd tot eenig antwoord.
‘Stel u gerust!’ hernam de Graaf met zekere waardigheid; ‘zij vergissen zich. Ik ben van zins hem te vatten en te vonnissen.’
Een smartelijke zucht was alles wat Doctor Florensz vermocht te antwoorden.
‘Ik had u dit liefst verzwegen,’ vervolgde de Graaf, ‘omdat gij, geene gewoonte hebbende van zaken, deze hier zoudt bezien met het oog van een particulier en een dienaar der Kerke, en mij daarover moeite zoudt maken, juist in eene ure, daarin ik na groote zwarigheden en veel strijds, wat ruste en wat verademing kom zoeken. Gij hebt mij geperst om te spreken, gij weet nu alles; kwel mij niet meer; dit is op mijne eer als edelman, de geheele, de waarachtige waarheid.’
‘Mijn God! zoo is hier dan toch sprake van geweld!’ verzuchtte Gideon.
‘Wat noemt gij geweld? dat men justitie oefent over een schuldige?’
‘Ik wist wèl, dat de Advocaat van Holland in zijn ambt de leider was van dien onrechtmatigen weerstand, daarmede de Staatspartij zich verzet tegen uwe autoriteit; ik wist niet, dat de Heer van Barneveld zich als burger had schuldig gemaakt aan vergrijpen, die de wettige tusschenkomst der justitie vorderden,’ merkte Gideon aan.
‘Die weerstand zelve is reeds misdrijf; die belemmert mijn bestuur, verkort mijne rechten, verhindert het goede, dat ik zou kunnen tot stand brengen, en onder deksel van de Hollandsche vrijheden te handhouden, bewerkt zij met der daad de totale

{==126==} {>>pagina-aanduiding<<}
ruïne der Vereenigde Gewesten. Daarvoor houde ik mijn ambt, om daartegen te waken, zoo is 't grootelijks tijd dat ik dien weerstand stuite.’
‘Uwe Excellentie zal mijns bedunkens dat toch zwaarlijk konnen doen bij forme van justitie... zonderling tegen den Heer van Oldenbarneveld alleen...’
‘Wat dezen belangt, ik hebbe oorzaak genoeg om tegens hem in alle rigueur te procedeeren, al heb ik die niet in een burgerlijk vergrijp te zoeken.’
‘Dan is het toch wel te betreuren, dat de Graaf van Leycester in den Gouverneur-Generaal een bondgenoot heeft, die door zijn gezag tusschenbeiden komt in zijne persoonlijke grieven... want het is wel te vreezen, dat te eenigen tijd de consciëntie van den eersten deerlijk zal belast zijn, door dien bijstand van den anderen.’
‘Met uwe nauwgezetheid kan men geen land regeeren!’
‘En zonder nauwgezetheid geen Christelijk regent zijn, Mylord! denk daarop, zoo 't u ernst is, met het heil uwer ziele.’
‘Dat zal hierbij geen last lijden. Ik doe deze dingen met volle recht. Er is een plakkaat uitgevaardigd tegens de naamschenders der Engelsche natie... en Barneveld heeft daartegen gezondigd in alle maniere.’
‘Offensies tegen uwe Lordschap gepleegd, wil ik geenszins ontschuldigen, Mylord!’ viel Gideon in, ‘doch mij dunkt dat de teruggave van de papieren der Lady Margaret toch voor hem getuigt...’
‘Ja, voorwaar! dat moogt ge zeggen!’ riep Leycester uitvarende met een grimmigen lach. ‘En het gebruik dat hij daaraf gemaakt heeft! en zijne vuige, lasterlijke propoosten! hij geeft verdichtsels tegen mij uit, my Gideon, die zoo valsch zijn, als zijn gehuichelde eerbied, als zijne beloften bij de satisfactie van Middelburg, he says of me things..., die mij tot een eerlooze maken zouden, zoo ze waar konden zijn, en die hij zelfs niet uit de papieren van Lady Margaret heeft konnen lezen, tenzij hij alle logens en verdichtsels, die in hare toomelooze hersenen zijn uitgevonden, blindelings als bewijzen tegen mij hebbe opgevat: dat toch van zoo schrander een personaadje als hij, niet denkelijk is. Zoo hebbe ik, dunkt mij, recht tot de beschuldiging van laster en eerroof! Het opperste beleid der justitie is mij aanvertrouwd,

{==127==} {>>pagina-aanduiding<<}
en ik zie niet waarom ik mij zelven, na dat alles, recht zou weigeren tegen hem.’
‘Ik moet hier doen opmerken, dat de Christenplicht soms van ons kan vorderen af te staan van zijn recht...’
‘Moet ik dan hier te lande de éénige zijn, dien men straffeloos hoont en lastert...?’
‘Niet de éénige toch, Mylord! want ik ken iemand, die zeer veel heeft te lijden gehad, en veellicht nog zal te lijden hebben van de calumniën zijner vijanden, zonder dat hij het uiterste recht tegen hen heeft laten gelden... Ik durf dit exempel met te meer vrijmoedigheid aanvoeren, Doorluchtige Heer, daar het is gegeven in het belang uwer cause.’
‘Zonder iets af te dingen op den grooten dank, dien ik u schuldig ben voor die genereuse handelwijze, my Gideon, moet ik toch daartegen zeggen, dat een particulier lichter tot zulk een offer kan besluiten, dan een Landvoogd, aan wiens reputatie hangt de winste of 't verlies zijner geheele cause.’
‘Ik stel ook niet dat Uwe Excellentie zich hoon en laster zou moeten getroosten; ik bedoel alleen, dat zij zich behoort te onthouden de uiterste rigueur te gebruiken jegens hare beleedigers, en durf dat te sterker aandringen, daar mij geheugt, hoe zij in een der belangrijkste uren van haar leven, zich zelve beloofd heeft af te zien van alle wraakneming jegens hare vijanden of tegenpartijders. Die belofte, Mylord Graaf, heeft God gehoord, en ik was daaraf de getuige... laat mij niet de getuige zijn geweest van een meineed!’
‘Een eed! my reverend! het was een goed voornemen... daaraf ik u deelgenoot maakte... daarbij, dat zag op gansch wat anders... wij hadden toen het verledene overdacht en...’
‘Het goede voornemen zag op de toekomst... en nu die toekomst tegenwoordig is geworden, moet zij haar eisch hebben... zal ik anderszins gelooven dat dit besluit in heiligen ernst is genomen. Het is niet genoeg, Mylord, ernstig te spreken en naar ernstige taal te luisteren; men moet ook zijne daden richten naar den ernst zulker woorden, zal men niet gelijk zijn aan den onvruchtbaren vijgeboom die niet nut is, dan om te worden uitgeroeid.’
‘God die het harte kent weet, hoezeer ik toen oprecht was in dat alles; doch wat mensche is zich zelven te aller ure gelijk? ik ben nu niet in eene ure van ernst en...’

{==128==} {>>pagina-aanduiding<<}

‘Ofschoon het een mensche niet gelust te aller ure Christen te zijn, zal hij toch niet konnen verhinderen, dat alle zijne daden naar den Christelijken maatstaf zullen gemeten worden, nadat hij zich zelf onder de volgeren van Christus heeft geschaard. Geene ontstemming van het oogenblik geeft u vrijheid de Evangelische voorschriften te overtreden. Gedenk toch, Mylord, dat de duizend talenten u zijn kwijtgescholden... en of dit u het recht geeft uw schuldenaar voor den rechter te trekken... veel min u zelven over hem rechter te stellen, al kon 't geschieden in alle forme en wettigheid; dat ik nog bovendien grootelijks betwijfele...’
De ongelukkige Graaf, die, zonder Tartuffe te zijn, toch onuitsprekelijk gaarne diens transacties met den Hemel zou hebben aangegrepen, vond in die laatste uitdrukking van zijn onomkoopbaren zielsvriend eene afleiding van de hoofdkwestie, die hij met drift opvatte.
‘De Heeren van Holland zullen zekerlijk wel krijten van onrecht!’ riep hij met eene bitterheid verscherpt door zijne innerlijke ontroering, ‘maar, wanneer heb ik ooit mijne autoriteit gebruikt zonder dat zij die betwistten?... Ik reken ook gansch niet op hunne tusschenkomst, noch zelfs op die van 't Hof van Holland, sinds Barneveld daarin zijne vrienden en aanhangers heeft.’
‘Uwe Lordschap gaat dan om met het denkbeeld om te procedeeren tegen den Advocaat... zonder tusschenkomst van den Hove van Holland?’ riep Gideon, opgeschrikt door dezen nieuwen blik in Leycesters plan.
‘Gij kunt wel nagaan dat zij mij tegen hun vriend en voorstander geen hulp zullen verleenen... ook zal ik genoodzaakt zijn extraordinaire procedure tegens hem te gebruiken.’
‘Wat verstaat uwe Lordschap daardoor?’ vroeg Gideon gespannen.
‘Dat ik hem rechters zal geven van mijne keuze, dat ik de forme der Engelsche wetgeving op hem zal toepassen of... indien dat hier te groote zwarigheden geeft, dat ik hem naar Engeland zal laten voeren, om dààr terecht te staan. Het is zoowel de cause der Koningin als de mijne; het is allereerst de hare waartegen hij schuldig is... zoo moge Hare Majesteit zelve daarin voorzien... Zóó ver is het er af,’ ging hij voort, voldaan

{==129==} {>>pagina-aanduiding<<}
over dien vond, en zich zelven opwindende in zijne voldoening, ‘zóó ver is het er af dat dit voor mij eene zake particulier zou wezen, of dat hier zou kunnen toegepast worden uwe strenge eischen... daaraf ik de billijkheid erken, zoo 't hier geen politieken vijand gold! Gij ziet dus wel....’
‘Ik zie,’ hernam Doctor Florensz met een diepen zucht, ‘dat uwe Lordschap wel zeer ongelukkig is, van eene consciëntie te bezitten die zich met zulke uitvluchten paaien laat... Ik zie... hier meer zelfbedrog dan ik in een Christen mogelijk achtte, diens oogen over zich zelven eenmaal zijn geopend; ik zie dat uwe Lordschap op een zondigen weg is, en dat zij het weet; maar daarover de oogen sluit, zich zelven misleidende... of indien niet, Mylord! dan... is mijn gansche arbeid omtrent u ijdel geweest en ijdel ook uwe hope, en ijdel ook mijne blijdschap; en de goede uren die ik zoo vaak dankende heb gezegend, die winst hadden kunnen zijn voor de eeuwigheid, zullen dan niet zijn geweest dan verlies, erger dan verlies, want ze zullen tegen u en tegen mij getuigen in het oordeel...; maar God zij geloofd, uwe Lordschap weet het,’ hervatte Gideon, zachter en rustiger Leycesters bewogene trekken ziende, en de smartelijke beweging waarmede hij de handen op de borst drukte.
‘Mijn God ja! Gideon, ik weet het! ik weet wel, dat deze dingen niet goed zijn, zooals gij ze beziet; ik zag mij ook liever niet tot dit uiterste gebracht, maar het is de schuld van hen die er mij toe brengen, en het moet er nu zoo mee door.’
‘Neen! zeker neen! het moet er niet zoo mee door!’ herhaalde Gideon met vastheid, ‘dit laatste zou erger zijn dan het eerste; dit zou zijn als eene verloochening, als eene opzettelijke verkrachting van de gezegende inspraak der consciëntie, als eene bespotting van de roepstem der goddelijke genade, die nog tot u spreekt door mijn mond.’
‘Ik smeek u, my friend!’ sprak Leycester met eene mengeling van ontroering en gemelijkheid, ‘vat die zake nu zoo hoog niet op; ik kan dat nu niet dragen; gij doet mij kwaad; en gij zult mij toch niet omzetten... ik wist wel dat gij het mij lastig zoudt maken... daarom had ik liefst dezen strijd vermeden, laat het nu genoeg zijn.’
‘Voor ditmaal ga heen!’ sprak Gideon met pijnlijke ironie de woorden van Festus herhalende, terwijl hem de tranen in de

{==130==} {>>pagina-aanduiding<<}
oogen welden. ‘Alleen ik zeg u, Mylord, dat uw gelegen tijd niet meer de mijne zal wezen; als gij, na deze dingen naar hartelust volbracht te hebben, mij tot u roept om daaraf vertroost te worden, geloof mij, niet uit onwil, maar uit onmacht zou ik moeten weigeren. Ik zou dan het woord der vertroosting niet konnen vinden, dat op zulk berouw toepasselijk ware...’
‘Verwenscht!’ mompelde Leycester bij zich zelven, ‘ben ik hiervoor gekomen?’... toen, of het hem nu pas inviel dat hij gaan kon zooals hij gekomen was, stond hij op, en nam zijn mantel. Gideon, die met onrust deze beweging had opgemerkt, volgde hem schielijk. ‘Ik zal u redden ondanks u zelven, ondanks uw wil,’ riep hij in overspanning. ‘Uwe Lordschap zal zóó niet van mij gaan; zij zal zich niet begeven tot moedwillige zonde, ik levende en in hare nabijheid zijnde. Ik achte mij verantwoordelijk voor hare ziel, ik zal dat niet dulden.’
‘Laat af, Sir!’ sprak de Graaf gestreng en met hoogheid. ‘Gij vergeet den eerbied dien gij mij schuldig zijt. Gij beziet de daden van een regent met de oogen van een kerkdienaar... uwe beschouwing is valsch. Het geldt hier nog wat anders dan de vrijheid en het leven van een mensch; het geldt de gansche omkeering van zaken. De ziel van der Staten weerstand eens uitgebluscht zijnde, zullen zij zich haasten mijne autoriteit te erkennen, zullen zij mij vreezen, en zij zullen er reden toe hebben, want ik heb de middelen om hen te dwingen. Holland bedwongen zijnde, zal ik voor 't eerst konnen aanvangen met een rustig en krachtig bestuur... doch... ik zie wel, gij luistert nauwelijks; gij begrijpt mijne inzichten niet; gij kunt ze niet deelen; versta althans dit, zoo ik ze u mededeele uit eene gunste der vriendschap, is het tevens omdat ik wete dus vast besloten te zijn, dat ik mijn voornemen zal uitvoeren ondanks iederen tegenstand, ondanks alles!’
De Graaf wendde zich naar de deur. Gideon, die werkelijk in zijn zielsangst ternauwernood had geluisterd, zag die beweging, en in zijne radeloosheid plaatste hij zich daarvoor, als zou hij door andere dan zedelijke kracht Leycester kunnen wederstaan, en het hem mogelijk zijn den kloeken krijgsman den uitgang te betwisten.
Leycester zag hem aan, trok de schouders op en glimlachte. Gideon kleurde, en sloeg de oogen neder; hij voelde zich door

{==131==} {>>pagina-aanduiding<<}
beschaming getroffen. Hij stortte zich aan Leycesters voeten, en zijne knieën omvattende:
‘Verschooning, Doorluchtige Heer, ik ben raad ten einde; ik ben verbijsterd, verward... ik weet wel dat ik noch het recht noch de macht heb u tegen te staan, maar... toch ga niet heen!... hoor nog naar mij! wees genadig over u zelven! heb ontferming met mij! gij ziet in welken toestand gij mij hebt gebracht; schenk mij om Gods wil! uit gunst, wat gij oordeelt niet uit plicht gehouden te zijn. Zie af van het opzet tegen mijn landgenoot. Mijne vriendschap, mijn dienst, mijn gansche leven wordt u aangeboden tot dank voor dat offer.’
‘Sta op, Sir!’ sprak Leycester met koele waardigheid, ‘gij hebt gelijk; gij zijt buiten u zelven; gij verliest de bezinning. Ik wist niet, dat Doctor Gideon Florensz zijne vriendschap verkocht, ware 't ook tot den hoogsten prijs. Ik voor mij hechte daaraan te veel om die zóó te nemen; wat gij straks niet hebt konnen schenken, moet ik nu afwijzen... Sta op, ik wil u zoo niet voor mij zien.’
En Gideon stond op; maar geschokt, maar verbrijzeld, maar verslagen tot in het diepste zijner ziel.
Hij had bijna de bewustheid verloren van zich zelven en van zijne verhouding tot den Graaf; alles warrelde hem voor de oogen; het duizelde hem in 't brein. Slechts één vast denkbeeld kon hij nog vasthouden: Leycester moest niet heengaan, en toch de Graaf drukte den vinger op den deurklink.
‘Gij meent dat ik dit zóó laten zal!’ riep hij in verwildering, ‘dat ik niet zal heengaan tot Barneveld, om hem te zeggen dat hij zich dekke tegen uwe plannen!’
‘Neen, Gideon!’ hernam Leycester met sterken nadruk, ‘dat zult gij niet doen, dat weet ik beter; want die plannen hebt gij nu verstaan uit mijn eigen mond, en dit waarborgt mij, dat ze bij u veilig zijn. Gij hebt van mij geloofd, dat ik uw karakter niet wist te schatten; dit blijk van vertrouwen durf ik u geven; ik zal u niet eens verbieden tot hem te gaan; want ik weet, dat gij het toch niet zoudt kunnen doen.’
‘Heer mijn God! dat kan ik toch ook niet!’ riep Gideon, die de armen machteloos liet zinken en daar stond als eene verpersoonlijking der diepste moedeloosheid. Hij was verstomd, wezenloos...
Leycester had nu kunnen heengaan, zonder dat een klacht of

{==132==} {>>pagina-aanduiding<<}
een verwijt hem terughield, maar... hij deed het niet; hij zag naar Gideon om; hij zag hem wankelen... hij liep schielijk op hem toe, vatte zijn arm en ondersteunde hem.
‘Zie toch!’ riep de Graaf, half gemelijk, half met deernis, ‘in wat staat gij u zelven brengt met dit aanhouden! By Heaven, poor Gideon! gij wankelt op uwe voeten; daar hebben wij weer uw overval.’
‘Neen, Mylord, dat is het nu niet; ik ben wèl; het is alleen uwe schrikkelijke onverzettelijkheid, die mij verplettert;’ bracht Gideon uit met eene haperende stem.
‘Herstel u wat! Ik zal nog blijven,’ sprak de Graaf met goedheid, hem zorgelijk naar een stoel leidende. Genoodzaakt die hulpe aan te nemen trachtte de jonkman nog iets te zeggen met eene zachte, fluisterende stem.
‘Zit neer en zwijg!’ beval Leycester, ‘ik verlang na te denken.’
De overdenkingen van den Graaf schenen echter niet van eene kalme natuur. Bij het vuur gezeten, stampte hij met de voeten op de haardplaat, en bracht halfluid verwenschingen voort van allerlei vorm en kleur; ten laatste werd hij rustiger, liet de ellebogen op de knieën zinken, steunde het hoofd met de handen, en staarde stil en peinzend in het kwijnend vuur.
Gideon van zijne zijde hield de gevouwen handen opgeheven voor 't gelaat. ‘Heere! mijn God! Ik heb te veel betrouwd op mijne kracht,’ sprak hij bij zich zelven. ‘Ik voele wel dat geen menschenwoord hier overreden kan...’ en zijne klacht loste zich op in stil, aandachtig gebed.
Eindelijk zag Leycester naar hem om, bleef eene wijle zwijgend toezien, en riep hem toen luid bij zijn naam.
‘Mylord?’ vroeg Gideon opgeschrikt.
‘Gij hebt te sterk aangedrongen, Sir, op het bewuste punt!’ ving Leycester aan, ‘men dwingt mij zóó niet. En daarbij, met welk recht hebt gij u dat onderstaan? Gij hebt uwe bediening neergelegd; mijne vriendschap hebt gij niet aangenomen; in welke kwaliteit hebt gij u dus tot mij gewend? wat wilt ge dan eigenlijk voor mij zijn?’
Verrast door den twijfelachtigen toon, mengeling van gemeenzaamheid en strengheid, maar getroffen door eene uitdrukking van zachte zwaarmoedigheid op Leycesters gelaat, antwoordde Gideon schielijk en levendig:

{==133==} {>>pagina-aanduiding<<}

‘Ik wil trachten alles te zijn wat Uwe Doorluchtigheid van mij zal verlangen.’
‘Zoo wees mijn secretaris,’ viel Leycester in, ‘voor ditmaal,’ voegde hij er bij met een glimlach over zijne uiterste verbazing. ‘Daar is schrijfgereedschap, schrijf wat ik u zal voorzeggen.’
De Graaf ving aan met zijn eigen naam, en met een uitvoerige opsomming van alle zijne titels en waardigheden.
Doctor Florensz schreef ze neer zonder te begrijpen:
‘Aan Sir Richard Bingham, Kapitein van Hare Majesteit,’ dicteerde Leycester, en 't geen er volgde was een vormelijk tegenbevel en herroeping van alle voorgaande bevelen, besluiten of beramingen, belangende den persoon van Mr. Johan van Oldenbarneveld, en de bewoordingen waren zóó krachtig, zóó precies, zóó ondubbelzinnig, dat er geene schemering van twijfel kon blijven, of de Graaf had met zijne formule ‘want wij het alzoo begeeren’ ook zijn oprechten wil en begeerte uitgedrukt.
Gideon kon nauwelijks geduld oefenen tot zijne vlugge pen de weldadige woorden had opgeteekend, om naar Leycester toe te snellen, zich aan zijne voeten te werpen, en zijne handen te kussen met vele tranen van dankbare blijdschap.
De Graaf hief hem op en drukte hem aan zijn hart. ‘Al die blijdschap, omdat ik u dien Barneveld heb gespaard?’ sprak hij met zacht verwijt.
‘Diens leven acht ik kostelijk, Genadige Heer! maar mijne grootste verheuginge is toch niet over zijn behoud; het is dat hij dus behouden wordt! dat gij u zelven hebt gespaard; dat het goede beginsel in u heeft gezegevierd; dat mijne vurigste gebeden zijn verhoord; dat God met u is...; want, voorwaar, de natuurlijke edelmoedigheid van het harte maakt tot zulk een offer niet bekwaam.’
‘Ik moet u zeggen, dat ik mijne openlijke vorderingen tegen den Advocaat niet zal opgeven, dat ik het ook niet mag... ware 't alleen om de Koningin,’ sprak Leycester, die, na het bevelschrift onderteekend te hebben, dat samenvouwde en sloot, ‘ditmaal vreeze ik niet, dat de Staten de wettigheid van mijne zegeling zullen betwisten,’ sprak hij lachend, zijn ring afdrukkende op de was. ‘Nu schielijk, my friend, reik dit aan hopman de Maulde, die mij beneden wacht, en dat hij dien onverwijld vervordere. Sir Richard moet te vinden zijn in mijn logies op het Hof.’

{==134==} {>>pagina-aanduiding<<}

‘Zoo is er haast bij?’ vroeg Gideon gespannen.
‘Wie zal het zeggen! De tijd der uitvoering is nog wel niet bepaald; daar moet gewacht worden op mijne laatste beschikkingen, op eene schriftelijke order, die hunne verantwoordelijkheid dekt, doch... men kan niet weten... Sir Richard is een ondernemend man, en hij heeft met zich lieden, die gewoon zijn mijne intentiën uit te leggen naar hun geest...’
‘Lieden, die in de overtuiging verkeeren, dat ze uwe Lordschap welgevallig zijn, zoo zij... zekere bevelen voorkomen?’ vroeg Gideon in onrust.
Leycester zuchtte en knikte toestemmend.
‘Zoo is het bijna zeker, dat ze moed zullen vatten tot zulke daad te gelegener tijd!’ riep Doctor Florensz in klimmenden angst, ‘en de nacht is een gelegen tijd voor duistere daden, en wij naderen middernacht, Mylord! Zoo vergun mij dit kostelijk bevelschrift niet uit mijne handen te geven en zelf te gaan.’
‘Gij hebt gelijk; ga! maar dan dien ik met u te gaan, want alleen zoudt gij zwaarlijk toegang verkrijgen...’
Gideon had zich reeds vaardig gemaakt, en was de trappen af eer Leycester had uitgesproken, wenkte de Maulde, dien hij in de gelagkamer zag zitten, en ijlde zijne herberg uit, de smalle zijstraat in, die zijn naaste weg was naar de oostelijke Hofpoort. Leycester volgde met de Maulde. Een paar bedienden met lantaarnen gingen voor, eenige soldaten van de lijfwacht vormden de achterhoede.
De stevige en geregelde stap des Graven verkreeg welhaast eenig voordeel op de onzekere gejaagde schreden van Doctor Florensz, en toen Leycester hem eens had ingehaald, kostte het den eersten moeite genoeg diens forschen tred bij te houden. Gelukkig was het een korte tocht. Er was veel Engelsch krijgsvolk op de been, zoowel bij de Hofpoort, als rondom Leycester's logies en aanhankelijke gebouwen. Men scheen den Graaf te kennen, doch tevens zijn wensch om onopgemerkt door te gaan, want men verleende hem en zijn gevolg zwijgend den toegang, doch bewees hem geene krijgseer.
Terwijl hij zijn verblijf binnentrad, vroeg de Graaf naar Sir Richard Bingham en hopman Pescarengis.
‘Ze zijn de stad ingegaan met den Secretaris Junius!’ werd hem geantwoord.

{==135==} {>>pagina-aanduiding<<}

Gideon werd doodsbleek op het hooren van Cosmo's naam, en hij wierp den Graaf een blik toe, vol diepe smart en verwijt.
Leycester sloeg de oogen neer, maar riep luid bevelend tot zijne officieren: ‘IJlt ze na! dat ze terugkeeren, onverwijld, zonder aarzelen! op hun hoofd, op het uwe, zoo zij zich iets aanmatigen tegen deze orders,’ en in zenuwachtige drift ontrukte hij Gideon zijn bevelschrift, om het af te geven aan den strikten hopman Mordaunt.
Binnen weinige oogenblikken waren er afdoende maatregelen genomen. De Maulde en Mordaunt vergezeld van eenige soldaten en fakkeldragers togen de stad in, zich richtende naar de wijk, waar men vermoedde dat de afwezenden waren heengegaan.
Leycester en Gideon waren samengebleven in de holle bovenzaal. De Graaf wierp zich neer op een rustbed en sloot de oogen, terwijl hij de lippen opééndrukte.
Gideon, uitgeput van vermoeienis, hield zich staande tegenover hem, en liet het hoofd rusten tegen de gebeeldhouwde kolommen van den hoogen schoorsteenmantel.
Onder de spanning der verwachting zwegen beiden, Doctor Florensz sloeg met innige belangstelling Leycester gade, wiens gelaat meer dan eens van uitdrukking wisselde; wat hij opmerkte, scheen hem aan te wijzen, dat hij den Graaf niet aan zijne overdenkingen moest overlaten. Hij ging tot hem, knielde neer bij het rustbed, en fluisterde met al de zachtheid der bezorgde liefde: ‘Mylord! God geve dat gij u niet overweldigen laat door gedachten en wenschen, die in tegenspraak zijn met uwe Christelijke daad...’
‘Stil, Gideon! stil!’ riep Leycester opspringende, ‘want daar zijn zij, wij gaan het nu weten!’
Werkelijk hoorde men een gerucht van wapenen en voetstappen in de benedengang, en weldra werd de deur van de bovenzaal opengeslagen en Sir Richard Bingham stormde binnen, gevolgd door Cosmo Pescarengis en de Secretaris Junius.
‘Mylord! het moge uwe Lordschap in Gods naam behagen mij te onderrichten, hoe ik deze order moet verstaan, die mij verhindert de inhechtenisneming ten uitvoer te leggen!’ sprak Sir Richard wild en stout, terwijl hij Leycester het bevelschrift voorhield.
‘Verhindert! geloofd zij God!’ sprak Gideon, de gevouwen handen ten hemel heffende.

{==136==} {>>pagina-aanduiding<<}

‘Maar, Sir! gij ziet wat het is; een tegenbevel,’ antwoordde Leycester wat verstrooid; hij was zeer bleek geworden en drukte de beide handen op de borst, als om eene overmachtige aandoening te bedwingen.
‘Dat kan geen ernst zijn,’ hervatte Sir Richard stoutmoedig...; toen, Leycester meer naderend, sprak hij zacht en alleen hoorbaar voor dezen en voor Gideon, die dicht bij de rustbank was blijven staan: ‘Ik meene uwe intentie te vatten, Mylord! gij wilt in uwe kwaliteit de verantwoordelijkheid niet dragen van dezen handel, van dáár uw tegenbevel... maar uwe Lordschap begeert immers toch dat wij overigen doortasten? Alleen ik moet u adverteeren, dat er ditmaal eene kans is verloren gegaan, die wellicht nimmer wederkeert.’
‘Die ook niet weder moet worden gezocht!’ hernam Leycester overluid en nu met vastheid.
Gideon haalde diep adem. Zielsangst had hem aangegrepen bij de nieuwe verzoeking, waarin de Graaf werd geleid, maar dit vast en ondubbelzinnig antwoord stelde hem gerust.
‘Uwe Doorluchtigheid is dan besloten hare weerpartijders en naamschenders en die der Koningin ongestraft te laten?’ vroeg Sir Richard met ergernis.
‘Neen, Sir! maar wij zijn besloten onze eer en die der Koningin op andere wijze te handhaven, dan door... uw aanslag! Er blijft ons, Goddank, nog de openlijke, ridderlijke weg!’
‘Uwe Excellentie zal zien, hoe zij daarmede vaart bij deze burger-staatslieden,’ sprak Sir Richard spijtig. ‘Dus, zult gij nooit uwe satisfactie verkrijgen.’
‘Het zij zoo, Sir! Wij geven onze wrake in Gods hand, die alle ongerechtigheid zal oordeelen!’ hernam de Graaf met een blik van zelfvoldoening naar Gideon omziende.
‘Dat kàn geen meenens zijn! Ik begrijp er waarachtig niets van,’ fluisterde Junius Cosmo in, die naast hem stond.
‘Ik wél!’ hernam deze, het oog op Gideon richtende, ‘ik begrijp nu alles, en ik zie dat ik gelijk had in mijne aarzeling, omdat wij geene schriftelijke bevelen hadden.’
Sir Richard, door de beweging van Leycester opmerkzaam geworden, zag nu voor het eerst Doctor Florensz.
‘Uwe Lordschap schijnt zoo snel niet te kunnen rijden, of... de theologanten weten haar in te halen,’ sprak hij scherp, ‘ik

{==137==} {>>pagina-aanduiding<<}
verklaar mij nu zeer goed, Mylord! waarom het mij niet beter gelukt is uwe intentiën te raden...’
‘Ik ontsla u voortaan van de moeite er naar te gissen, en bovenal van de zorg ze te voorkomen,’ hervatte de Graaf met strakke waardigheid; ‘ter contrarie bevelen wij u en alle overigen wel ernstelijk aan, u simpellijk te houden aan onze klare en bestemde bevelen.’
Sir Richard werd vuurrood van spijt en ergernis.
‘Dan moet ik toch Uwe Doorluchtigheid onderdanig verzoeken, vooruit een meer kennelijk onderscheid te maken tusschen de bevelen die zij wil gehoorzaamd zien en die... welke zij niet wil gehoorzaamd zien,’ hernam hij bits.
‘Sir Richard,’ voegde Leycester hem toe. ‘Ik wist wel, dat het u ditmaal zwaar zou vallen uw spijt te beheerschen. Gelukkig voor u weten wij, dat uw hart even trouw is als uwe tong scherp. Intusschen moeten wij u aanraden de laatste beter in te binden in onze tegenwoordigheid.’ - De toon waarop dit gezegd werd, scheen Sir Richard te doen besluiten den raad te volgen.
Hij boog zich en trad zwijgend ter zijde, doch niet zonder een boozen blik op Gideon te hebben gericht.
‘Gij kunt allen gaan, mijne Heeren,’ beval de Graaf, ‘wij verlangen naar onze ruste.’
De drie Heeren verlieten de zaal, Sir Richard met groote drift, Cosmo langzaam en nadenkend, en nog even naar Doctor Florensz omziende. De secretaris Junius ook, zag nog eens naar dezen om, onder voorwendsel van den Graaf te groeten; maar er lag in den opslag van zijn oog eene sluwheid en eene vinnigheid, die van vrij slechter beteekenis was dan Binghams ruwe toorn. Gideon ook wilde volgen.
‘Gij blijft!’ sprak Leycester, hem de hand op den schouder leggende, op een toon van gezag, alsof hij zeggen wilde: ‘Ik heb u duur genoeg gekocht om een recht op u te hebben.’
Gideon voelde, dat Leycester gelijk had en dat hij blijven moest. ‘De mensch heeft schikkingen des harten, maar het antwoord der tong is van den Heer!’ dacht hij bij zich zelven, en stelde opnieuw de schouders berustend onder het zware juk.



{==138==} {>>pagina-aanduiding<<}

IX. Waarin nogmaals van Huibert Berck wordt gehoord.

Wij onderstellen bij onze lezers eenige nieuwsgierigheid naar de faits et gestes van Huibert Berck. Wij kunnen echter geen heldenfeiten mededeelen. Wij moeten voornamelijk spreken van eene reisontmoeting die hij had. Bij den tocht over de rivier trof hij samen met twee heeren, die tot de deputatie hadden behoord uit den Hove van Holland, aan den Graaf van Leycester gezonden. Het waren de Raadsheeren Casembroot en van Wijngaerden. De laatste, ofschoon door zijn ambt te 's Hage gevestigd, was Dordrechtenaar van geboorte, en had dààr het grootste deel zijner familie, was zelfs aan de Taks verwant, en kende den jongen Berck van aanzien. Hij groette hem dus, en vroeg hem naar zijne moeder; maar de jonkman was slecht gestemd voor de wisseling van eenige alledaagsche hoffelijkheden. Wèl was hij uiterlijk kalm en bedaard, zooals Mevrouw Berck hem beschreven had, maar zijne kalmte zelve ontstond uit eene exaltatie, die het hem onmogelijk maakte zijne gedachten ook slechts een oogenblik af te wenden van de oorzaken waaruit zij ontsprong. De eenzaamheid zijner kerkelijke opsluiting, de gesprekken met Doctor Florenz hadden daarbij zijn geest eene zekere godsdienstige richting gegeven, veel verschillende van zijne vroegere onbekommerde levensopvatting, en zoo bracht hij onverwijld het samentreffen met van Wijngaerden en Casembroot in verbinding tot zijne eigene voornemens, en sprak daarop tot zich zelven: ‘Dat is Gods vinger! dat is de zekerste weg en de snelste ook!’
‘Scheelt u iets, neef?’ vroeg van Wijngaerden.
‘Ik ben wèl, Achtbare Heer en neef! alleen wil me zeggen of ge wel voldaan zijt over uwe ontvangst bij Zijne Excellentie?’
‘Dat 's nu eene vraag, jonkman, die... we zijn hier in eene publieke veerschuit... en op zoo iets kan ik u niet antwoorden,’ sprak hij zacht en verlegen.
‘Indien niet, zeg me ten minste of gij in de occasie zijt den Advocaat van Holland te spreken spoedig na uwe komst te 's Hage.’
‘Dat spreekt wel vanzelve; ik zal met den Advocaat te besogneeren hebben,’ hernam van Wijngaerden wat kort.

{==139==} {>>pagina-aanduiding<<}

‘God zij geloofd! vergun me dan de reize tot Rotterdam met u voort te zetten.’
Dat werd toegestemd, en te meer: ‘omdat mijn arme jonge neef wat wonderlijk in 't hoofd is; 't zou zorgelijk zijn hem alleen te laten,’ fluisterde van Wijngaerden Casembroot in.
Maar toen de reis werkelijk werd voortgezet, moesten zij toch toestemmen, dat Huibert zeer goed wist wat hij deed, en zijne zaken gansch niet kwalijk had beleid.
Hij verzekerde zich eerst van hunne goede gezindheid jegens den Advocaat, waaraan nauwelijks te twijfelen viel, en verhaalde hun toen alles, wat hun te weten noodig was om Barneveld te kunnen waarschuwen en te overtuigen. Ook niet meer dan dat, want hij was te zeer doordrongen van het gewicht zijner roeping zooals hij het noemde, om door een overhaast uitstorten van alle zijne ontdekkingen de oorzaak te worden van gebeurtenissen die op het lot van zijn vaderland allergevaarlijkst konden ingrijpen.
Als Leycester, door de plotselinge openbaring zijner geheimste handelingen, voornemens en intrigen, zooals Huibert die had opgevangen en moest uitleggen, den haat en het wantrouwen der geheele natie op zich vereenigd zag, bleven hem slechts twee wegen over: die, om geweld te gebruiken tegen den openbaren wanhopigen weerstand van Holland: dat was burgerkrijg; of die, om onder zulke indrukken, onverwijld naar Engeland af te reizen, en de Koningin, reeds zoo slecht gestemd voor de Hollandsche belangen, te bewegen tot het opzeggen van hare hulpe en bondgenootschap. Dat was voor Engeland wellicht de vrede met Spanje; dat kon voor Nederland zijn een reddeloos terugvallen in de macht van Spanje, als de laatste zwakke hulpbronnen tot het voeren van den oorlog waren uitgeput, en de verdeeldheid der provinciën alle hoop op een zelfstandig volkbestaan zou hebben verijdeld. Dat alles berekende Huibert Berck wel niet zoo trek voor trek, als het hier is uitééngezet, maar hij vatte het onbestemd, doch levendig genoeg, om voorzichtig te zijn en zich te onthouden. Te Rotterdam scheidde hij zich van het gezelschap om nu meer rustig zijn tocht naar Amsterdam voort te zetten. De beide Raadsheeren hadden gewild, dat hij zich met hen naar den Haag zou begeven, en zelf er den dank van den Advocaat ontvangen voor zijn belangrijken dienst, maar Huibert sloeg het af. ‘Hij, minder dan iemand, mocht om des danks wille dienen,’ sprak hij ern-
{==140==} {>>pagina-aanduiding<<}
stig, ‘en zijn beste loon zou zijn in Barnevelds redding en in hun volstrekt stilzwijgen van zijn persoon. Zijne veiligheid vorderde dit,’ zeide hij, ‘en hij wilde nu tot geen prijs weer gevangene zijn... niet uit kleinhartigheid, maar om redenen...’ had hij er bijgevoegd. Dat afscheid, iets geheimzinnigs in zijne houding en woorden, bracht de raadsheeren in twijfel, ten deele omtrent zijne getuigenissen, ten deele omtrent zijne voornemens en gedragingen. Waarom werd hun slechts 
de helft der waarheid medegedeeld? want er werd iets bedekt, daar waren ze zeker van en zou het wel waarheid zijn of... was het slechts overdrijving daarvan... uit verbittering over zijne gevangenschap?
In elk geval was het zaak den Advocaat kennis te geven van 't geen zij wisten, al oordeelden zij dat de zaak niet van zoo dringende haast zou zijn als de jonge Berck zich verbeeldde. Zij zetten daarom hunne reize voort, zooals zij zich eerst hadden voorgesteld, met genoegzamen spoed, maar toch niet met die ijlende haast van Doctor Florensz, en schoon ze vroeger dan deze Dordrecht verlaten hadden, kwamen ze een paar uren later te 's Hage binnen, maar vergezeld van een tochtgenoot die hen heenzette over iedere verdere overweging, of men al dan niet den Heer van Barneveld zou durven storen in eene nachtelijke ure, met zulke berichten. Die tochtgenoot was de President Nicolaï, Heer van Benthuizen, die terstond na het gehoor op eigene gelegenheid naar Rotterdam was gereden, zich dààr eenigen tijd had opgehouden en nu later met zijne vrienden samentrof op eene der pleisterplaatsen tusschen die stad en den Haag. Hij vooral had, om het zoo eens uit te drukken, een zwaar hoofd over den stand der zaken; de toorn van Leycester kwam hem bedenkelijk voor, en zijne afreis met zooveel krijgsvolk, al wist men dan ook dat de Algemeene Staten hem daartoe aangezocht hadden, kon eene bijbedoeling hebben, waarvan men de uitkomsten niet moest afwachten. Te Rotterdam liepen zonderlinge geruchten van toebereidselen, die er in Vlissingen werden gemaakt, om personen van kwaliteit of consequentie naar Engeland over te brengen, en toen de onrust van den President, door de mededeelingen van zijne vrienden, bijna tot zekerheid werd opgevoerd, hield hij hun voor, dat men onverwijld en zonder eenige aarzeling zich naar den Advocaat moest begeven en hem alles communiceeren; hetgeen geschiedde. Het had te laat kunnen zijn, als wij weten; de eigenlijke strijd op leven en

{==141==} {>>pagina-aanduiding<<}
dood werd voor hem gestreden in die ure, en volgehouden tot op de overwinning door Gideon Florensz; maar toch... Barneveld, overtuigd dat Leycester oorzaak genoeg tegen hem had, en ‘lettende (als hij zelf zegt) op 't gene zijne predecesseurs - Mr. Jacob van den Eynde, in den jare 1568 onder Alba, en Mr. Paulus Buis, - bij extraordinaire wege van apprehensie onder 't gouvernement van den Grave van Leycester bejegend was, heeft hij dadelijk zijn voorzijde staat en woonplaats verlaten, de Heeren Staten van de redenen van dien adviseerende.’
Zijn vertrek, of eigenlijk zijne vlucht, bleef dus geen geheim, kon dat ook niet blijven uit aanzien van zijne persoonlijkheid en van zijn ambt; maar het is waarschijnlijk, dat zijne vrienden over de aanleiding er van onder elkander het stilzwijgen zullen bewaard hebben en de oorzaak liever lieten vermoeden dan vaststellen, zoolang de Graaf aan 't bestuur en in Holland was. Men fluisterde elkander zoo wat in van ‘een mislukten aanslag,’ maar men preciseerde niets; al had men dat kunnen doen, het ware geen zaak geweest, omdat de ruchtbaarheid zijner voornemens zelve, den Graaf kon uittergen ze openlijk en met geweld door te zetten. Wat zou hem daarin hebben gehinderd? Aan de macht om openlijk te handelen ontbrak het hem althans niet, en hij had personen genoeg om zich heen, bekwaam en gezind om nevens geweld list te bezigen. Barnevelds partij noemt Leycesters voornemen een aanslag, maar het is dan toch altijd geweest een aanslag zonder begin van uitvoering; ze voeren geen enkel bewijs aan dan hunne vrees, hunne vermoedens, gegrond op zijne groote en gerechtigde verbittering. Zij noemen den aanslag mislukt, waarom? omdat Barneveld den Haag had verlaten, en zich naar Delft had begeven? Was Delft dan onbereikbaar voor Leycester? Het is waar, Delft was eene versterkte stad, maar Heraugiéres lag er binnen met zijne compagnie uit Sluis, en zijne gehechtheid aan de Leycestersche partij is genoegzaam gebleken. De Graaf had meer dan tien vendelen Engelsch krijgsvolk bijéén tusschen Maaslands-Sluis en Delftshaven. Wie zou op dat oogenblik en onder die omstandigheden den Gouverneur-Generaal de intrede betwist hebben in eenige stad van Holland met zooveel en onder zulk gevolg als hij goedvond? Waarom dan is er niets gebeurd, hoewel men uit alles ziet, dat het misnoegen van den Graaf niet was bevredigd, en dat hij er zeer rond

{==142==} {>>pagina-aanduiding<<}
en openlijk voor uitkwam tegen ieder die het hooren wilde?
Waarom anders, dan omdat deze werkelijk van zulke persoonlijke wraakneming heeft afgezien; omdat hij geen geweld heeft willen gebruiken, omdat hij zich door betere inspraak heeft laten leiden dan die van den toorn. Zeker bleef hij nog hoop behouden op eene openlijke en wettelijke voldoening, die hij achtte dat men hem schuldig was. Ook in die verwachting zou hij teleurgesteld worden, gelijk in bijna iedere zijner wenschen, staande zijn verblijf in Holland.
Barneveld getuigt zelf, dat hij niet enkel zijne woonplaats had verlaten, maar zelfs zijn ambt had neergelegd.
In hoever dit werkelijk zijne bedoeling zij geweest, hebben wij niet te onderzoeken; genoeg is het te weten, dat de Staten van Holland de diepe overtuiging hadden van zijne onmisbaarheid, en een besluit namen te zijner gunste, dat in volstrekte tegenstelling was met Leycesters eischen.
Bij dat besluit werd den Advocaat van Holland beloofd: ‘indemniteit van alles wat hem buiten of bij wege van Justitie zou overkomen, of waarmede hij bezwaard of belast mocht worden, ‘'t zij bij wat wegen of middelen hetzelve zal mogen wezen, en de Staten, steden en Leden den Advocaat voornoemd, daarin zullen voorstaan, en van alles houden kosteloos, en geïndemneerd, achtervolgens generale Resolutie.’
Een besluit dat ze hem schuldig waren, als die zich in hun dienst had blootgesteld aan den uitersten toorn van den Gouverneur-Generaal, ja van de Koningin van Engeland zelve, wier geheime bedoelingen hij had onderkend, aangewezen en tegengewerkt. Het is merkwaardig, dat Barneveld zich in zijn proces van 1619 voornamelijk op deze beloften en resolutiën beroept, als uit kracht van welke hij behoort verschoond te blijven van alle extraordinaire procedure en rechters, en het vervult met somberen weemoed, als men er moet bijvoegen dat dit beroep vruchteloos is geweest. Alzoo verzwakt de kracht der besluiten van een hoog en achtbaar staatslichaam, met het verflauwen der indrukken die ze ingaven, met het verjaren der diensten die ze hebben uitgelokt, met het verminderen der schuldige dankbaarheid!
Alzoo, wat beveiligde tegen Leycester, en wat wij door Leycester te midden van zijn hevigsten hartstocht geëerbiedigd zien, kon niet meer veiligen onder Maurits, al werd het beroep van den

{==143==} {>>pagina-aanduiding<<}
grijsaard op de geldigheid der sauvegarde van Holland door meer dan veertigjarigen dienst gesterkt?
Barneveld, die met de zekerheid der indemniteit, alles tegen Leycester durfde ondernemen wat hem voor het welzijn en het overwicht der Provincie Holland noodig dacht, tot zelfs een justitiemoord toe, (zooals wij later zullen aanwijzen) Barneveld, in 1619, als gunst afsmeekende om door ordinaire rechters, volgens den gewonen loop van het recht, gevonnisd te mogen worden, zonder die gunst te verwerven, is ons een droevig toonbeeld van menschelijke ondankbaarheid, maar tevens eene leerrijke onderwijzing van de gerechtigheid Gods, die alle onrecht oordeelt en wreekt te Haren tijde, en menigmaal door werktuigen die de strenge billijkheid van Haar oordeel treffend doen uitkomen.
Het spreekt vanzelve dat Leycester niet onkundig kon blijven van Barnevelds vlucht. Onder zijne edellieden en officieren was Sir Richard Bingham de éénige, die moed nam hem die mede te deelen en, als men denken kan, niet op de meest verschoonende wijze.
‘De Advocaat moet gewaarschuwd zijn geweest van de intentiën Uwer Doorluchtigheid,’ durfde Junius uitbrengen met eene arglistige bedoeling.
‘Door wien uwer dan?’ vroeg Leycester droog, ‘sinds ik ze niet heb medegedeeld dan aan hen, die geroepen konden worden ze uit te voeren?’
‘Oh! Mylord! wij, wij allen hebben te groot leedwezen van deze uitkomst om verdacht te kunnen worden,’ hervatte de secretaris met de zelfbewustheid der onschuld, ‘maar... daar is... Doctor Gideon Florensz, die in uw vertrouwen deelt, en die...’
‘Te hoog staat om door uw lagen haat bereikt te worden, damned rascal!’ viel Leycester uit. ‘Doctor Gideon Florensz is de éénige onder u allen, van wien ik weet dat hij niet schuldig zou kunnen zijn!’ eindigde hij met een blik vol diepe minachting op zijne vertrouwelingen, zonder hen evenwel in te lichten van de gronden waarop die vaste overtuiging berustte.
Hij had de edelmoedigheid Gideon geene enkele vraag meer te doen op dit punt, hetgeen dezen de moeielijke keus bespaarde tusschen het verhelen der waarheid of het blootgeven van Huibert Berck. De laatste was nu echter op iedere wijze buiten het bereik van Leycesters gramschap. Hij had Amsterdam en het huis van

{==144==} {>>pagina-aanduiding<<}
zijn oom Tak veilig bereikt; maar de overspanning die hem tot daartoe had bezield en opgericht gehouden, wreekte zich op ontzettende wijze: toen het de vraag was meester Gillis te onderrichten van 't geen er met hem was voorgevallen, en waarom hij tot hem kwam, wist hij niet hoe te beginnen. Hij kon het niet zonder eene schets te geven van de omstandigheden die hem in Leycesters gevangenis hadden gevoerd, eene schets dus van zijn roekeloos toegeven aan de inblazingen van hartstochtelijke liefde en hartstochtelijken haat, beide den koelen, ernstigen man even vreemd, evenzeer tegen, evenmin durfde hij aanvangen met het einde, met Leycester aan te klagen van verraad; eer hij het uitsprak, meende hij zelfs in het klare, kalme oog van den eerlijken, strengen man de afkeuring te lezen, die den verrader trof van eens anders bespiede geheimen.
‘O! mijn God oom! zie me zóó niet aan, en geef mij geloof, ik ben geen spie, ik ben een martelaar!’ had hij uitgeroepen, eer hij nog een woord had kunnen zeggen.
‘Gij zijt een kranke! mijn zoon,’ had meester Gillis gezegd, ‘en u past allermeest ruste. Daar heerscht wat verwarring in uwe denkbeelden, en ik wil niets van u hooren voor gij meer bezadigd zijt.’
‘Helaas! Huibert voelde het onder den ijselijken zieleangst, dat zijn oom waarheid sprak; hij voelde het naderen van den ijzingwekkendsten jammer, waartoe een mensch kan veroordeeld worden op deze aarde, en waarvoor God ieder onzer genadiglijk moge hoeden; hij voelde het opkomen der krankzinnigheid. Het drukkend wicht van de geheimen die hij met zich droeg, en het huiverend opzien eener edele inborst tegen 't geen hem ondanks iedere uitspraak der vaderlandsliefde eene laagheid dacht, bracht een strijd in hem voort tusschen plichten en plichten, waartegen zijne zielsvermogens, door velerlei slingering van hartstochten geschokt, dreigden niet bestand te zijn; de uitbarsting moest volgen, toen hij stond voor den stipten leidsman zijner jeugd, om van diens onkreukbare goede trouw, door den haat zelfs niet om te koopen, het oordeel te hooren over zijne gedragingen. ‘Waar zijne verachting mij voor verrader heeft gebrandmerkt, zal ik niet meer kunnen leven... en toch ik moet spreken, zal Holland niet verengelscht worden.’ In dezen cirkel woelde de ongelukkige om, zonder zich daaruit te kunnen loswringen. Het ineenzinken van het lichaam bracht

{==145==} {>>pagina-aanduiding<<}
gelukkig eene heilzame afleiding teweeg. Oom Gillis, die niets had willen hooren, had een arts gehaald, dat geene nuttelooze voorzorg bleek: eene hersenkoorts openbaarde zich en teisterde het jonge lichaam tot sloopens toe; maar de afmatting van het lichaam dempte de verwildering van den geest, en de reddende hand der natuur, de helpende der kunst, maar bovenal Gods goedgunstige zegen, weerden het onheil af, welks dreiging reeds de allervreeselijkste marteling was geweest. Intusschen kan men zich voorstellen dat de dreigende beschuldigingen in het ijlen der koorts tegen Leycester en de Engelschen uitgeroepen, door niemand voor iets meer werden geacht, en daarop geenszins gehecht, zelfs toen de geruchten uit 's Hage er mee in overeenstemming waren. En Huibert zelf, toen hij, langzaam herstellende, bewustheid herkreeg van zich zelve, geraakte aan het twijfelen over 't verleden, wist nauwelijks meer te scheiden wat drogbeeld zijner fantasie was geweest of reine waarheid, en durfde daarbij 't geen hij er voor hield, niet dan omzichtig, niet dan twijfelend uitspreken, en het werd aangehoord met meer goedwillig medelijden, dan met vertrouwen. Als Cassandra's weeën over Troye, mochten zijne inspraken over 't geen Holland dreigde geen geloof vinden... dan toen men de waarheid kon tasten. Zóóver was het echter nog niet, en Leycesters geheimen bleven dus zoo goed als gespaard. Huibert onverdacht, werd niet achtervolgd, en Gideon behoefde geen uitvlucht te bedenken om den jonkman te veiligen; de gedreigde onheilen waren dus van aller hoofden afgeleid.
Maar de regeeringszaken waren er toch niet mee geschikt en de Gouverneur-Generaal was er niet mee geholpen. Deze voelde het diep en levendig, toen de waardige Kanselier van Gelderland, geroepen tot de netelige taak om hem daarover te onderhouden, de nieuwe bezwaren en de nieuwe verwarringen schetste, die er waren ontstaan door Barnevelds plotselinge verwijdering.
‘'t Is zijn kwaad geweten dat hem van hier wegdrijft, nu hij mij komen ziet,’ had de Graaf half minachtend, half wrevelig uitgeroepen.
De Kanselier had de schouders opgehaald, terwijl hij antwoordde dat het hier minder de vraag was naar de oorzaken om te zien dan de gevolgen te keeren, en die gevolgen waren hoogst ongunstig.
De leden uit het Hollandsche Staten-collegie hadden achtereenvolgend 's Hage verlaten. Er heerschte eene volkomene

{==146==} {>>pagina-aanduiding<<}
stagnatie in de werking van dat lichaam; de zittingen waren geschorst; de plaats waar ze zouden gehouden worden bleef onbestemd, en het was geweest om de werkzaamheid van dit collegie te bevorderen, om daarvan vruchtbare besluiten te erlangen, dat de Graaf zich naar 's Hage had begeven! Dat bracht verwarring, verlamming, onbestemdheid ook in het algemeen bestuur. In den Haag heerschte de diepste verslagenheid; alle vrienden en partijgenooten van den Advocaat waren in de grootste perplexiteit, zonder dat de partij van den Gouverneur-Generaal er eenigszins door gebaat was of van eene zegepraal kon roemen. Op geheim aandrijven van Barneveld had de jonge Graaf Maurits den Haag mede verlaten, nadat hij zich door een zijner edellieden bij Leycester had laten ontschuldigen wegens dienstzaken die hem opriepen. De bijzondere Gouverneur der Provincie Holland liet aldus een zoo belangrijk punt als 's Gravenhage, in 't harte van Zuid-Holland, over aan de ondernemingszucht en den intrige-geest van den Algemeenen landvoogd. Ziedaar een bewijs dat men van die beiden dan toch eigenlijk niet zooveel duchtte als men uitgaf, of dat men Leycester zòòzeer vreesde, dat men er het hoofd bij verloor. Inderdaad, wat zou den laatsten belet hebben nu een coup d' état te wagen, zich te behelpen zonder de Staten van Holland en zonder den particulieren Gouverneur, die in panischen schrik voor hem weggevloden waren? Na al het kwaad dat men van hem wachtte en van hem uitriep, is het wel vreemd dat hij het niet heeft ondernomen, en daar hij deze gelegenheid niet heeft gebruikt om ingrepen te doen in hunne vrijheden, als ze van hem vreesden, is het, dunkt mij, bewezen dat hij althans geene bedoeling had tot verandering hunner staatsinrichting, al was het ook dat hij zijn gezag daardoor en daarboven erkend wilde zien en geëerbiedigd. Hoe dat ook zij, hij was meester van het terrein, en wij zien niet dat hij er misbruik van 
heeft gemaakt; wij verwonderen ons allermeest dat hij niet ruwer heeft doorgetast. Dat moet gelegen hebben aan de verdeeldheid onder zijne raadslieden, en zijn gehoor geven aan de meest bezadigdsten, omdat het goede beginsel in hem strijd voerde tegen het kwade, en de zege behield in oogenblikken van beslissing, ten koste van zijn belang, en dat hij, hoe heftig en opvliegend ook, tegen de uitersten van geweld en geweldenarij heeft opgezien, en dan gehoor gaf aan beter beraad. Hij

{==147==} {>>pagina-aanduiding<<}
toonde zóó weinig gezindheid partij te trekken van de afwezendheid des Graven Maurits, dat hij Valke en Loose naar Delft zond om hem tot terugkeeren uit te noodigen; als bijzonder Stadhouder was het de plicht van Maurits te verschijnen bij het opontbod van den Algemeenen landvoogd, en toch, zijne raadslieden durfden hem ingeven te weigeren.
Wij zoeken den Graaf van Leycester op in 't oogenblik dat hem van die weigering kennis was gegeven.
‘Wel! Kanselier, wat zegt gij daartoe?’ vroeg hij dezen met bitterheid, ‘zóó vergeet men hier wat men mij schuldig is.’
‘Alle gezag is wankelbaar te dezer dage, Mylord! de Staten van Holland zenden commissie op commissie aan hun Advocaat om weer in de vergadering te komen, en toch hij weigert...’
‘Ik meende dat de Advocaat zijn ambt had neergelegd.’
‘Zijn ontslag is niet aangenomen, Mylord.’
‘Dat is niet vreemd; hij is de ziel van hun opstand tegen mij... maar het verscheelt mij niets, of de Staten desobediëntie lijden willen van hun loontrekkenden raadsman; de Stadhouder van Holland is mij rekenschap van zijne handelingen schuldig, en ik zie zeer wel waarop dit toegaat.’
‘De roep gaat in den Haag dat de Graaf van Nassau in vereeniging met den Graaf van Hohenlo een exploict zal doen in Zeeland om eene afleiding te maken voor de grenzen,’ merkte een der Hollandsche leden van den Staatsraad aan.
‘Van zulke ondernemingen diende ik dan toch vooraf kennis te dragen,’ zei Leycester.
‘De jonge Graaf van Nassau is Admiraal, en 't geldt hier, zoo ik meene, zeezaken,’ ontschuldigde de vorige spreker.
‘Hij behoort ze te beleiden met mij, als wien 't oppergezag toekomt in krijgszaken! Doch hunne handelingen, hoe onbehoorlijk ook, zijn me niet nieuw, Mijnheer van Brederode... en ik zie nog wat anders, in dat gewaand exploict te water... Ik zie een toeleg om mijne troepen uit Maasland en Delftsland te verdrijven, die ik niet meen terug te trekken om de vroegere vertoogen der Staten op dit punt. Ik acht ze dààr noodig en ze zullen er blijven... en dat de Graaf van Nassau en zijne raadslieden toezien; dat hij niet aanvange wat ik heb gemeden... een treffen tusschen het Hollandsche en Engelsche krijgsvolk. Met mijn wil zal geen Engelsch soldaat Hollandsch bloed ver-
{==148==} {>>pagina-aanduiding<<}
gieten; maar zoo de troepen der Koningin hier worden geattaqueerd, hebben mijne Kapiteinen order zich te verdedigen... dat Hohenlo's vrienden en Barnevelds aanhangers daaraf zelf de gevolgen berekenen, en de toepassing maken... Wil hun dit aandienen, Mijnheer van Brederode, ik weet, dat gij veel correspondentie met hen hebt.’
De Raadsheer van Brederode, blijkbaar ontzet, boog zich zwijgend en vertrok.
Bardesius, die in den laatsten tijd veel door den Graaf was gebruikt geworden, en die gewoonlijk nogal gunstig werd aangehoord, nam nu het woord om te zeggen, dat de Staten van Holland die aantuiging op het punt der troepen hadden gedaan, ter gonste van het arme landvolk, dat deerlijk gekweld en verarmd werd door de inlegering der soldaten.
‘Ik ben mijn volk eenige goede verzorging schuldig, vooral bij de slechte soldij die hun gewordt; ik kan de nieuwelings ontscheepte troepen niet tusschen lucht en aarde laten zweven; huisvesting en mondkost komt hun toe, maar indien ze onbehoorlijken overlast doen, dat men het klage en bewijze, de plegers zullen gestraft worden; overigens zullen ze niet lang meer overlast doen, erntfeste Bardesius... ik ga om, met het voornemen om ze naar Engeland terug te zenden. Mylord North en Mijnheer Beale staan op hun vertrek om van mijnentwege eenige zaken aan te dienen aan Hare Majesteit, en zullen vertoonen dat ze hier niet meer noodig worden geacht tot het voeren van den oorlog.’
Daar was iets zóó dreigends en dubbelzinnigs in den toon zoowel als in de uitdrukking van Leycesters gelaat, dat alle aanwezigen, meest leden van den Staatsraad, benevens Menin, en een ander lid uit de Algemeene Staten, zich door eene onbestemde onrust voelden aangegrepen.
De Pensionaris van Dordrecht sprak het uit.
‘Uwe Excellentie! alle getrouwe patriotten verkeeren hier in groote vreeze dat Uwe Doorluchtigheid zich tot haar vertrek bereidt... moeten wij deze woorden omtrent het terugzenden der hulptroepen als een der ongunstige voorteekenen beschouwen?’ vroeg hij ootmoedig.
‘Master Menin, het spreekt vanzelve dat ik de Koningin heb moeten berichten hoe de zaken hier staan, en hoe sober een

{==149==} {>>pagina-aanduiding<<}
respect ik hier geniete, en hoe schrale hulp, en hoe machtig de tegenwerking is, maar aangedrongen op mijne terugroeping heb ik nog niet. Hare Majesteit zal zelve beslissen... of ik hier langer op dezen voet blijven kan... en of ik hier nog tot iets nut ben.’
‘Indien Uwe Excellentie het op deze wijze voorstelt is het antwoord niet twijfelachtig!’ hernam Menin in de uiterste mismoedigheid. ‘Ik bidde haar dus in den naam der Algemeene Staten, en mede in dien der Staten van Holland, voor zoover ik ze vertegenwoordige ter dagvaart, laat deze cause niet varen, geef deze trouwe gewesten, steden en personen en de goede zaak der religie niet alzoo prijs...’
‘Ik verzeker u, Master Menin, dat ik niet dan op het uiterste dit werk uit de hand zal leggen, dat ik des Heeren heilige cause achte... doch op het uiterste zal het moeten zijn; gij allen die daarin iets vermoogt, zorgt dat het niet daartoe kome.’
‘Ik houde mij overtuigd, Mylord, dat er in deze oogenblikken eene zoodanige consternatie is heerschende onder allen, groot en klein, dat zelfs uwe tegenstanders er op denken Uwe Excellentie goed contentement te geven, opdat zij moge blijven en niet heengaan, en opdat we niet eenigszins door gebrek aan bijstand jammerlijk aan den pays, of aan den vijand vervallen, dat al één is.’
‘Zoo dringt aan, dat mij met den kortsten antwoord geworde van de verschillende gewesten omtrent mijne remonstrantie en bijgevoegde voorstellen; ik kan de bezending aan H.M. niet langer verschuiven.’
‘Het antwoord van Gelderland is ingekomen!’ sprak de Kanselier.
‘Wel dan! erntfeste Heer! hoe luidt het?’
‘Uwe Doorluchtigheid vergunne mij een gehoor onder vier oogen om 't Uwe Excellentie aan te dienen.’
‘Dat is u toegestaan, Kanselier. Mijne Heeren van den Staatsraad en der Staten-Generaal, gij kent mijne opiniën, voorziet uwerzijds op 't geen u past... Ik ben van meenens voor een paar dagen naar Dordrecht te keeren. De gelegenheid des tij ds, en de absentie van sommige leden laat mij niet toe vooralsnog een dag te bepalen tot het bijeenkomen van den Staatsraad; tot zoolang vaart wel, weest Gode bevolen!’
‘Spreek, erntfeste Heer,’ hervatte Leycester, zoo ras hij met

{==150==} {>>pagina-aanduiding<<}
Leoninus alleen was, ‘hoe luidt het antwoord van Gelderland?’
‘Ik achte het te zijn naar uwe meeste voldoening, Mylord, zoo wat het punt uwer autoriteit belangt als op dat der misverstanden en der financiën... Zooals Uwe Doorluchtigheid wel raden zal, ben ik er in geraadpleegd; 't geen echter niet heeft konnen beletten, dat men zich over den vrede wat sterker uitdrukt, dan Uwer Excellentie vermoedelijk welgevallig zal zijn.’
‘Hoe bedoelt gij dat, Kanselier?’
‘Die van Gelderland verklaren ‘dat zij noch met Spanje, noch met de Roomsche kerk, noch met valschen afgodsdienst eenigen vrede begeeren, maar op een Christelijken vrede hopen, waarmede hunne consciëntiën, lijf, goed en bloed bewaard blijven, en bidden daarom met de andere Staten-Generaal, dat Hare Majesteit de Souvereiniteit der Vereenigde Provinciën goedgunstiglijk aanvaarde.’
‘Wel, Achtbare Heer, die verklaring klinkt goed; ik zelf die in den mond gegeven hebbende zou ze niet anders konnen inrichten.’
‘Dat verblijdt mij, Mylord, schoon de oprechtheid mij dwingt er bij te voegen dat het mij bevreemdt. Ik meende uit alles te moeten opmaken, dat Uwe Excellentie in deze oogenblikken de noodwendigheid van den vrede voor deze landen ongemeen dringend acht.’
‘Gij zegt dat, Kanselier, uit gevoeligheid over de propositie die ik Valke en Menin heb laten doen in uwe absentie, en zonder uwe voorkennis. Ik kan u dat niet ten kwade duiden, en ben zelfs verwonderd dat gij u niet eerder over dit poinct hebt uitgesproken.’
‘Ik heb opzettelijk vermeden het aan te roeren, Mylord, omdat ik wel vreesde dat Uwe Excellentie daarin mijnerzijds gevoeligheid zou zien. Ik hoop haar echter, zoo door mijne gedragingen als door mijne behandeling van de zaken, de overtuiging gegeven te hebben, dat mijne huidige wijze van zijn in niets differeert met de vroegere... Heeft Uwe Doorluchtigheid die overtuiging?’
‘Ja voorwaar, en ik erken het; het heeft mij verrast; ik had u beloofd, geene zaken van gewicht af te doen in uwe absentie... veel min tegen uwe opiniën. God die mij hoort, weet dat ik niet anders heb kunnen handelen... doch ik heb zorge gehad dat ik daarmee mijn trouwsten en schrandersten raadsman van mij had afgekeerd.’

{==151==} {>>pagina-aanduiding<<}

‘Mylord Graaf, zoo uwe handelwijze die uitwerking op de mijne had konnen hebben, zou daarmee bewezen zijn dat ik geenszins uw trouwe dienaar was. Een weldenkend liefhebber van 't vaderland gaat geene partijschappen steunen, omdat hij eigene inzichten en opiniën verworpen ziet. Ik heb in mijn lang leven vele Prinsen en potentaten gediend en op gelijke wijze als Uwe Excellentie zien ageeren... mijn raad vragende, en daarna volgende hun eigen gevoelen... zonder daaruit nog te besluiten, dat zij wijzer hadden gedaan met het contrarie van dien. En wat belangt het overhaaste vredesvoorstel, Uwe Excellentie heeft daaraf de gevolgen gezien, die niet meer zijn te remediëeren... hare beweegredenen kenne ik nog niet genoegzaam om ze te kunnen beoordeelen.’
‘Mijne beweegredenen, Kanselier! wel, die liggen voor oogen. Behalve het verlangen der Koningin om te weten hoe men hier over de kwestie dacht, oordeelde ik dat zulk een voorstel strekken moest om die van Holland te bewegen hun devoir te doen jegens mij, en Hare Majesteit in deze hachelijke oogenblikken geen oorzaak tot misnoegen te geven, en om het zoo eens uit te drukken geen recht tot het verlaten hunner cause... Ziedaar, wat ik van die propositie had gewacht, en wat zij ook had moeten voortbrengen, zoo het die van Holland werkelijk om iets beters te doen ware geweest dan mij te contrariëeren, en zoo Menin, die overigens fijn genoeg is, zijn verstand had gebruikt in 't uitéénzetten van mijn voorslag!’
‘Ik versta nu wel wat uwe meening zij geweest, Doorluchtige Heer, doch... had ik de eere gehad vooraf door u geraadpleegd te zijn geworden, ik zou u gewaarschuwd hebben, dat zulk doel niet ware te bereiken, door dit middel... maar aangezien het reeds gefailleerd is... achte ik het beter daarover geene nasprake te houden, en liever te zien hoe de kwade uitkomste nog ten goede is te leiden, 't welk allerminst geschieden kan, Mylord, door een ijverig dienaar als Menin hard te vallen, omdat hij niet heeft kunnen uitvinden, wat hem vermoedelijk slechts zal zijn te raden gegeven.’
‘Wie zegt dan ooit zulke bedoelingen ronduit, Kanselier! maar dit althans had men van mij kunnen weten, en boven alles moeten in 't oog houden, dat ik niets zoo dringend achtte dan het doorzetten van den oorlog in alle vigueur; zoo waarachtig als ik

{==152==} {>>pagina-aanduiding<<}
leve, Achtbare Heer, ik gaf drie vingers van mijne hand, om daartoe de middelen te hebben.’
‘Zoo differeert Uwe Excellentie daarin grootelijks met de Koningin.’
‘Waarom met de Koningin!’ vroeg de Graaf met een fellen blik.
‘Omdat de sprake gaat, dat Hare Majesteit op het punt staat om naar de propositiën van den Prince van Parma te luisteren.’
‘Niets meer daarvan, Mijnheer, dat is onwaar, dat is een der lasterlijke uitvindsels van Barneveld.’
‘Het zijn berichten, die van buitenslands herwaarts indringen,’ hernam de Kanselier droogjes.
‘Die berichten zijn valsch en worden vermoedelijk gegeven om de troublen alhier te vermeerderen.’
‘'t Is daarom dat ik ze uwe Lordschap aandiene, want ze doen hare cause ondenkelijke schade.’
‘De verspreiders er af moeten strengelijk gestraft worden, of ik zwere u de Koningin zal het ten kwade nemen.’
‘In Utrecht is te dezer dagen eene publicatie afgekondigd, die de doodstraf dreigt aan elk, die ook zelfs maar het punt van den vrede aanroert in 't openbaar. In Gelderland desgelijks, en in alle steden van Holland waar Uwe Excellentie volkomene autoriteit houdt, zooals bij exempel tot Dordrecht, en hier te 's Hage, kan hetzelfde worden gedaan... alleen, Mylord, het onderdrukken van der luiden tong is nog niet het veranderen van der luiden opinie, en indien deze gezegde kondschappen waar zijn, dan, Mylord, baat het zeer weinig, die, ware 't ook door het plengen van bloed, voor onwaar te verklaren. De waarheid zit in de lucht, en baant zich door de poriën den weg tot de hoofden, tot de harten.’
‘Maar dàt wat gij denkt is geene waarheid, zeg ik u, en het zal geene waarheid worden.
De Kanselier wilde iets zeggen.
‘Ik zwere het u bij God Almachtig!’ sprak de Graaf met zekere drift en met de hand tot zwijgen wenkende.
De grijze staatsman zag den Graaf aan met droeven twijfel, boog zich en verstomde.
Hij wilde gaan.
‘En is dat alles, wat gij mij vanwege Gelderland hebt aan te dienen?’ vroeg Leycester.

{==153==} {>>pagina-aanduiding<<}

‘De gemachtigden zullen Uwer Excellentie morgen het schriftelijk antwoord behandigen,’ sprak Leoninus, die moeite scheen te hebben om zijn gewonen kalmen en deftigen toon te bewaren.
‘Wat antwoordt finaallijk het Hof van Holland op mijne vertoogen?’
‘Ik heb mij bij den President van der Mijle verbonden een afzonderlijk gehoor voor hem aan te zoeken om Uwe Excellentie daarop te dienen.’
‘Zeer wel, ik zal hem hooren; maar het zal niet konnen zijn voor Maandag eerstkomende; ik reis morgen in de vroegte naar Dordrecht terug; ik meene er den Zondag te vieren.’
De strakke trekken van den grijsaard namen eene opmerkelijke ironieke plooi.
‘Uwe Excellentie denkt in dezen oogenblik aan het vieren van den Zondag?’
‘Ja, Kanselier; het kan wel zijn dat dit uwe bevreemding wekt; ik voor mij sta er op gezet mijn Christenplicht te houden.’
‘Zou Uwe Excellentie niet kunnen goedvinden den Heer van der Mijle nog dezen avond te ontvangen?’ sprak Elbertus Leoninus, zonder op die aanmerking te antwoorden.
‘Onmogelijk, Kanselier; ik heb voor vandaag genoeg van de bezigheden; wij vorderen toch niets; zachts dat ik wat op mij zelven denke; ik wacht Doctor Gideon Florensz bij mij, om met mij de Schrifture te bespreken... ik weet wel, dat er behoeften zijn waarop uwe wijsgeerte met kleinachting nederziet, doch... ze gelden bij mij daarom niet minder.’
‘Mijne wijsgeerte, Mylord, buigt zich voor het argument van uw Christendom!’ sprak Leoninus, nam zijne zegels en papieren op en verwijderde zich.
Leycester verliet de groote raadzaal en begaf zich naar een der vertrekken voor zijn bijzonder gebruik ingericht.
Nauwelijks zag de Kanselier zich buiten Leycesters tegenwoordigheid, of hij sloeg de handen boven zijn hoofd inéén, halfluid uitroepende: ‘Algoedheid, wat mensch is dit!’ - Zoo men dat van den Kanselier mogelijk kon achten, zou men bijna gezegd hebben dat hij in wanhoop was.
‘Wat staat me te doen?’ vervolgde hij bij zich zelven, ‘kan ik heengaan en de Patriae verloren geven? kan ik blijven, in den blinde rondtastende om veellicht mijns ondanks het land aan

{==154==} {>>pagina-aanduiding<<}
den vijand te helpen voeren? Neen, ik moet weten, eer ik hierin verder ga.’
Toen, besloten het voorvertrek uittredende, wendde hij zich aan een der hofbedienden.
‘Wijs mij de kamer van Doctor Gideon Florensz.’
‘De Welwaarde Heer komt daar juist aan met Il Signor Capitano!’ sprak de bediende, nadat hij een paar stappen was voortgegaan.
Terstond ging Leoninus op hem toe, nam zijne hand en zeide: ‘Gij gaat naar Zijne Excellentie?’
‘Nog niet, Achtbare Heer, ik meende hier een half uur over te brengen met mijn vriend...’ hij wees op Cosmo.
‘Zoo geef mij den tijd die u rest. Het belangt wichtige zaken.’
‘De Kanselier van Gelderland doet mij zulken voorslag niet iederen dag!’ sprak Gideon, Cosmo aarzelend aanziende.
‘Maar ge gunt mij toch mijne schade op u te verhalen?’ sprak Cosmo, terugtredende.
‘Kunnen wij hier ongestoord blijven?’ vroeg de Kanselier even rondziende.
‘Daar zal ik voor zorgen!’ sprak de Piémontees, en liet hen samen.


X. Een komplot van den kanselier.

‘Geleerde Heer Doctor, mijn wellieve pleegzoon, gij weet dat ik u liefheb, en in hooge estime houde, dat ik nevens, ja boven mijne kinderen, op u de verwachting mijner grijsheid heb gebouwd,’ ving de Kanselier aan, zoo ras zij alleen waren, met die deftige vormelijkheid hem eigen, ‘en toch... ik heb zware zaken tegen u op het harte, die er af moeten eer ik meer kan zeggen.’
‘Belangt het weer den kerkedienst en hare dienaren?’ vroeg Gideon, wat onaangenaam getroffen door die laatste wending.
‘Het belangt den dienst van den Graaf, den dienst van het vaderland, daartoe gij de handen met mij moet samenleggen...’
‘Achtbare Heer!’ viel Gideon in, wat schielijk en wat verschrikt, ‘ik moet u vooraf doen opmerken, dat ik mij incompetent heb verklaard om in staatszaken gebruikt of ook zelfs geraadpleegd te worden.’

{==155==} {>>pagina-aanduiding<<}

‘Ja, dat weet ik! maar gij kost ook weten, dat gij mij met die versierde zedigheid niet blinden zoudt!’
‘Het was geene zedigheid, Heer; het was... goed beraad, als ik mij dit eens mag toeëigenen.’
‘Met dat goed beraad zijt gij ter zijde gegaan, en hebt aan alle incompetente, eergierige, eigenbatige indringers den voortred gelaten, die wel gretig zijn geweest om gebruikt en geraadpleegd te worden.’
‘De Kanselier van Gelderland moet zwaar belast gaan onder den druk der omstandigheden; want hij gebruikt niet zijne gewone billijkheid. Ik zie Mylord niet zoo slecht omringd als die optelling schijnt aan te duiden. Ik zie allernaast Zijne Excellentie den waardigen Doctor Elbertus Leoninus...’
‘Die niet overal tegelijk kan zijn; wiens raad daarbij niet genoeg ingang vindt, omdat hij zekere dispositiën mist, die de Graaf bovenal zoekt, die hij in u zou gevonden hebben. Had hij u naast zich gehad, dan zou hij zich niet aan schijn hebben vergrepen, dan zou hij niet naar de kerkdienaren hebben omgezien.’
‘Ik geloof toch niet, dat zij beschuldigd mogen worden met hetgeen daar in uwe absentie is gebeurd, en dat noch uwe noch mijne instemming kon hebben,’ zei Gideon met zekere vastheid.
‘Doch waartegen gij hadt behooren te waken, zoo gij de Patriae hadt liefgehad, en niet verkozen hadt u zelven te verdiepen in onvruchtbare beschouwingen over het bovenaardsche.’
‘Moet dan al het wicht van ieders schuld en van aller faute juist op mijn beladen hoofd worden neergelegd?’ verzuchtte Gideon smartelijk, maar zich hervattende, sprak hij met meer kalmte: ‘Ik kan uwe beschuldiging met gerustheid afwijzen, erntfeste Heer. Ieder heeft zijne bepaalde roeping. Wat zoudt gij zeggen, zoo men u kwam betichten van fouten in 't krijgsbeheer begaan? Dus mij, in den Staat. Daar waar gij bedoelt was nu eenmaal mijne plaats niet.’
‘Uwe plaatse niet! Gij hadt voor Zijne Doorluchtigheid moeten wezen, en kunnen zijn, wat Marnix van Aldegonde is geweest voor Mijnheer den Prins...’
‘Met oorlof, waardige Heer! uwe ingenomenheid met mij verblindt u zonderling omtrent mijne gaven en vermogens... Ik ben Marnix niet, en Mylord van Leycester...’
‘Dat hij de Graaf Willem van Oranje niet is, behoeft ge me

{==156==} {>>pagina-aanduiding<<}
niet te zeggen; dat verschil zou alleenlijk uwe taak wat verzwaard, niet veranderd hebben; dàn hadt ge met recht van hooge en wichtige roeping kunnen roemen.’
‘Het gewicht van de mijne drukt me voorwaar reeds genoeg... Ik ben voor uwe hooge zaken niet bekwaam. Ik ben uwer wereldwijsheid ontwend, ik zou mogen zeggen ontwassen... Ik ben niets dan een dienaar van 't Evangelie; ik wil, ik mag, ik kan niets daarnevens zijn, om niet te zeggen dat ik dit het hoogere achte... Mijne roeping richt zich niet tot den Staatsman, maar tot den mensch... en... alschoon te roemen mij niet oorbaar is... toch mag ik zeggen, met de hand op het harte en God dankende voor de hulpe, in die roeping ben ik getrouw geweest tot hier toe.’
‘Ik wist niet, dat die beiden zoo scherp vanééngescheiden waren als gij daar stelt; ik meende dat het Christendom werd gezegd te zijn de zuurdeesem, die alles wat des menschen was, behoorde te doordringen, bijgevolg ook zijne staatkunde.’
‘Hoe kan het toch zijn, Achtbare Heer, dat gij, deze dingen alzoo goed wetende, weigert ze voor u zelven aan te nemen?’
‘Waartoe? indien ik bij 't gebruik daaraf exempel ging nemen aan de Christenen die het aanbevelen.’
‘Mijn vader! dit is te... te... hard,’ sprak Gideon getroffen.
‘Mijn zoon, mijn vriend! gebruik toch uw oordeel en neem dit niet voor u; ik zeg dit voor de anderen.’
‘Ik kenne mij niet zóóveel beter dan de anderen, dan dat 't geen hen treft, mij niet zou deeren; doch zie ook niet op ons; zie op Onzen Heer, die heeft ons een exempel nagelaten, zóó volkomen...’
‘Dat het onnavolgbaar is, als onbereikbaar, waarom dan ook menigte van Christenen, zonder daartoe de poging te wagen, simpel zich dekken met Zijn naam, en onder dat deksel achten veilig te zijn; terwijl min verwaten luiden liefst hun eigenen weg gaan, zonder het goddelijk tot hun profijt naar de aarde te trekken of daarmee den wedstrijd te wagen.’
‘Gun mij u te bewijzen, dat u slechts één ding ontbreekt om een van Zijne naaste en trouwste volgers te wezen.’
‘Dat is onnoodig; ik wil niet gevleid zijn.’
‘Dat zou ook niet juist mijn toeleg wezen, wellieve Heer en vriend... ter contrarie...; want hetgeen u ontbreekt is niet te

{==157==} {>>pagina-aanduiding<<}
verkrijgen, dan langs den diepen weg van streng zelfonderzoek die als vanzelven tot ootmoed zal voeren.’
‘Die weg moet lang zijn; wij hebben nu den tijd niet dien te gaan, mijn volijverige welwaarde!’ viel Leoninus in, wat ironiek, doch zonder toorn. ‘Onze omweg was reeds te wijd. Ik heb u rekenschap gevraagd over zekere daden van den staatsman, op wien gij gezegd wordt invloed te oefenen, en gij antwoordt mij met de ontwijking, dat gij alleen roeping hadt aan den mensch...’
‘Verschoon mij, Achtbare Heer; gij verzet eenigszins de kwestie. Gij hebt van mij geëischt, dat ik mij naast den staatsman zou stellen als leidsman zijner daden; en ik heb gezegd, dat dáár niet mijne plaatse was, en dat ik mij ééniglijk had te wenden aan zijne consciëntie. Dat heb ik gedaan, waar het voegelijk en doenlijk was.’
‘Met welke vrucht dan, als er te Dordrecht kuiperijen worden gesmeed, waardoor mijne eerlijke negotiaties te 's Hage als ondergraven worden. Als men er omgaat met voornemens waardoor mij, die voor het recht van den Gouverneur-Generaal strijd en strijden moet, het schaamrood op de wangen wordt gejaagd...; als... de politieke vijandschap de Passiën aanzet tot geweld...; maar genoeg; de dingen, die ik zou moeten zeggen, zouden u dus vreemd klinken, dat gij toch niet zoudt gelooven.’
Gideon glimlachte zwaarmoedig. ‘Ik betwijfel of gij mij nieuws zoudt melden, erntfeste Heer... Zoo gij naar vruchten vraagt, ik moet zeggen, dat ze geringer zijn dan ik had gewenscht, maar toch, ze zijn er, zoo ik u de geheime geschiedenis dier laatste dagen mocht mededeelen, gij zoudt het mij toestemmen. Dat er veel gebeurd is dat anders of niet moest gebeuren, ik wete niet, doch ik vreeze het wel; noodlottig gevolg van een hinken op twee gedachten, waartegen het zwaar strijden is, en dat nooit volkomene overwinning waarborgt. Ik kan wel het mijne doen, om het gemoed van den Graaf te bereiden voor den Heer... of, om naar uwe wijze te spreken, ik kan goede beginselen helpen aangeven en vastzetten, maar ik kan niet teweegbrengen dat alle daden daarnaar onveranderlijk worden gericht.’
‘Dan behoort gij u te stellen tegen al zulken daden die daartegen strijden.’

{==158==} {>>pagina-aanduiding<<}

‘Voorwaar neen, Heer! zelfs al ware zulke waakzaamheid mogelijk, ik zou haar niet willen, zelfs niet kunnen oefenen. De persoonlijkheid van den Graaf moet zich niet oplossen in de mijne. Ieder Christen moet de werker zijn zijner eigene daden, zonderling een regent...’
‘Juist, een regent, diens fouten zoo oneindelijk veel schaden kunnen, zou ik meenen dat men den bijstand eener krachtiger zedelijkheid moest verleenen, waar men de zijne ziet flauwen, of buiten 't spoor gaan.’
‘In een extraordinair geval moge dat zijn; maar de uitzondering mag geen regel worden, of zij zou heenvoeren tot een onbehoorlijk gebruik van zedelijk overwicht, dat zeer verre moet zijn van een iegelijk onzer. Wij, dienaren der gezuiverde Kerke, hebben een beroep tot voorlichting, tot waarschuwing, geenszins tot overheersching der consciëntiën, allerminst tot het werkelijk oefenen van gezag.’
‘Ik meende voorwaar, bij den gang dien zij nemen, dat uwe Calvinistische broederen het anders verstaan. Die achten het geen zonde in de publieke zaken raad te geven, ja door hun gezag te dwingen dat men dien volge.’
‘Zij mogen voor zich zelven verantwoorden. Ik voele mij allereerst Evangeliedienaar... en ik zal mij niet laten verlokken om, buiten dat ambt tredende, de gewone gangen te volgen der wereldsche staats- en heerschzucht, veelmin het te misbruiken tot berekeningen en diensten, die slechts zouden afleiden van het doel dat ik mij ééniglijk mag voor oogen stellen... Daarom, erntfeste Heer, moet ik met nadruk verklaren, dat ik nooit het oor zal leenen tot zulke verwisseling, in hoe strengen vorm van plicht het aanzoek daartoe zich ook tot mij zou richten.’
Terwijl hij dit zeide, richtte Gideon zijne heldere oogen met eenige vastheid op den Kanselier; diens trekken bewogen zich als door eene pijnlijke aandoening getroffen. Elbertus Leoninus kleurde. De stoïcijn onderging eene gewaarwording, te sterk dan dat hij haar volkomen kon beheerschen. Gideons reine christelijke blik had eene diepte zijner ziel gepeild, waar zijn eigen oog niet was ingedrongen. De volmaakte zelfkennis is alleen het voorrecht van den Christen.
Het was werkelijk zoo; de Kanselier had altijd op Gideons erkende meerderheid hooge plannen der eerzucht gebouwd; ze

{==159==} {>>pagina-aanduiding<<}
waren feilgeslagen door zijne verbintenis aan den kerkdienst. Ze nu onder de gestalte van den kerkdienaar te zien herleven was zijne geheime begeerte, al had hij die zich zelven niet ronduit bekend. Gideon bracht haar tot openbaring.
De Kanselier was verrast en verschrikt. Zijne bedoeling van 't oogenblik was echter te rein, dan dat hij haar uit onrust over die ontdekking behoefde op te geven.
‘Sinds gij exceptiën oorbaar acht, moogt gij er eene maken te mijner gonste.’
‘Eer ik kan toestemmen, moet ik weten of het doenlijk zij. Het valt mij voorwaar niet zoo licht als het u toeschijnt, om den Graaf af te keeren van zijne voornemens of opiniën.’
‘Waar een Reingoud heeft geheerscht, zoudt gij niet konnen leiden...?’
‘Reingoud wendde zich tot de heerschende passiën van zijn meester en vond alzoo bondgenooten in diens binnenste...; de eischen, daarmee ik tot den Graaf kom, strijden daarmee, voeren krijg tegen vleesch en bloed; is het vreemd, dat mijne kans op de overwinning niet even groot is...?’
‘Zoo het licht ware te verkrijgen wat ik noodig heb, zou ik het u niet vragen. Luister, Gideon! ik sta op een keerpunt in mijn openbaar leven, en 't zal van uw goeden dienst afhangen, of ik al dan niet continueeren zal in mijn ambt bij den Graaf.’
‘Achtbare Heer!’ riep Gideon verschrikt.
‘Zoo is het!’ hervatte de Kanselier, terwijl hij zich met zichtbare matheid op een leunstoel neerzette. Gideon plaatste zich nevens hem.
‘Ik heb Zijne Excellentie gediend tot hiertoe met allen ijver, nauwgezetheid en trouwe, en ondanks alles wat mij van zijn dienst kon afkeerig maken. Overtuigd van zijn recht tot de autoriteit heb ik voortdurend getwist, met wie haar betwistten; heb ik Zijne Excellentie somtijds middelen zien gebruiken om zijn gezag te handhaven, die... niet van mijn smaak waren, doch die door den drang der omstandigheden verschuldigd moesten worden. Wat ik mij in 't vorig tijdperk heb moeten getroosten, daaraf spreke ik nu niet; maar ik heb geleden dat er gehandeld werd tegen mijn raad; ik heb mij gebogen, waar de Graaf recht tegen mijne opinie in handelde of liet handelen, de vrienden die ik aanwees voorbijging, en anderen zocht daartegen ik waarschuwde.

{==160==} {>>pagina-aanduiding<<}
Dit heeft mij toch niet afgeschrikt de hand te leenen tot alles wat dienstig was, deze hoog bedreigde cause voor zinken en algeheele neerlaag te veiligen... Ik heb de gemoederen tot bedaren gebracht in de oogenblikken van de felste onrust; ik heb de Hollandsche leden van den Staatsraad bewogen te continueeren tot hiertoe; ik heb Valke bevredigd, Menin tot den Graaf teruggevoerd; ik ben nu op den weg om door den President van der Mijle eenigszins de goede verhouding te herstellen tusschen Zijne Excellentie en de Staten van Holland, die uit aanzien van de groote verwarringen en singulieren nood tot zekere concessiën geneigd zijn... en dat alles op geen andere conditie dan dat ik het volkomen vertrouwen mocht genieten van Zijne Doorluchtigheid, niet om daarmede voor mij zelven winste, maar om hem betere diensten te kunnen doen. En toch, telken male bemerkte ik hapering in dat vertrouwen, terughouding, onwil, dubbelheid juist dààr waar het hoofdpunten geldt... Met onverstoorbare goedwilligheid heb ik dat alles aan mijn kant laten gaan tot hiertoe, wegende de goede kwaliteiten des Graven tegen zijne slechte, en wel medetellende zijn singuliere affectie en goeden ijver tot den welstand dezer landen. Doch op dit poinct ben ik nu door schrikkelijke twijfelingen overvallen... ik wilde die opgehelderd zien... het gold eerstelijk den vredehandel met Spanje, daarover zooveel strijds reeds is gevallen en daaraf ik zekerheid moet hebben, eer ik mij zelven opnieuw verbind en van der Mijle's tusschenkomst inroepe.’
‘De vredehandel met Spanje! maar het is immers bekend, hoe de Graaf dien wil beschouwd hebben? zijne remonstrantie, die toevallig onder mijne oogen is gekomen, is daarover zóó klaar, zóó duidelijk...’
‘De remonstrantie! een stuk tot zijne rechtvaardiging gesteld, en dat dienen moet om de gemoederen tot ruste te brengen, als men dààrin de naaste waarheid moet zoeken...!’
‘Ge ziet, hoe weinig ik voor uwe subtiele kwestiën bekwaam ben; ik meende, dat zoo iets eene waarachtige getuigenis der waarheid moest zijn.’
‘Dat moest ook zijn, maar ik voor mij heb mijne redenen om het daarvoor niet te houden. Ik ondertastte voorzichtiglijk naar de waarheid, werd heftiglijk teruggewezen, hield ernstiger aan, niet zonder te laten doorzien dat ik vermoedens koesterde, doch

{==161==} {>>pagina-aanduiding<<}
gereed was iedere bekentenis aan te hooren met den verschoonenden eerbied die mij paste voor zijn rang, met het oor van den medicijnmeester, die alleen de diepte der kwale wil kennen om tot hare genezing het zijne te doen, en nu, hoe eindigt het? Zijne Excellentie wijst plotseling alle verder onderzoek af door een eed... een eed, Gideon, die niet voor, maar tegen de waarheid getuigde; want...,’ de Kanselier boog zich over Gideon heen en fluisterde hem eenige woorden in de ooren, ‘en Leycester kon dat weten, zoo goed als ik, heeft dat zeker voorlang geweten, wellicht eer hij zijne remonstrantie stelde.’
Gideon was zeer bleek geworden en zuchtte diep; toch scheen hij nog de kans tot vergoelijking niet op te geven.
‘Wij kennen immers in Zijne Excellentie die rampzalige hebbelijkheid van affirmeeren of ontkennen, van dreigen of beloven, met vele zware woorden en onder aanroepinge van Gods naam, dat als zonder nadenken geschiedt, bijna niet dan eene daad der lippen, zou ik haast zeggen; wij mogen dat, zonder onbillijkheid, niet gelijkstellen met een eed die gedaan is, zooals wij dien zouden doen in allen ernst, en met volle bewustheid der consciëntie.’
‘Uwe toegefelijkheid gaat voorwaar boven mijn begrip; maar ik kan u zelfs deze verzachtende omstandigheid niet toestaan, want hij heeft gezworen in allen ernst en bij God almachtig.’
Gideon boog het hoofd in diepe verslagenheid.
‘Voor een eed moest ik teruggaan. Ik kon den Gouverneur-Generaal niet beschamen met mijne zekerheid; ik kon evenmin overgaan tot eene nieuwe proeve omtrent een ander punt, dat me zoo mogelijk nog nader ter harte gaat en nog meer hachelijk is voor zijne eere, zoo het te zijner praejudice moet worden uitgewezen. Ik moest mij simpellijk bepalen een verzoek te doen, dat hij afsloeg onder pretext; neen het was geen pretext; om de wille van uwe komst, en van zijne geestelijke behoeften... Nu vrage ik u, Gideon, met wat mensche hebben wij hier te doen! in één adem een eed tegen 't geen hij weet waarheid te zijn en van zijne zucht tot zijn Christenplicht te durven spreken...?’
Gideon glimlachte weemoedig.
‘Ik verklare mij dat zeer goed! juist de innerlijke overtuiging van zijne zwakheid en zonde moet in zulken mensche die behoefte verlevendigen. 't Is de angstkreet der ziele, die uitgaat naar heilig-
{==162==} {>>pagina-aanduiding<<}
making, bij het diep gevoel van de overmacht des vleesches die het booze volbrengt. Ik voele diep mede, ik lijde innerlijk bij iedere zoodanige struikeling, doch, ik onderkenne daarin nòg het levensteeken van het Christelijk beginsel.’
‘Ik voor mij trede met huivering terug. Ik begrijp mij niet, hoe men met heiligschennis op de lippen aan den Alwetende durft denken.’
‘Ik begrijp mij den zondaar, die voor zijn rechter vreezende, hopend toevlucht neemt bij den Vader.’
‘Mij schijnt die vrijmoedigheid roekelooze overmoed.’
‘Dat moet u zoo schijnen, achtbare Heer, die zelf nooit eenige behoefte aan de goddelijke vergiffenis moet gekend hebben... die iederen dag de som uwer plichten tegenover de som uwer daden nederlegt, en van geenerlei te kort hebt te klagen tegenover dienzelfden Alwetende. Zulke stervelingen, - ik durve ze niet... menschen noemen, daar zij met het menschelijke nauw iets anders te deelen hebben, dan het algemeene sterflot; - zulke stervelingen zijn... uitzonderingen en missen juist daarom de bevoegdheid om, naar hun ongewonen maatstaf, zwakkere broederen te oordeelen.’
‘Ik wil zoomin aangewezen worden als eene uitzondering op de menschheid als een Christen zijn van de gezegde soort,’ sprak de Kanselier met strakken ernst tot Gideon. ‘Ik heb de deugd, de matigheid en de eerlijkheid lief, maar ik wil niet op zoo zonderlinge manier overschat zijn. Als wij hierna eens den tijd hebben, moet gij mij zeggen, waarom gij mij met uwe valsche voorstelling vervolgt.’
‘Met vreugde, en terstond!’ hernam Gideon, maar eenig gerucht aan de buitenzijde der zaal dwong hem te zwijgen.
‘Ziedaar Cosmo, die zich om onzentwille moeielijkheid maakt,’ sprak Doctor Florensz, naar de deur gaande; het was werkelijk zoo; de Piémontees betwistte met duchtigen ernst en dreigende houding den toegang tot de geslotene deur, nu door Gideon geopend, aan een achtbaar en aanzienlijk personaadje, die verklaarde dat hij gewacht werd, en die uitriep, zoodra hij was binnengelaten: ‘Bylo! wat een Cerberus is uw Italiaansche Kapitein!’
‘De President van der Mijle!’ riep Doctor Florensz verwonderd.
‘Ik had dezen afspraak gegeven, in de hoop dat ik den Graaf

{==163==} {>>pagina-aanduiding<<}
genegen zou vinden hem te hooren,’ sprak de Kanselier in eenige verlegenheid. ‘Dat is niet gelukt; nu heb ik dien waardigen man aan eene teleurstelling gewaagd...’
‘Die nog wel te voorkomen zal zijn,’ hernam Gideon zacht, om niet door van der Mijle verstaan te worden. Toen luid: ‘Zijne Excellentie is op dit uur gemeenlijk aan zijne particuliere correspondentie...’
‘Ik moet u tegenspreken, my Reverend! die is afgedaan,’ sprak Leycester zelf, die van de andere zijde was aangekomen, terwijl zij hunne opmerkzaamheid gaven aan het binnentreden van van der Mijle.
‘De Graaf wacht Doctor Gideon Florensz!’ vervolgde Leycester, dezen gemeenzaam op den arm tikkende. ‘Alzoo wordt hier tegen mij samengespannen?’ eindigde hij, den Kanselier aanziende.
Geen der Heeren was bijzonder op zijn gemak, terwijl zij hem groetten; het was moeielijk uit te maken, of dit scherts ware dan wel ernst.
‘En my Reverend was ook van het komplot!’
‘Ja, Mylord! ik ben van ieder komplot, dat Uwe Excellentie waardige dienaren en eerlijke vrienden toevoert.’
De Graaf verwijderde zich van hem met eene wolk van gemelijkheid op het gelaat.
Van der Mijle zag wat strak en wilde terugtreden.
Op eens keerde Leycester zich tot dezen en ging op hem toe.
‘Mijnheer van der Mijle, wees mij wèlgekomen! het verheugt mij, dat de gelegenheid zich voordoet om u zonder omstandigheden te ontvangen. Onze jonge Doctor hier heeft mij laten wachten; hij zal nu op zijne beurt geduld moeten nemen.’
Dus sprekende begaf de Graaf zich naar het boveneinde van het vertrek, wenkte van der Mijle hem te volgen, en hield zich staande bij een antiek dresoor, waarop hij gedurende het onderhoud den arm rusten liet.
De zaal, dezelfde waar vroeger het collegie van den raad van Braband zitting hield, was groot genoeg om Leoninus en Gideon, die niet tot heengaan waren genoodigd, het blijven te vergunnen zonder onbescheidenheid. Al kwam de toon van van der Mijle's diepe en deftige stem somwijlen tot hun oor, de woorden waren niet te verstaan, de volzinnen niet te volgen, zelfs al hadden zij geluisterd;

{==164==} {>>pagina-aanduiding<<}
maar zij luisterden niet; zij voerden een gesprek, dat geheel hunne aandacht vorderde; ternauwernood konden de twee verschillende groepen elkander zien. De koperen kroonlichter, die in 't midden der zaal van de hooge zoldering afhing, scheidde hen, om het zoo eens uit te drukken, door een breeden straal van licht, dat op de beide uiteinden, waar zij zich bevonden, niet dan eene twijfelachtige schemering wierp. Ginds dan, zag men de rijzige fiere gestalte van den Engelschen Graaf zich toewenden naar de breede krachtvolle figuur van den Hollandschen Staatsman; elders, het grijze hoofd en de strakke scherpe trekken van den eerwaardigen Kanselier, tegenstelling vormende met het fijn en bewegelijk gelaat van den jongen Doctor, wiens goudblonde lokken, neerhangend over een smallen halsboord, iets eigenaardig jeugdigs hadden onder die breedgekraagde Heeren met hun achtbaar gekorte haren.
De samenspreking tusschen Gideon en den Kanselier werd fluisterend en afgebroken gevoerd, maar ze heeft toch voor ons te veel belangrijkheid om er niet naar te luisteren. Den hoofdinhoud van de wichtige toespraak des Presidents kan men te iedere stonde overzien, als men zich de moeite geeft de historie van de Hollandsche Staatsregeering na te slaan. De arme Doctor Gideon Florensz heeft voor al zijn lijden en strijden geen anderen historieschrijver dan... ons.
‘Gij begrijpt immers, erntfeste vriend, dat ik den Graaf niet onkundig mag laten van het onderwerp onzer samensprekinge?’
‘Ik wensche het zelfs, en verlang niet eens dat gij ontveinzen zult, welken indruk zijne handelwijs op mij heeft gemaakt; gij ziet wel, wij zijn niet als vrienden gescheiden; ik ben in ongunst geraakt.’
‘Uwe strakke deugd mist zoo wat de lenigheid, om zich naar der anderen zwakheid te plooien; vandààr, dat ge eer achting wint dan genegenheid.’
‘Met al uwe lenigheid zie ik u toch verwonderlijken weerstand bieden, waar gij 't passend acht, mijn jonge welwaarde!’
‘Men breekt lichter eene lans dan eene veer.’
‘Gij zult uwe veerkracht noodig hebben, dat voorspel ik u, als gij doen wilt wat ik van u wensche... wat het vaderland van u wacht.’
‘Gij ontstelt mij met al dat wichtige. Wat wacht dan het vader-
{==165==} {>>pagina-aanduiding<<}
land?’ vroeg Gideon wat onrustig en een schuchteren blik heenwerpende naar de andere zijde.
‘Maar ik zie u schroomachtig en aarzelend!’ hernam de Kanselier, ‘met zulke kleinmoedigheid zult gij zeker niet slagen.’
‘Och, gij weet niet; mijne kracht ligt immers meestal in mijne zwakheid!’ lispelde Gideon, altijd wat schuw en wat bewogen het oog naar den Graaf gewend, die echter niet omzag, ‘maar zij ligt ook in zijn volkomen vertrouwen... dat niet onkwetsbaar is...; geloof mij, daarom is 't dat zelfs dit heimelijk samenspreken mij tegenstaat.’
‘Dat kan nu niet anders, mijn zoon! alleen deze minuten zijn ons gegeven, en gij moet toch ingelicht zijn, eer gij u voor mij emploieeren kunt.’
‘Maar ik heb een onverwinnelijk opzien geëmploieerd te worden op zulke wijze; want ik zie niet in, wat Zijne Excellentie daarbij winnen kan.’
‘Het voorkomen van verlies is dunkt mij reeds winste.... winste voor zijne autoriteit.’
‘Wat zegt dan eigenlijk dat luttel gezag, waarom men zich hier zooveel strijds en moeite maakt!’ riep Gideon halfluid. ‘Is dat dan zoozeer het hoogste en het éénige dat men voor Mylord moet willen en wenschen? Ik voor mij zag hem liefst besluiten, om die eindelooze worsteling op te geven.’
De Kanselier vatte met drift zijne hand. ‘Als gij uw vaderland nog eenigszins liefhebt, Gideon, raad dan daartoe niet in deze oogenblikken.’
‘Wees gerust, achtbare Heer! ik heb u immers gezegd dat ik in deze zaken geen spreken heb.’
‘In den regel, maar... ik heb wat zorge voor uwe exceptiën... dit zult gij echter toestemmen: zoolang Zijne Excellentie gelieft de worsteling vol te houden, dient hij daarbij geadsisteerd te worden, en dan zal het u toch niet onverschillig zijn, door wie, en op welke wijze...’
‘Dat spreekt wel vanzelve...’
‘Nu dan, van uwe medewerking in dezen hangt af, of ik, en alle overige leden van den Staatsraad, die mijne opiniën deelen, onzen dienst zullen continueeren: de drie maanden, die wij aanblijven zouden, zijn reeds geëxpireerd, en kunnen toch niet eindeloos gerekt worden.’

{==166==} {>>pagina-aanduiding<<}

‘Maar Zijne Excellentie kan nu niet met nieuwe menschen werken,’ sprak Gideon verschrikt, ‘om niet te zeggen dat de nieuwe keuze allergevaarlijkst zou kunnen uitvallen.’
‘Het doet mij genoegen dat gij dit inziet... Onze herbenoeming is meer dan waarschijnlijk, doch het is zeer dubieus of de anderen zich die zullen laten welgevallen; mijn uiterste aandrang zal er noodig zijn om dit op hen te verkrijgen, en dien zal ik in gemoede niet kunnen gebruiken als ik zelf niet met exempel voorga.’
‘Doctor Elbertus Leoninus zou niet zich zelven zijn, zoo hij zich kon terugtrekken om een misverstand.’
‘Niet om een misverstand, maar wel zoo ik geene zekerheid heb dat, hetgeen men hier zegt, onwaarachtig is, zooals de Graaf openlijk heeft verklaard;’ en de Kanselier hield hem een toegevouwen papier voor.
‘Maar wat is dat dan?’ vroeg Gideon, verschrikt op het papier ziende zonder het aan te nemen.
‘Een afschrift van de geheime instructie,’ fluisterde Leoninus, ‘maar neem dan toch, Gideon, uwe weifelende houding zou achterdocht kunnen wekken.’
‘Wat zal ik daarmee?’ vroeg Doctor Florensz, nadat hij aangenomen had het papier aarzelend tusschen de vingers heen en weer schuivende.
‘Allereerst bergen!’ antwoordde Leoninus met een rustigen glimlach.
Langzaam, nadenkend, stak Gideon het tusschen de bladen van den kleinen psalter, dien hij bij zich had.
‘En dan verder?’ vroeg hij, den Kanselier aanziende.
‘Mij de zekerheid verwerven die ik noodig heb... gij alleen kunt het; want gij kunt doordringen tot in de schuilhoeken van dat gemoed, en ik betrouw mij op uw blik;’ en de Kanselier had zich diep tot hem neergebogen om nog zachter te kunnen spreken, ‘wat gij zeggen zult waarheid te zijn, zal ik voor de waarheid nemen.’
‘Verg mij dat niet, achtbare vriend! leg niet zoo groote verantwoordelijkheid op mij,’ sprak Gideon met zielsangst, ‘tot zulk onderzoek heb ik geenszins recht, en het vermogen dat ik zou kunnen oefenen mag ik tot dit gebruik niet aanwenden; dit zou zijn een vermetel indringen in de diepste en teerste staatsgehei-
{==167==} {>>pagina-aanduiding<<}
men... ik wil daarmee niet te doen hebben;’ en met zekere haast trad hij een paar schreden achterwaarts, wat opzettelijk naar Leycester heen ziende, als hoopte hij door diens tusschenkomst van zijn vervolger ontslagen te worden. Maar de Graaf hield geheel zijne aandacht op van der Mijle gericht.
‘Gij laat u beheerschen door indrukken, Gideon, in stede van uw verstand te gebruiken! zoo gij dat raadpleegt, zal het u zeggen dat gij, gij boven allen, hier gevoegd zijt tot zulk onderzoek. Of acht gij dit buiten de consciëntie om te gaan?’ en hij fluisterde hem eenige woorden in, voor ons onverstaanbaar.
‘Dat is wel zoo, erntfeste vriend; maar toch ben ik niet in mijn gemoed verzekerd, dat het mij past dit aan te vangen... dit kan mij op verlies komen te staan, van 't geen mij noodigst is te behouden.’
‘Ik heb compassie met u, mijn arme Doctor, gij zijt onder de beheersching van eene jammerlijke godheid, de vreeze!’
‘Ja!’ hernam Gideon kalm maar ernstig, ‘gij zegt waar, ik vreeze.., maar niet datgene wat gij denkt... het is mij hier niet aangewezen buiten mijne roeping te gaan en...’
‘Als die roeping simpellijk bestaat in het voeren van theologische controvers, tot meerdere stichting van Zijne Excellentie, maar zonder eenig nut in de praktijk, zoo begrijp ik dat gij weinig lust gevoelt, deze gemakkelijke zegepralen op te geven voor de hachelijke kansen van een werkelijken strijd; maar dan beklage ik het zeer, dat het mijn pleegzoon is die zich tot de eerste heeft verledigd, zonder voor den anderen bereid te zijn.’
Gideon vatte het scherpe verwijt niet op; hij wist te goed dat niet verdiend te hebben.
‘Gemakkelijke zegepralen!’ herhaalde hij met een zwaarmoedigen glimlach. ‘Zou mijn pleegvader, die mij toch placht lief te hebben, ze wel dus noemen zoo hij eenigszins kon berekenen wat ze mij kosten?’
De Kanselier, wat getroffen door dien zachten, maar diepen klaagtoon uit het harte van zijn lieveling, zag hem nu meer opzettelijk aan; de matheid zijner trekken, de vermagering van zijn voorkomen, roerde toch den stoïcijn... hij nam zijne hand, drukte die met innigheid, maar zeide alleen: ‘vergeef mij; ik weet dat ik onbillijk was; ik was het om...’
‘Door den prikkel van gekrenkt gevoel mijn besluit te ver-
{==168==} {>>pagina-aanduiding<<}
wrikken,’ zei Gideon, ‘eene beweegreden die gij de eerste zoudt zijn te misbillijken.’
‘Ik dringe niet meer... er zijn winsten die ook te duur betaald kunnen worden,’ sprak Leoninus.
‘Dat was mijne meening niet, achtbare Heer; noch voor u, noch mij kan hier de vraag zijn van de kosten... alleen...’
‘Het raakt hier Gods kerk en eer! en daarom krijgt de zaak een ander aanzien, Doorluchtige Heer!’ hoorde men van der Mijle zeggen.
De Kanselier glimlachte en stootte Gideon aan, die verwonderd opzag.
De Graaf was met den President de zaal dieper ingekomen; zij stonden nu bij de tafel, onder de lichtkroon; het voortzetten van het onderhoud tusschen Leoninus en Doctor Florensz was onmogelijk geworden.
‘Gij hebt wel gelijk, mijnheer de President,’ hernam de Graaf, ‘uit consideratie van dien moet men geduld nemen, standvastigheid oefenen, en ook met kleine middelen en geringe macht datgene ondernemen en doorzetten, waartoe groote macht en ruime middelen nauwelijks toereikende zouden zijn.’
‘Op God betrouwende, die ons tot hiertoe zoo genadig en wonderdadig verlost en uitgered heeft,’ viel van der Mijle in. ‘Hoeveel te meer dan nu, waar wij zoovele Provinciën hebben, en Hare Majesteit tot onderstand... en Uwe Doorluchtigheid als een anderen Jozua tot hulpe hebben.’
‘Bylo! van der Mijle weet zijn toon te vatten; dàt moet ingrijpen,’ dacht Leoninus, terwijl hij luisterde, maar hij vergiste zich omtrent den indruk die er was teweeggebracht, want de Graaf antwoordde:
‘Uwe woorden zijn goed, Mijnheer; en ik vertrouw van u, dat ze uit een oprecht harte voortkomen, maar, gij zijt niet de éénige met wien ik hier te doen heb, en als het dan waar is, dat er naar uwe eigene getuigenis zooveel hangt aan mijn blijven en bijstand, dan mag ik toch mijns persoons eere niet laten aantasten en schenden; mijn toorn wil ik zien te overwinnen; mijne wrake wil ik opgeven, als Christenplicht is, maar mijn naam en faam hebben hier last geleden, en die moet ik handhaven... Of zoo gij meent, dat ik mij nog door persoonlijk misnoegen laat leiden, zoo wil ik zulken raad innemen als u niet verdacht kan zijn.’

{==169==} {>>pagina-aanduiding<<}

Hij wenkte Gideon, die haastig tot hem kwam.
‘Pray, my assured friend, geef mij eens voor eene enkele maal uw gevoelen in eene openbare aangelegenheid!’
‘Voorwaar, dat is wonder... treffend!’ riep Gideon overluid, zijne innigste gedachten uitende.
‘Wat noemt gij zoo, my dear?’ vroeg Leycester.
‘Dat Uwe Excellentie zelf mij oproept tot datgene, waartoe de Kanselier in dezen eigen oogenblik mij wilde bewegen.’
‘Dat is radeloos onhandig; hij verliest de bezinning,’ dacht Leoninus, met onrust den indruk van die woorden bij den Graaf gadeslaande.
‘Indeed! en heeft hij het u toegezegd?’ vroeg deze, zich aan den Kanselier wendende, die niet wist wat hij moest antwoorden; hij voelde dat zijn pupil te zeer zijne voogdij was ontwassen om onvoorzichtiglijk te durven vooruitloopen op diens besluiten.
Gideon voorkwam snel zijn antwoord.
‘De uitnoodiging van uwe Lordschap heeft hier beslist.’
‘Zoo zijn wij den erntfesten Heere dank schuldig, dat hij, schoon onbewust van onze intentiën, die wel vooruit heeft willen steunen,’ sprak de Graaf, Leoninus strak aanziende, en op een toon die gansch niet van minzame dankbaarheid getuigde.
‘Uwe Lordschap zal den Kanselier van Gelderland beter danken, als ik werkelijk diensten zal hebben verleend,’ hervatte Gideon, een snellen blik wisselend met Leycester, hetgeen dezen deed antwoorden:
‘You are in the right... hieraf vooreerst niets meer. 't Is nu om uw raad te doen; ziehier mijn geval. Omstandigheden, te wijdloopig om u te schetsen, doch daaraf gij niet geheel onbekend kunt zijn, hebben mij verplicht eene Remonstrantie in te dienen bij de hooge staatslichamen, corporatiën en steden dezer gewesten, ter verantwoording van mijn gedrag als Gouverneur-Generaal omtrent zekere poincten. Bij gezegde lichamen en autoriteiten in 't gemeen, (de uitzonderingen die ik dankelijk erkenne daargelaten) heeft die verantwoording echter niet dat gevolg gehad, dat ik er van had mogen wachten...; de misverstanden zijn niet volkomenlijk neergelegd; het misvertrouwen is eer gloeiende dan afnemend, en het voorname effect althans, dat ik daaraf had mogen wachten, mijne rechtvaardiging van hunnent-
{==170==} {>>pagina-aanduiding<<}
wege voor al 't volk, en het straffen of terechtzetten der schuldigen aan calumnie jegens mij, is uitgebleven en zal weg eeuwiglijk uitblijven, naar ik vreeze, aangezien ik geene bewijzen heb, en men bewijzen tegens hen van mij vraagt; bovenal, omdat de rechte schuldige onbereikbaar is door zijne diensten en verdiensten. Dit zal ik moeten lijden. Doch, mijne eer voor al 't volk geschonden, mag ik dien vlek niet laten, sinds ik hier, in mijne kwaliteit gelasterd zijnde, mijn recht op gehoorzaamheid en eerbiedenis zou verloren hebben, zoo ik in die lasteringen berustende, als de waarheid er van toestemde door mijn zwijgen. Het schrijven, dat ik gericht hebt tot de corporatiën, hoven en steden, zou genoegzaam zijn tot mijne rechtvaardiging; maar het komt niet tot het volk; men is hier zonderling geheimzinnig met de publieke zaken en tracht die voor de gemeente bedekt te houden, bovenal waar ze van zulken aard zijn, als die mijner ontschuldiging waardoor de schuld van anderen kenbaar wordt. Nu kenne ik een middel om aan mijne zaak de openbaarheid te verzekeren die ik noodig heb - een middel, waardoor ik wettelijk, zonder geweld, 
zonder tusschenkomst van anderen zonder misbruik van mijne macht, mijne eere kan handhouden - een middel, dat snel en zeker zal werken, en waardoor ik herwinnen kan wat mij wederrechtelijk is ontroofd: des volks liefde. Dat middel is de drukpers... maar het wordt mij door velen ontraden; zooeven nog door den Heer van der Mijle, die meent, dat het schijnen zou alsof ik de passie der wrake was gehoor gevende... omdat hieruit leed en last zou kunnen ontstaan voor mijne tegenpartijders; wat dunkt u?’
‘Eene vraag, Mylord... De verantwoording door u bedoeld, is immers diezelfde Remonstrantie, daarin gewag wordt gemaakt van den gesustineerden vredehandel tusschen Engeland en Spanje?’
‘Juist, my Reverend!’
‘En van de valschheid van zeker berichtschrift, daaraf men zich beroemt, het dubbel te bezitten?’
‘Ook van dàt! het komt mij voor, Doctor, dat gij al vrij wel op de hoogte van onze kwestie zijt, en beter ingelicht dan ik hopen kon u te vinden.’
‘Als dàt zoo is, dan zou ik raden dat uwe Lordschap die verantwoording door den druk liet bekend maken, opdat de geheele bevolking der Vereenigde Gewesten, mitsgaders de geheele Chris-
{==171==} {>>pagina-aanduiding<<}
tenwereld, van uwe verklaringen en getuigenissen kennis mocht nemen!’ sprak Doctor Florensz, onder het spreken een van die vaste, diep doordringende blikken vestigend op zijn doorluchtigen toehoorder, die eerder eene uitdaging scheen dan een aanzien, en waartegen deze maar zelden weerstand had te bieden; maar ditmaal toch was het anders; de Graaf luisterde gespannen, zonder het oog af te wenden, en knikte welgevallig toen Gideon had uitgesproken.
Op de beide staatsmannen scheen die uitspraak eene gansch andere uitwerking te doen; de President van der Mijle verbleekte, en de Kanselier van Gelderland scheen moeite te hebben om zijne reputatie van volkomene gelijkmoedigheid op te houden; hij drukte de lippen opeen om een uitroep van schrik te weerhouden, en schudde afkeurend het hoofd. En niet vreemd. Datgene, wat Gideon raadde, was door meest alle leden van den Staatsraad afgekeurd, met uitzondering van de Engelsche Heeren. Verscheidene personen van aanzien, leden uit de Algemeene Staten zoowel als de Staten van Holland, hadden op het vermoeden, dat de Graaf met het voornemen omging zijne Remonstrantie en bijgevoegde brieven door den druk te laten verspreiden onder het volk, zich in de weer gesteld om hem daarvan te doen afzien; men had zelfs zijne Engelsche raadslieden en gunstelingen daartoe in den arm genomen. Elbertus Leoninus had het ten sterkste ontraden, en de President van der Mijle was aan het eind van zijn gemeenzaam onderhoud daarop, zooals Leycester zelf getuigde, nogmaals teruggekomen, in de hoop van hem op dit punt gunstig te stemmen. Men denke zich dus den indruk van eene uitspraak, die zoo geheel in tegenstelling was met die wenschen, en die vooruit als beslissend kon worden beschouwd.
‘Wat dunkt u van onzen nieuwen raadsman, Kanselier?’ vroeg Leycester, kwelziek in zijn triomf.
‘Doorluchtige Heer, als zijne verdere raadgevingen van gelijke sterkte zijn, en van gelijke vermetelheid, dan acht ik het zeer gelukkig dat Uwe Excellentie niet de gewoonte heeft genomen hem te gebruiken,’ antwoordde Leoninus.
‘Gij hoort het; de Kanselier geeft u op staanden voet uw ontslag,’ fluisterde Leycester lachende Gideon in; maar geen glimlach op diens gelaat bewees dat de scherts hare eigenaardige werking deed.

{==172==} {>>pagina-aanduiding<<}

‘De Kanselier is niet in de conditie om de diepte van ernst te vatten, die ik heb gelegd in mijne raadgeving aan u,’ was het antwoord, hoorbaar voor Leycester alleen, die zich nu aan van der Mijle wendde: ‘En gij mijnheer, wat zegt gij?’
‘Ik begrijp, dat Uwe Excellentie, die reeds zoo wel besloten scheen, van nu aan onwrikbaar zal zijn in haar voornemen; maar ik beken, dat ik van dezen jongen geachten dienaar der Kerke eene beslissing had gewacht, waarbij beter werd gelet op de plichten van een Christelijk regent.’
‘Een Christelijk regent, mijnheer van der Mijle, behoort naar mijne opinie zich openlijk te zuiveren van eene openlijke betichting... ik heb zelf in mijn kleinen werkkring te veel ervarenis van de ondenkelijke schade, die men ook anderen toebrengt, bij te groote lijdelijkheid onder suspiciën, daaraf men bij machte is zich te zuiveren, dan dat ik den Gouverneur-Generaal, - aan wiens naam en eere in deze oogenblikken zoo onberekenbaar veel hangt, ja, naar uw eigen getuigenis meer dan het welzijn der Vereenigde Gewesten - zelfs het heil en de welstand der Kerk! - dat ik dezen een anderen raad zou kunnen geven, dan die het snelst en het zekerst zijne eere herstelt, en alzoo meest zijner waardigheid past. Het schijnt mij toe, dat lijdzaamheid hier zwakheid zou wezen, en dat er vlekken zijn, die een persoon van zulke kwaliteit en importantie niet op zich mag laten kleven waar hij in zijne consciëntie ten volle verzekerd is dat ze ten onrechte op hem zijn geworpen.’
Leoninus had opmerkzaam geluisterd, en begon Gideons intentie te verstaan, toen hij hoorde met welk eene uitdrukking deze zich aan Leycester richtte, toen hij die laatste woorden uitsprak.
‘Ik heb die verzekerdheid, my Reverend! dus genoeg hieraf!’ viel deze in, een weinig de wenkbrauw fronsende. ‘Mijnheer de President, gij hebt juist geoordeeld, het blijft nu bij mijn vroeger besluit.’
De achtbare van der Mijle boog voor den Graaf ten teeken van berusting, maar zich tot Gideon wendende sprak hij ernstig:
‘Alzoo gaat hier, door uw toedoen, opnieuw die gevaarlijke volksbeweging zich verheffen, die na 't verlies van Sluis het leven heeft bedreigd van mannen, die, al mochten ze dan dwalen in hunne middelen, het toch goed met het vaderland hebben gemeend.’

{==173==} {>>pagina-aanduiding<<}

‘Die emotiën onder het volk hebben zich in den laatsten tijd juist tegen Zijne Excellentie gekeerd, en bedreigen nu, wie dier partij aanhangen; ze zijn alleen te bekampen, door gelijke middelen als waardoor ze zijn ontstaan,’ gaf Doctor Florensz ten antwoord, ‘en gij zult het met mij eens zijn, mijnheer van der Mijle, dat het wenschelijk ware, zoo hetgeen eens de satisfactie van Middelburg heeft uitgelokt, nóg werd voorkomen door eene werkelijke uitvoering der gemaakte overeenkomst.’
‘Dat acht ik zóó wenschelijk, Doctor, dat ik van mijne zijde geresolveerd ben al het mogelijke te doen om het daartoe te brengen, aleer zijne Excellentie tot dien uitersten stap komt van zich aan de Gemeenten te richten.’
‘Doe daarin al wat uw invloed uitwerken kan, Achtbare Heer,’ zei Leycester, nu tusschenbeiden tredende; ‘en gij zult geen ondankbare verplichten. Mijnerzijds... laten de Heeren Staten gewaarschuwd zijn, dat ik den 14 September hier meen terug te komen, in hope hen dan bijéén te vinden in hunne ordinaire residentie... hetzij dan met of zonder hun Advocaat, opdat er samenwerking tusschen hen en mij moge bestaan, en zoo 't hun gelieft mij eenig contentement te geven, ook samenstemming. Wat u betreft, Kanselier, het is onnoodig dat gij mij voor dien korten tijd naar Dordrecht volgt.’
De Graaf boog zich ten teeken van afscheid, wel hoffelijk minzaam, maar toch met die zekere haast, die hen tot een schielijk heengaan noopte.
‘Hadt ge zoo iets van uw Gideon gewacht?’ vroeg van der Mijle den Kanselier, terwijl ze samen huiswaarts keerden.
‘En ik! die hem een oogenblik heb verdacht van menschenvrees...’
‘Ja! aan moed gebreekt het hem niet; maar dit noeme ik overmoed: vooreerst u dus onnadenkend prijs te geven...’
‘'t Is waar, hij tast wat ruw door; hij schijnt nu zelf in te zien, dat de zaak de moeite waard is, en zijne tusschenkomst eischt...’
‘Met die tusschenkomst gaat hij het volk in beroering en de Gemeente in opstand brengen tegen de Staten van Holland, en den brand, dien wij zoo zorgelijk wilden sussen, doet hij nu in felle vlammen uitslaan...’
‘Geloof mij, dat is zijn doel niet. Gideon weet wat hij doet;

{==174==} {>>pagina-aanduiding<<}
ik heb hem gadegeslagen; hij gaat op iets anders af; ik ben er van overtuigd. En, al is 't, dat wij, vrienden van middelen en schikken, vijanden van uitersten, meer hebben gedacht aan 't bedekken dan aan 't uitroeien van 't kwaad, dan is het toch ook waar, dat de billijkheid eischt, dat Leycesters stem dààr worde gehoord, waar hij het scherpst wordt verdacht en waar de verdenking hem meest schadelijk moet zijn... onder de burgerij, waar hij zijne vurigste aanhangers placht te hebben.’
‘Die ik hem gunne, mits onze vermoedens ongegrond zijn; maar als zij het niet zijn, en dan toch dit in druk!’
‘Betrouw u, als ik, op onzen jongen Welwaarde, en geloof dit: als zij geene getuigenis der waarheid bevat, dan zal de verantwoording niet in het licht komen.’.......................................................
Zonder een woord te spreken, nam Leycester den weg naar zijne eigene kamer. Gideon ook volgde stilzwijgend. Toen zij binnen waren, nam de Graaf de zonderlinge voorzorg om de deur te grendelen, zette zich in zijn armstoel, en daarop Gideon met wat vastheid aanziende, sprak hij ernstig, bijna streng:
‘Mij dunkt, Doctor, gij moet mij veel te zeggen hebben, nu wij alleen zijn...’
‘Zoo is het, Mylord! voor alle dingen echter heb ik u eene belijdenis te doen, die... misschien reeds overbodig is geworden...’
‘Die ik wachte, Gideon...’ Leycester scheen geene deelmoedigheid genoeg te hebben om zijn vriend door de moeilijke bekentenis heen te helpen; want hij zweeg, in afwachting van diens antwoord.
‘Ik vermoedde wel, dat uwe Lordschap alles zou geraden hebben,’ hernam Gideon gedrukt.
‘Alles! dat is wat sterk; iets, dat is waar.’
‘Uwe Lordschap heeft immers de overtuiging, dat het niet in mijn plan kon liggen, haar iets te verheimelijken?’
‘Zoo ik die overtuiging niet had gehad, my friend, zou ik anders gehandeld hebben. Ik zag... neen, dat is het woord niet; ik voelde, om mij zoo eens uit te drukken, dat er iets omging tusschen u en dien man, dat... tegen mij was gericht... en ik heb mij opzettelijk van u afgewend gehouden, om u niet den schijn

{==175==} {>>pagina-aanduiding<<}
van een mistrouwen te toonen, dat... niet in mijn harte was,’ eindigde hij na eenige aarzeling.
‘Zeg liever, Mylord, om den schijn van een vertrouwen te toonen, dat niet in wezenlijkheid bestond.’
‘Gij zijt gescherpt op woordenzifterij, Doctor...’
‘Ik ook, Mylord! heb dat als voorgevoeld,’ hernam Gideon zonder zich aan die opmerking te storen, ‘ik zag, dat er reeds twijfel in u heerschte bij het binnenkomen; ik vreesde zeer dat uw vertrouwen op grooter proeve was gesteld, dan het doorstaan konde...’
‘Toen ik binnenkwam, dacht ik aan niets! later viel het mij in, dat ik mij juister had uitgedrukt, dan ik zelf wist, toen ik van eene samenspanning had gesproken...’
‘Het wordt hoog tijd, dat ik uwe Lordschap wegruk uit dien onzaligen gedachtenkring; iedere schrede binnen dezen cirkel voert ons de klove nader, die ons eenmaal zoo verre heeft gescheiden... Met zielsangst heb ik dàt straks voorzien; ik kan niets missen van uw vertrouwen en bij de nietigste aanleiding gaat het mij ontzinken...’
‘Neen, Gideon, by God! dat is zoo niet... herinner mij niet aan het verledene, om mij te ontrusten en te beschamen, ik lijde zonder dat wel genoeg, en ik voel mij tegen u vrij anders gestemd dan toen. Ik zou wenschen u dat te kunnen bewijzen.’
‘Bewijs mij dan edelmoedigheid, Mylord! en wees van goed beraad. Denk ik, wie de Kanselier van Gelderland is, en wie ik ben, en of wij tweeën, die ieder op ons zelven en te zamen, hij, de laatste levenskracht zijner grijsheid, ik, de beste levenskracht mijner jeugd zouden willen inspannen en uitputten, om Uwer Excellentie datgene te doen toekomen, wat haar voor aardsch en eeuwig welzijn meest nuttig en vorderlijk kan wezen... en dat aanziende, vrage zij zich zelve af, of eene geheime tweespraak, tusschen dezulken, welke schijn daarop ook ruste, werkelijk den naam zou kunnen verdienen van samenspanning, zooals ze door u wordt bestempeld...’
‘Gij hebt gelijk!’ zeide Leycester met verhelderd gelaat, ‘waar gij beiden samenspant, moet het zijn in mijn voordeel...; gij ziet, ik ben volkomen gerustgesteld; alleen zeg mij nu spoedig, waartoe de Kanselier van Gelderland u heeft willen overhalen.’
‘Dat heb ik Uwe Excellentie reeds gezegd in zijne tegenwoordigheid.’

{==176==} {>>pagina-aanduiding<<}

‘Hij wilde, dat gij u zoudt emploieeren tot de publieke zaken? Aan zijne hand? onder zijne leiding!’
‘In zijne plaats, Mylord!’
‘In zijne plaats! maar wilde hij zich dan terugtrekken?’
‘Hij gaat nog met dat voornemen om.’
‘Dat moet niet zijn; ik kan den Kanselier van Gelderland niet missen, al kan ik mij met den strakken, ongeloovigen man niet altijd goed verstaan.’
‘Dat dacht ik ook, Doorluchtige Heer! en daarom heb ik mij voor deze enkele maal voorgesteld zijne oogmerken te steunen, opdat hij zal kunnen blijven.’
‘Uit welke oorzaak wilde hij teruggaan?’
‘Hij gelooft uw vertrouwen verloren te hebben.’
‘Wat reden geeft hij daarvoor?’
‘Omdat Uwe Excellentie niet goedgevonden heeft hem volkomene inlichtingen te geven omtrent den Spaanschen vredehandel in Engeland.’
‘Dan heeft hij zich ten onrechte beklaagd; ik heb hem de waarheid gezegd, en die waarheid met een eed bevestigd.’
‘Dat heeft hem weerhouden uwe Lordschap te zeggen, hetgeen hij vermoedde: dat zij zelve niet volkomenlijk was ingelicht... want... hij had van eene verzekerde hand kondschap, dat er uit Spanje gevolmachtigden naar Londen zijn afgezonden, om over dien vrede te onderhandelen. Was dit uwe Lordschap bewust?’
Leycester maakte eene beweging van verdriet en gemelijkheid en antwoordde niets.
‘Mylord, wil toch inzien, dat het hoog noodig is dit onderwerp te bespreken; hoe weinig aantrekkelijks het overigens ook moge hebben, voor u als voor mij.’
‘Gideon, my dear! de Kanselier van Gelderland heeft mij zooeven verzekerd, dat in de steden en gewesten, waar mijne autoriteit wordt erkend, de doodstraf is gesteld op het bespreken van den Spaanschen vredehandel! Laten wij samen ons daaraan niet blootstellen.’ De graaf zeide die woorden lachende en gemeenzaam, maar toch met iets in den toon, dat getuigde van sterken onwil onder scherts vermengd.
‘Dat verhoogt in trouwe geenszins de aanlokkelijkheid van het onderwerp,’ hernam Gideon, ook glimlachende, alsof hij enkel

{==177==} {>>pagina-aanduiding<<}
de scherts had verstaan, ‘maar die mogelijke ongelegenheid moet u en mij toch niet afschrikken, om het grondig te onderzoeken, eer wij het bestrijden en tegenspreken.’
‘Dat is reeds gedaan, Doctor, en zal nog sterker en krachtiger worden voortgezet, volgens uw eigen raad... wees daarop gerust, en zwijg hieraf. Laat u niet vervoeren door de inblazingen van den Kanselier. Stel u niet gelijk met diegenen uwer collega's, die ik gebruike voor mijne oogmerken, en die ik daarom opening geve van mijne zaken, wanneer en zooals ik het goedvind; houd gij u bij 't geen uwer bediening voegt; dat zal voor u en voor mij het beste zijn.’
‘Zeer verre het beste, Mylord! zoo heb ik het altijd beschouwd. Ook zou ik mij door geenerlei aansporingen, van wien ook, hebben laten bewegen, iets van de kostelijke uren onzes samenzijns te verspillen aan het overwegen van louter aardsche belangen, zoo ik niet vreezen moest, dat de staatsman bij zijne scherpzinnige vonden en berekeningen zich wat al te weinig bekommert om die arme, dierbare ziele, wier belangen mij zijn aanvertrouwd, en voor wier rechten ik hier principaallijk kom pleiten. Ik mag haar niet zóózeer laten verdrukken, dat hare stem juist dáár het stilzwijgen zou worden opgelegd, waar het verzekeringen, ontkenningen, eeden geldt, onder pretext dat dit alles haar niet aangaat, omdat het staatszaken betreft.’
Leycester stond op en schoof zijn stoel weg met zulk een driftigen ruk, dat die kraakte onder zijn forschen greep. Hij kruiste de armen over de borst en zijne oogen schoten vlammen.
‘Gods bliksem! over den Kanselier van Gelderland, die zich inbeeldt dat hij mij maar heeft te verklagen bij u, om achter mijne geheimen te geraken, en gij Gideon, by our Saviour! wat gaat er in u om, dat gij u tot zoo iets hebt konnen leenen, dat uwe teere consciëntie u daaraf niet zoo luide heeft vermaand, dat de stemme u in de keel stokte, aleer gij die verhieft om u ditmaal tot de mijne te richten?’
‘Dat is een schokkend verwijt, Mylord!’ hernam Gideon kalm, maar toch wàt getroffen, ‘vergun mij eenige oogenblikken na te denken, eer ik daarop antwoord.’
Dit nadenken van Gideon, scheen tevens bedarend te werken op Leycesters drift; zijn blik werd zachter terwijl hij sprak: ‘Het was de meening niet u te verschrikken; gij weet, ik ben heftig.’

{==178==} {>>pagina-aanduiding<<}

‘Uw toorn zou gerechtigd zijn, en uwe verontwaardiging billijk, Mylord!’ sprak nu Doctor Florensz zacht, ‘en ik zou daaronder gewillig mijn hoofd buigen, zoo het hier voornamelijk sprake ware van den Kanselier en diens oogmerken te steunen, en ik mij daarom aan uwe consciëntie had gericht. Maar dat is zoo niet. Zijne bedoelingen, hoewel niet tegen, maar in uw belang, en hoewel rein, als men ze beziet met het oog der wereldsche zedelijkheid, waren mij echter te veel strijdig met het ééne groote doel, dat ik heb te bedenken, om ze bijstand te geven op zijne gronden. Ik heb zijn voorstel onverwijld afgekeurd en afgewezen; maar de oproeping van uwe Lordschap zelve..., het deel der verantwoordelijkheid, dat ik op mij nam, met een raad te geven, die bleek u gevallig te zijn, gerechtigen mij verklaringen te vragen, die, zeker aan de wenschen van den Kanselier bevorderlijk kunnen zijn, maar waarvan het hem evenwel niet zal gegund zijn partij te trekken dan op uw eigen verlangen. Mijn beroep op uwe consciëntie, Mylord! was rein van iedere bijgedachte...; te ernstiger durve ik het aandringen; te vaster sta ik op den eisch, dat de staatsman streng zal toezien, niet slechts op zijne daden, maar ook op zijne geschrevene of gesprokene woorden, opdat de mensch ten laatste daaraf niet den last moge lijden. De Heer onze God heeft ons het gebod gegeven: “Gij zult geene valsche getuigenis spreken;” ik voele mij verplicht u daaraan te herinneren in Zijn naam, en u aan te bevelen ernstig na te denken op de noodwendige uitbreiding en toepassing van dat gebod voor den christen.’ En na dit gezegd te hebben, stelde Gideon zich tot heengaan.
‘Wat is dat, Doctor? verlaat gij mij zóó! en in dezen oogenblik, en met onwil in 't harte veellicht?’
‘Dat zij verre, Mylord! Uwe Lordschap zal mij laten terugroepen, als zij over zich zelve heeft nagedacht, en ik haar van beteren dienst kan zijn.’
‘Maar blijf toch! omdat ik mij geërgerd heb over den Kanselier, heb ik nog niet geweigerd u de naaste waarheid te doen hooren.’
‘Ik vrage daarnaar niet meer; het is mij zelfs beter die nu niet te kennen; ik zou u de bijgedachte aan den Kanselier toch niet kunnen ontnemen.’
‘Ik zal het aan uwe eigene kieschheid overlaten, of gij hem later àl dan niet zult inlichten.’

{==179==} {>>pagina-aanduiding<<}

‘Als Uwe Excellentie zóó ernstig verlangt, dat ik blijven zal, blijve ik zonder conditiën, of eigenlijk op die ééne voorwaarde, dat wij nu een onderwerp laten varen, dat niet dan strijd en misverstand heeft uitgelokt.’
‘Dat spijt mij; want ik voele nu, dat het mij zeer noodig is mijn gemoed van vele dingen aan u te ontlasten; het zou mij zijn ter geruststelling der consciëntie.’
‘Verbeeld u dat niet, Graaf! wij dienaren der gezuiverde Kerke hebben geenszins eene ordening tot vrijspraak of tusschenspraak, simpellijk eene roeping tot vertroosting, tot besturing, tot voorlichting; doch wat zal u dit bij 't gene u vermoedelijk nu bezwaart...? Tot niets dan verlichting van het oogenblik, die u, zoo mogelijk, nog verder afbrengt van den waren vrede, die eeniglijk bij God moet gezocht en kàn gevonden worden, gelijk uwe Lordschap weet, en sinds lang heeft toegestemd. Daarom blijf voor ditmaal alleen, zet uw hart op uwe wegen, en zoo daar bij u een zondige weg is, bidt dat de Heer u op den goeden weg leide. Hij alléén kan het, niet ik.’
‘Ik zie wel,’ zei Leycester verslagen, ‘gij geeft mij op.’
‘U opgeven, Mylord! omdat ik u van 't gebrekkige hulpmiddel, wijze op de krachtige Oorzaak en Bron aller hulpe! U opgeven, ik!!’ Toen, Leycester meer naderende, legde Gideon de hand op het hart, en sprak met de uitdrukking der innigste liefde: ‘Bij de liefde van mijn Heer! ik zou mij de borst willen oprijten, om u te laven en te voeden met het beste dat ik te geven heb...; maar ik kan u niet geven wat gij noodig hebt; ik kan het niet, en er zijn oogenblikken, waarin iedere poging daartoe mij roekelooze vermetelheid toeschijnt, en ijdele aanmatiging van het schepsel, wiens zwakheid en feilbaarheid te sterker uitkomt, naarmate hij zich het hoogste en heiligste ten doel stelt.’
‘Wat gij ook van u zelven denkt in oogenblikken van gemoedelijk zelfmistrouwen, voor mij zijt gij een krachtig hulpmiddel, dat ik niet kan ontberen; een waardig en waakzaam vriend, wiens onkreukbare trouwe na iedere proeve te meer helder uitschittert, en een zulken heb ik noodig, heb ik meest noodig in deze ure...’ riep Leycester, de armen naar hem uitstrekkende. ‘Wilt gij dan nu van mij gaan? wilt gij mij dan aan mij zelven overlaten, niet met God, maar met de hel in 't harte?’

{==180==} {>>pagina-aanduiding<<}

‘Zeker neen! als het zóó met u gesteld is, dan blijve ik,’ hernam Gideon, zich naast hem nederzettende op het rustbed; want de Graaf bleef nog altijd zijne hand vastklemmen, als vreezende zijne verwijdering.
‘Te gereeder, niet waar? als gij hooren zult, dat ik niet zoo schuldig ben als de betichting van den Kanselier u doet vermoeden!’ sprak Leycester zacht.
‘Altijd de Kanselier!’ zuchtte Gideon. ‘Ik begrijp wel, dat zijne tusschenspreking uw gevoel pijnlijk heeft gewond: ik had u volgaarne die kwetsing gespaard... zoo het eenigszins bestaanbaar ware geweest met die volkomene openheid, die ik achtte u schuldig te zijn.’
‘Daarbij, wat gij hadt willen verbergen, zou ik toch doorzien hebben, en dan...’
‘Spreek dat liever niet uit, Mylord! ik wil niet berekenen wat er dàn ware verloren geweest. En hecht toch niet aan den vorm eener betichting, eener aanklacht. De Kanselier was bekommerd, verslagen over eene droeve ervaring...; hij deelt zich mede aan zijn naasten verwant, die zijn vertrouwdste vriend is, wien hij kent als den uwen. Is hier zoo grof gezondigd tegen de wetten der kieschheid en der discretie? Daar is niets tusschen ons gesproken dan dat wij voor God en voor u verantwoorden kunnen. Hadt gij gewild dat mijne waakzaamheid zich hier had verloochend, en dat ik niet had geluisterd?’
Leycester schudde somber het hoofd.
‘Welnu dan, Mylord! wat er nog smartelijks blijft, daarvan kan ik den prikkel niet ganschelijk wegnemen; doch behoort gij u hieronder niet te verootmoedigen, overwegende, dat hier allereerst de schuld ligt bij u, die als Christen Prince een zóó slecht exempel hebt gegeven, dat een nauwgezet, maar ongeloovig dienaar heeft bedroefd en geërgerd?’ Gideon had dit alles gezegd met zóóveel zachtheid, dat het scheen of hij door de mildheid van den toon, den ernst der woorden zocht te lenigen, die hij spreken moest; ook toonde Leycester zich niet gekrenkt, hoewel hij daartoe reden kon hebben, want hij zeide mat en verslagen:
‘Het is zoo! Ik moet van nu aan onder iedere beschaming het hoofd buigen, en ik zal dat ook, omdat het wel schijnt, dat God de Heer mij ten diepste wil vernederen onder hunne hand, voor hun aangezicht; maar toch... ik ben niet schuldig!’

{==181==} {>>pagina-aanduiding<<}

‘Niet schuldig!’ riep Gideon de handen ineenslaande van verwondering. ‘En uwe Lordschap zou zich dit alles en zooveel daartoe hebben laten zeggen, zonder luide van hare onschuld te betuigen! Niet schuldig! En uwe Lordschap zou zoovele uitwijkingen hebben gezocht om van het onderwerp af te komen, in stede van met gretigheid de gelegenheid aan te grijpen, om zich triomfantelijk te verklaren, ten minste aan mij!’
‘Het opzien om de geheime folteringen te klagen, waaraan ik worde ten prooi gegeven, om de vernederingen op te tellen, waaraan ik blootsta... den smaad in woorden te kleeden, die men gaat werpen op mijn hoofd... ziedaar de oorzaken, die mij zoo uiterst afkeerig maken van eene verklaring, zelfs aan u, my Gideon! zelfs aan mijn zielsvriend; denk dus, of ik ze den strakken, onbewegelijken wijsgeer had kunnen openbaren.’
Leycester's gebogen hoofd had bijna op Gideon's schouder gerust, terwijl hij hem dof en fluisterend die woorden toelispelde; nu hief hij het op, om met smartelijke bitterheid te zeggen: ‘Ja! ik heb mij van hem afgemaakt met de sterkste bevestiging der waarheid, die het een mensche gegeven is op de tong te nemen; maar, het was toen ook nog voor mij de waarheid; het moet nòg de waarheid zijn, ook voor hen...’ Toen met een diepen zucht: ‘Alleen het naaste bericht uit Engeland kan mij als een schandelijke meineedige en logenaar doen beschaamd staan, en ik zal de eere der Koningin moeten ophouden, voor dit volk, terwijl zij met de mijne spot!’
‘Uw toestand, mijn wellieve Heer, wekt mijne diepste deernis, maar ik begrijp nog niet wel... de kondschap van den Kanselier was dus getrouw, de Commissarissen zijn afgezonden...?’
‘Aangekomen, Gideon! en ze brengen brieven met zich uit Spanje, die de volle toestemming tot den vrede inhouden! En er is om den Graaf van Derby gezonden, die bestemd is de onderhandelingen te voeren. En hij moet Zondag laatstleden aan het Hof zijn geweest!’ Dit alles sprak Leycester met eene stem, die zeker daverend had geklonken onder de heftigheid zijner smart, zoo niet zijne eigenaardige omzichtigheid haar had gedempt tot een sleepend fluisteren. ‘En dat weet ik niet eens door eene officiëele dépêche; dat weet ik alleen door mijn particulieren berichtgever... de uitkomst van dat gehoor wordt mij verborgen, ofschoon ik recht had het eerst te weten. Omdat het mij verborgen wordt, vreeze ik het ergste: de

{==182==} {>>pagina-aanduiding<<}
berichten konden er zijn; ze moesten er zijn; ik wacht ze in de onbeschrijfelijkste spanning, en intusschen moet ik alle lieden hier met een heusch en rustig gelaat geruststelling geven over dien vredehandel! en word geperst tot eeden en verzekeringen, die wellicht morgen op het gruwelijkst zullen worden gelogenstraft. Ziedaar, in welk postuur men den Gouverneur-Generaal van Nederland plaatst!’ eindigde hij moedeloos, en wierp zich aan Gideon's borst, en de tranen van spijt en smart, reeds zoolang opgekropt, stortten zich uit aan dat trouwe hart.
‘Mijn Doorluchtige Heer, mijn beminde Vriend! hoe voele ik met u het diep rampzalige van uw toestand; maar laat die u toch niet tot te groote bitterheid vervoeren, en geef mijne innigste bede gehoor; spaar u verzekeringen, die het niet in uwe macht staat waar te maken.’
‘Ik moet ontkennen! Ik moet het; zoo ras ik toestem, wordt voor hen zekerheid, wat nu nog slechts vermoedens zijn.’
‘Maar als het nu toch waarheid gaat worden, zou het dan niet voorzichtiger worden te erkennen en maatregelen te nemen tegen de kwade gevolgen...?’
‘Meent gij dan dat ik het opgeef?’ barstte Leycester uit, zich wat oprichtende. ‘De Koningin moge onder de kuiperijen mijner vijanden of onder de ingeving harer eigene zwakheid vergeten, dat zij mij moordt, dat zij mij de eere rooft en zich zelve schandvlekt, waar zij zich laat bekoren door het lokaas, dat de dubbelhartige Filips haar voorhoudt; ik zal het haar onder de aandacht brengen... ik zal haar doen inzien, wàt gij zelve waagt, terwijl zij anderen opoffert. Heb ik maar eenmaal gewisheid, dàt zij laat onderhandelen, en gelukt het mij de zaak hier te bedekken, dan is er nog veel kwaads te voorkomen. Neen! zij zullen dit verbond niet sluiten zonder mij, niet zonder de Nederlandsche gevolmachtigden! Ik wil het niet! aleer zal ik op staanden voet naar Engeland terugkeeren, en zoo waarachtig ik nog geweld houde over het hart dezer vrouw... zoo waarachtig zal ik niet toestaan, dat zij zich zelve onteere.’
‘Mylord!’ bad Gideon, ‘bezit toch u zelven, en zeg geene woorden, die het u later berouwen zou, door anderen verstaan te zijn.’
‘Zwijg, jonkman, zwijg!’ riep Leycester. ‘Laat mij uitwoeden! ik heb geen boetprediker noodig, maar een wondarts!’
‘Dat zie ik, Doorluchtige Heer! ik zie, hoe gij lijdt; maar

{==183==} {>>pagina-aanduiding<<}
daarom, vererger uwe wonden niet, door ze dus heftig op te rijten! Laat ons zien, of daar niet wat balsem is aan te brengen... Is uw berichtgever volkomen te vertrouwen?’
‘Ik ben zeker van hem, en hij is in de beste gelegenheid alles te weten wat er omgaat aan 't Hof.’
‘Zijn uwe berichten versch?’
‘Van den 8sten September! juist op dien dag, toen ik, in 't volle vertrouwen op de verzekering der Koningin, dat zij niets wilde dan mijne intentiën steunen en mijne zaken hier bevorderen; in de waarachtige overtuiging, dat zij in dezen handel niet verder zou gaan, vóórdat ik haar de uitkomst mijner pogingen bij de verschillende Gewesten zou hebben meegedeeld, bij de zekerheid, dat zij in geen geval buiten mij hierin verder zou gaan, mijne Remonstrantie heb overgeleverd. Kort daarop kwam mij dit als een steen uit de lucht en op het hart vallen. Daar is de brief van William Herlle, lees zelf!’ En Leycester haalde een papier te voorschijn uit eene kleine portefeuille, die hij bij zich droeg, en gaf dien aan Doctor Florensz.
‘Mylord!’ ving deze aan, nadat hij met aandacht gelezen had, ‘zijn dit de laatste berichten van dezen man?’
‘Ja! waarom vraagt gij dat?’ zeide Leycester wat verwonderd.
‘Omdat er sedert al zoovele dagen zijn verloopen, en het vreemd is, dat een zoo trouw en zoo volijverig dienaar als deze, en die zoo wel onderricht kan zijn, zich niet gehaast zou hebben u kennis te geven van den afloop van Graaf Derby's bezoek ten Hove, zoo daarbij werkelijk iets wichtigs ware beslist. Zijn schrijven kon dan reeds nu tot u zijn gekomen.’
‘Dat is waar!’ hernam de Graaf, door die opmerking getroffen, ‘dat de Koning van Spanje volmacht afzendt om den vrede te sluiten, is niemands schuld. En daar Derby is aangewezen... moet hij er in gekend worden... Dat Elisabeth hooren wil wat men haar aanbiedt, bewijst nog niets tegen haar...’
‘Wellicht, dat er van de zijde der Koningin eenige aanmoediging moet zijn gegeven,’ merkte Gideon aan met zekere aarzeling; want hij waagde zich zonder gids op een voor hem vreemd terrein. ‘In hoever Hare Majesteit zich daarna het recht heeft voorbehouden om te verwerpen, na gehoord te hebben, moet, dunkt mij, afhangen van velerlei, allereerst van de voorzichtigheid dier Vorstin, die men prijst.’

{==184==} {>>pagina-aanduiding<<}

‘Zij is voorzichtig, en toch, toch laat zij zich beheerschen door eene luim van het oogenblik! Het is zoo, bij Elisabeth is luisteren nog geen antwoorden, en allerminst gunstig antwoorden.’
‘Uwe Lordschap, die met het karakter der Koningin vertrouwd is, kan beter weten dan ik, welke hoop men daarop gronden mag.’
‘Voorzeker, my friend! ik ken Elisabeth van haar achtste jaar! daar leeft niemand op aarde, die ik beter ken; hoe vasthoudend op zekere punten, verandert zij zeer licht in hare besluiten, en hoe meer ik het indenk, hoe onwaarschijnlijker het mij wordt, dat zij zoo spoedig en zoo onherroepelijk beslist zou hebben in eene zaak van dàt gewicht, zonder mijne voorkennis, terwijl zij weet wat er aan hangen kan voor mij en voor haar! Ja! gij hebt gelijk, ik behoef niet te wanhopen. Als er iets wichtigs beslist ware, zou men mij geschreven hebben. Hare raadslieden zijn meest alle tegen den vrede, en zij zouden mij eerder inroepen om dien tegen te houden, dan het wagen dien tegen mijne opinie aan te bevorderen. Een van hen zou mij geschreven hebben. Walsingham, zeker! Neen! neen! hoe meer ik er over nadenk, hoe onwaarschijnlijker het mij wordt, en hoe meer ik mij zelven verwijt, dat ik mij door een eersten indruk zoo sterk heb laten verontrusten. Gij glimlacht, Gideon!’
‘Het verheugt mij uwe Lordschap tot eene kalmere beschouwing te zien komen...’
‘Dat dank ik u! voorwaar gij zijt meer abel en scherpzinnig in wereldsche kwestiën, dan ik had verwacht....’
‘Die abelheid ligt alleen daarin, dat ik, zooals natuurlijk was, met een onbevangen blik op de zaak kon zien, die Uwe Doorluchtigheid eerst verschrikt had, daarop gekweld en geprikkeld heeft, tot zij er de beteekenis van vergrootte en overzag wat die kon verzwakken! Maar dit ééne wenschte ik wel voor U, dat een ander dan ik deze ure met u had kunnen doorleven...’
‘Wat ander! de Kanselier?’
‘Liefst een der Heeren Staten van Holland?’
‘By Heaven, Gideon! welk een inval! Ik had niet gedacht dat gij mij tot lachen zoudt brengen. Ik! die liever mijne tong zou afbijten, dan mij dergelijke bekentenissen, als die gij hebt aangehoord, te laten ontvallen tegenover den beste en vertrouwdste onder hen allen!’
‘En toch, Mylord! achte ik het schade, dat uwe fierheid zich

{==185==} {>>pagina-aanduiding<<}
liever verdenking getroost, dan te bekennen, dat zij eerder slachtoffer zou worden van de onstandvastigheid der Koningin, dan eenswillend te zijn met deze in het opofferen van bondgenooten... Of Mylord! zou daar sterker bewijs kunnen geleverd worden tegen die ongerijmde lasteringen omtrent den inhoud uwer geheime instructie, dan juist... de smart, de strijd, de wanhoop, zou ik bijna zeggen, daaraf ik in deze ure getuige ben geweest?’
‘Gij hebt gelijk!’ zeide Leycester met een zwaarmoedigen glimlach, ‘zij die gelooven, dat ik hierheen gekomen ben om deze landen in mijn geweld te krijgen en ze daarna aan Spanje te leveren, zouden ongetwijfeld wat vreemd opzien, indien zij mij in het harte konden kijken, en wisten hoe het verscheurd wordt van zorge, om het behoud van datgene, waarmee ze mij zoo roekeloos kwistig achten. - Maar gij, my Gideon! Gij hebt toch niet aan zoo iets kunnen gelooven?’
‘Neen, Mylord! dat is mij onmogelijk geweest; maar ongelukkig staat het niet in mijne macht om mijne overtuiging op anderen te doen overgaan...; vandààr mijn wensch van zooeven, die u deed glimlachen.’
‘By God Gideon! al waren ze hier geweest, het zou toch niet gebaat hebben; zij geven voor te gelooven, maar zij weten dat de geheime instructies, die zij mij smeden, zoo valsch zijn, als hunne beloften, om mij bij mijne wettige autoriteit te handhaven.’
‘Zie, Mylord! nu uwe Lordschap daar zelve op komt; het zou toch waar kunnen zijn, dat het hun gelukt was, het dubbel te verkrijgen van uw geheim berichtschrift... al is het niet een zoodanig als er wordt uitgestrooid. De haat door het wantrouwen verscherpt heeft daarin licht meer gezien, dan de bedoeling heeft kunnen zijn...’
‘Not possible, my dear! not possible!’ riep Leycester lachende, ‘ik heb hen gesommeerd om de kopijen over te leggen van die zoogenaamde dubbele instructie, die Barneveld zegt in zijn bezit te hebben, en gij zult zien, dat ze het nimmer zullen doen... dat ze zoo iets nooit onder mijne oogen zullen durven brengen... Ze kunnen het niet; ik tart er hen toe...’
‘Wie weet, Mylord!... men zegt, de Advocaat van Holland is zonderling goed gediend; en Holland heeft in Engeland een waakzaam agent in Mr. Joachim Ortel.’

{==186==} {>>pagina-aanduiding<<}

‘Al had hij toegang tot de geheime kanselarij, my friend, hij zou toch het dubbel van mijne geheime instructie niet in zijne macht kunnen krijgen...’
‘Zij bestaat wellicht niet, Mylord?’ vroeg Gideon verruimd.
‘Zij bestaat...; maar niet leesbaar noch kenbaar dan voor mij alleen;’ toen snel zijn overkleed openrukkende, wees hij op zijne borst, ‘hier is zij geborgen... hier is zij veilig; dat Barneveld kome en leze...’
‘Gij verbleekt, Gideon... scheelt u iets...? waarover ontstelt gij dus?’
‘Uw zonderling groot vertrouwen verschrikt mij, Mylord! en ook treft me de zekerheid, dat er dan toch bevelen bestaan, die verheimelijkt moeten worden...’
‘Wat zal ik u zeggen! Toen ik in Juni laatstleden mij tot den tocht naar herwaarts over bereidde, begreep de Koningin zelve, dat ik niet kon keeren op de wijze als ik vroeger was afgezonden. Na het gebeurde in Holland en hare opname daaraf, had zij mij in een slecht postuur gezet, en in zoo valsche stelling, als waarop ik niet meer kon terugkomen. Zij gaf mij dus van hare zijde grooter autoriteit, bestemde juister wat zij finaallijk wilde en van mij eischte, en zorgde wel, in haar schrijven aan de Staten, dat men hier daarvan niet onbewust bleef. Hetgeen zij mij heeft opgedragen te volbrengen, is niets dan hetgeen de getrouwe Gewesten en Steden zelf het eerst hebben gewenscht en nog bij voortduring wachten en willen; doch om de kwetsbaarheid der Staten van Holland te ontzien op sommige punten, vergenoegde zij zich mij hare onderrichtingen mondeling mede te deelen.’
‘Maar indien nu uwe Lordschap die volbrengt, en het valt kwalijk uit... hoe is zij dan gewaarborgd?’
‘Tegen den onwil der Koningin, meent gij? Daar heb ik geene zorge voor. Ik sta niet tegenover de Koningin als een gewone onderdaan. Elisabeth kàn mij niet verloochenen; zij kan het niet, de vrouw is mij hier borg voor de Koningin. Maar er is iets anders, en dat is mij eene onoverkomelijke grieve, eene doodwond bijna. - In de hoop mijne vrienden alhier te versterken, wier moed zonderling aan het zinken was vóór mijne komst, heb ik aan Junius eenige mededeeling gedaan van gezegde intentiën der Koningin, van de grootere autoriteit, die zij mij toekende, van

{==187==} {>>pagina-aanduiding<<}
de meerdere ruimte die zij mij liet omtrent zekere punten, omtrent het gebruik van het krijgsvolk, als anderszins. Die mededeelingen aan Junius... gij kent hunne geschiedenis... ze zijn Barneveld in handen gevallen! Zekerlijk, Gods hand is tegen mij in al deze dingen! Hieruit nu, gij begrijpt het, stelt hij zijne geheime instructies samen; daar hij een deel der waarheid weet, is het niet vreemd dat hij zijne onderstellingen bouwt over het geheel, ik weet niet eens recht wàt hij er mede maakt, hetgeen daarvan is tot mij gekomen, was verward, onzeker, duister, logenachtig genoeg, om mij het recht te geven, het in mijne openlijke brieven en verantwoording tegen te spreken; maar, wat in vollen ernst door hem wordt gezegd of gesteld, daar zal ik wel nooit achterkomen, en dàt, Gideon, dàt ontrust mij het meest, omdat ik mij daartegen niet zal kunnen verdedigen.’
‘Nu verblijdt mij, wat me straks nog een pijnlijke last scheen,’ zei Gideon. ‘Ik ben in de gelegenheid uwe Lordschap deze inlichtingen te geven... mits zij nu niet opschrikt over de tusschenkomst van den Kanselier; want deze is het, die het mij in handen heeft gesteld om het u te laten inzien;’ al sprekende, had hij het geschrift uit zijn psalter te voorschijn gebracht en bood het Leycester aan, die in zijne verrassing over den bevredigden wensch zich niet meer om het middel bekommerde.
De Graaf las, eerst met koele onverschilligheid en met een minachtend schouderophalen, daarop met klimmende bitterheid, met stijgenden toorn. Zijne oogen vonkelden en een gloed van verontwaardiging kleurde zijn voorhoofd, toen hij, na geëindigd te hebben, Gideon het papier voorhield en vroeg: ‘of hij den inhoud kende.’
Doctor Florensz antwoordde ontkennend.
‘Zoo lees!’ sprak Leycester met gejaagdheid, ‘lees, en zeg mij, of gij zóó iets van mij kunt gelooven!’ Terwijl Gideon het inzag, liep de Graaf het vertrek op en neer met onrustige schreden. Eindelijk kwam hij bij hem terug en bleef voor hem staan. ‘Welnu?’ vroeg hij met eene gesmoorde stem.
‘Mylord! welke ook de afkomst zij van dit stuk, het moet eene afschuwelijke onwaarheid zijn. Om zulke bevelen te volbrengen is Uwe Excellentie niet herwaarts overgekomen. Dat zou ik durven verklaren voor al de wereld, uit mijne kennis van uw harte en van heel uw gemoedsbestaan!’

{==188==} {>>pagina-aanduiding<<}

‘Niet waar, my Gideon!’ hernam Leycester met een glimlach van blijdschap, tusschen de tranen van spijt door, die hij niet kon terughouden, ‘niet waar? welk een ellendeling, welk een monster van eerloosheid zou ik moeten zijn, als ik op zulk eene instructie herwaarts heen komende, nog het gelaat had kunnen aannemen van de religie voor te staan, en voor Gods eere en de gezuiverde Kerk te strijden!’ Toen, Gideon vrij en ernstig in de oogen ziende: ‘My friend, gij weet alles van mij! gij weet, dat ik een zondig mensch ben, een zwak Christen, die dagelijks in velen struikelt, het kwaad doende dat ik haat, en het goede latende dat ik liefheb; al 't welk ik voor God bekenne en voor u niet ontveinze; maar ik ben geen huichelaar! Gij weet van mij, dat ik geen huichelaar ben...’
‘Ik weet het, Mylord! daar kan nog wel eenige zelfmisleiding in u heerschen, maar...’
‘Maar welk een godslasterijke hypocriet en trouwlooze geweldenaar zou ik moeten zijn, om dat arme goede volk, daaronder zoovelen zijn, die mij liefhebben en trouwe houden - dit volk, dat ik gekomen ben om te beschermen en bij te staan - over te leveren aan den Spaanschen vijand, en dat nog wel door geweld! om niet te zeggen, welk eene Vorstin Elisabeth zou moeten wezen, om zulke bevelen te kunnen geven!’
‘Om Gods wil, Mylord! gelief te openen! hier zijn dépêches uit Engeland! Sir William Edmund is bij mij!’ klonk de stem van Sir Valentin buiten de deur.
De kamerheer had eenige malen bescheidenlijk getikt, zonder gehoor te erlangen, daar spreker en hoorder te zeer ingespannen waren, om daarop aandacht te geven. Nu moest hij de stem verheffen om te worden binnen gelaten. Men kan denken met welke haast aan het verzoek van den kamerheer werd voldaan. Sir William, dien hij had willen aandienen, trad mede binnen.
‘Dépêches uit Engeland!’
Leycester vergat alles onder de belangstelling, die zij in hem opwekten.
Hij scheurde ze open; hij verslond ze om het zoo eens uit te drukken. Sir Edmund, hoe welkom ook, werd nauwelijks verwelkomd.
Gideons opmerkzaamheid vestigde zich in angstige spanning op den Graaf, in afwachting van eenige felle uitbarsting van schrik

{==189==} {>>pagina-aanduiding<<}
of toorn. Zij volgde niet, maar er volgde iets anders. Leycester hief het hoofd op en wenkte Gideon tot zich. Zijn gelaat teekende eene gerustheid en voldoening, zooals hem in lange niet eigen was geweest.
‘My assured friend!’ sprak hij, ‘het is wel laat in den avond, maar toch moet ik u uitzenden om mij een dienst te doen...’
Gideon boog zich en wachtte wat volgen zou.
‘Ga gij den Kanselier van Gelderland aanzeggen, dat er dépêches uit Engeland zijn gekomen, en dat wij hem raadplegen willen...’
‘Mylord! heeft Uwe Doorluchtigheid àl de beteekenis overzien van deze commissie door mij?’ vroeg Gideon met nadruk.
‘Juist daarom wil ik, dat gij haar zult verrichten, my Reverend! Gij zult hem dit zeggen, en niets dan dit; het overige moet besproken worden tusschen hem en mij.’
Het was Gideon niet mogelijk voor dit bewijs van groote zelfoverwinning en groot vertrouwen te danken met eene alledaagsche hoffelijkheid, of in den hoofschen vorm van koelen eerbied.
Hij trad naar Leycester toe en bood hem zwijgend de hand met tranen in de oogen. De Graaf begreep hem volkomen en vatte het op zooals het gemeend was. Hij nam Gideons hand en drukte die met innigheid, terwijl hij zacht zijn naam noemde; daarop luid tot Sir William, die wat vreemd opzag:
‘Verwonder u niet, Sir! Ik heb hier in Holland veel wederspoed, veel verdriet; maar ik heb hier een zeldzaam juweel gevonden, een onwaardeerbaren schat: een oprecht en waarachtig vriend!’

Wij kunnen dit hoofdstuk niet sluiten, zonder even te zeggen, dat Leycesters reize naar Dordrecht van goede gevolgen was voor zijne uiterlijke belangen. Zijne onverwachte verschijning in de Augustijner kerk, onder het gehoor van Ds. Corput, zijn ernst, zijne aandacht, zijn strenge eerbied voor de vormen van den Gereformeerden eeredienst, maakten den gunstigsten indruk op het volk en de kerkelijke Heeren beiden. De Magistraat was voldaan met deze tijdelijke terugkomst, die hare verzekeringen rechtvaardigde, en tevens belofte was van zijne blijvende goede

{==190==} {>>pagina-aanduiding<<}
genegenheid en lust om zich onder hen te vestigen, zoo ras de grootste moeielijkheden van zijn bestuur waren overwonnen. De verordeningen, die hier gemaakt werden tot het drukken en uitgeven van zijne Remonstrantie en brieven, 1) werden niet geheim gehouden en strekten ter voorloopige geruststelling van elk, die voor gedrukte verzekeringen en verklaringen de illusie niet verloren had. En die bestond nog in volle kracht, in 1587, onder de goegemeente althans. Wat de tegenpartij zeide, wat sommige staatslieden bleven vermoeden ..., wij onderzoeken het niet verder, Elbertus Leoninus bleef den Graaf van Leycester op zijde tot op het laatste oogenblik van zijn bestuur; ziedaar wat onze waarborg is, voor de goede trouw van deze verklaringen. Welke ook de intentiën der Koningin van Engeland mogen geweest zijn, en hoever hare overhelling tot vrede haar ook moge gevoerd hebben, haar gunsteling kreeg de verzekering, dat de Graaf van Derby niet tot onderhandeling zou worden afgezonden voor het volgende jaar, en dus niet vóórdat zij uitsluitsel zou hebben omtrent het gevoelen en de krachten harer bondgenooten. De Gouverneur-Generaal had dus een dubbel recht om aan te dringen op antwoord en voldoening zijner eischen.
De Algemeene Staten hadden zóó wel het belang ingezien van nauwere aansluiting aan den Graaf en meerdere haast, dat zij zich van Dordrecht naar 's Hage verplaatsten, om eendrachtiglijk en in overleg met den Raad van State te kunnen handelen, op wier nominatie nu goede orde werd gesteld en ten meesten genoegen van Zijne Excellentie, schoon het den laatste veel dringens kostte om de belangrijkste leden tot aanblijven te bewegen, en denkelijk zou hij daarin niet eens zijn geslaagd, zonder de ijverige en voorzichtige tusschenkomst van den Kanselier. - De Staten van Holland waren den 14den September weer in den Haag vergaderd, zooals Leycester had verlangd; hun Advocaat was weer in hun midden, gesteund en gerustgesteld door de gewaarborgde indemniteit en met grootere ruimte van bewegingen, en daar hij op zekere punten niet meer aan zijne instructie gebonden was, zette hij in 't belang zijner principalen zijn weerstand voort; doch vooreerst wel wat op meer gedempten toon; want hij bleef on-
{==191==} {>>pagina-aanduiding<<}
danks alles dus overtuigd van de noodwendigheid om met de Koningin en Leycester op een goeden voet van vriendschap en hulp te blijven, en van de onmogelijkheid om zonder die hulp en diens opperbevel staande te blijven, dat Barneveld zelf de goede politiek gebruikte om het vuur van zijn ijver voor 's Lands Opperhoogheid (zooals Kluit zegt) door wat water tot blussching voor Leycesters opgevatte verstoordheid, zocht te matigen; men kwam dus tot eene verdediging van het gehouden gedrag, en voelde zich tot eenige concessies gedrongen. ‘Men resolveerde den Gouverneur-Generaal bij zijne zegeling te laten, dezelve ook te maintineeren in de gedefereerde wettelijke autoriteit, echter zonder dezelve eenige souvereiniteit toe te laten, als blijvende bij de Staten en in zooverre Zijne Excellentie persisteeren bleef bij zijne Apostillen, dat men 't zelve voor 
dezen tijd toelaten zal onder behoorlijke akte van nonpraejuditie, enz. enz. Men accordeerde hem voorts eenig genoegen op de contributiën, die men beloofde in zijne handen te stellen, en er werden zelfs Gecommitteerden gekozen om zich te verstaan met den Graaf op de propoosten van den Advocaat; maar die tegelijk belast werden hem opheldering te vragen over zijne brieven aan de bijzondere steden; eene handelwijze, waarover zij zich aan de drie hooge collegiën van den Hage “beklagen en hun voorbehouden,” dat zij willen letten en in bedenking nemen, waartoe al zulke Geschriften en Proceduren tendeerende zijn, haar zelve contrariëerende en wat in de zake gedaan zal mogen worden ten meesten dienste van den Lande.’ Zij konden zeer wel begrijpen, waartoe dit was tendeerende; het was de vervulling van Leycesters bedreiging om zich aan de Gemeenten te richten; en de strekking er van ondervonden zij smartelijk genoeg. Verschillende steden van Holland antwoordden op die aanschrijving des Graven afzonderlijk en zonder hunne Staten daarin te kennen, of weigerden openlijk zich naar der Staten wensch te voegen, om eenparig en Staatsgewijze een antwoord uit te vaardigen. Dordrecht stond onder de eersten fier en onafhankelijk boven aan. Gouda was onder alle de éénige, die begeerde toe te treden tot den vredehandel. Amsterdam weifelde een oogenblik om zich naar den wensch der Staten te schikken. Haarlem, Delft, Rotterdam en Alkmaar voegden zich naar de begeerte der Staten; de overige kozen hunne eigene partij, en die keuze was in den geest van

{==192==} {>>pagina-aanduiding<<}
den Gouverneur-Generaal. Uit deze korte schets zal men zien, dat de verdeeldheid niet slechts heerschende was tusschen Provincie en Provincie, maar dat die zich nu uitbreidde en voortliep om stad tegen stad van hetzelfde Gewest als vijandelijk te doen overstaan!
De Graaf had hen gewaarschuwd; hij was gerechtigd door zijne Koningin om, bij gebrek van goeden wil der bijzondere Staten, overeenkomsten aan te gaan met de bijzondere steden, en hij stelde zich nu om van die vergunning gebruik te maken. Hun goede wil was wat te schoorvoetend tot hem gekomen; de concessiën waren te zwak om de geledene grieven te heelen; zij kwamen bovenal te laat, de teerling was geworpen.


    
        
    
XI. Cosmo Pescarengis te Leiden.

De handeling is van nu aan verplaatst naar Leiden. De geschiedenis vordert het; de roman is in dezen niets dan haar volgzame dienaar. Toch zien wij bij die verplaatsing niet terstond nieuwe personaadjen optreden; wij moeten Cosmo Pescarengis opzoeken in zijn huis; en, zonderling genoeg, wij vinden den ‘fellen vrouwenhater’ in gezelschap eener vrouw. Dat is zoo goed als te zeggen, wie zij is; want welke andere vrouw dan Katharina Rose, ‘zijn oude krijgskameraad’ als hij haar noemde, zou de stroeve Piémontees dulden in zijn bijzijn, in zijn eigen huis. Ook herinneren wij ons, dat hij aan haar de bezorging zijner huishouding heeft opgedragen, en wij kunnen ons nu overtuigen, dat de dappere Kapiteinsche der vrouwen tevens eene degelijke huishoudster is. Dat getuigt de orde, die er heerscht, de keurigheid en netheid der meubelen, en dat zeker waas van bien-être, dat ook het eenvoudigste huisraad als met een blinkend vernis opluistert. En ik verzeker u, dat de wakkere Katharina een duchtigen krijg had moeten voeren tegen stof en spinrag, tegen vocht en verval, tegen wanorde en verwaarloozing; want Cosmo Pescarengis, doorgaans verdiept in sombere of althans ernstige gedachten, had nooit aandacht gegeven aan deze dingen,

{==193==} {>>pagina-aanduiding<<}
en scheen wel gansch onverschillig voor 't geen hem omringde, en de oude Vlaamsche knecht, de éénige die hem ten dienste stond, had het evenzeer nutteloos geacht op iets anders acht te geven, dan op het zorgvuldig bewaren der hem aanvertrouwde goederen, zonder op hun onderhoud te letten.
Onder Katharina's ordenende hand had dit alles een anderen keer genomen; en het deftig gemeubelde huis had nu een aanzien, dat met den tegenwoordigen rang en toestand van den meester in vrij goede verhouding stond. Deze gunstige verandering was zóó sterk sprekend, dat zij Cosmo zelfs had getroffen, en te eer, daar hij nu niet meer gebukt ging onder zoo folterende zielskwellingen, noch gejaagd was door onrustige passiën, en dus te eerder een open oog had voor 'tgeen hem omringde; en hoe weinig hij ook gewoon was toe te geven aan de genietingen der zinnen, iets wat zoowel zijne krijgsmans gehardheid als zijn beginsel van zelfverloochening en dooding des vleesches (door den voormaligen Roomschgezinde wel wat te letterlijk verstaan) hem oplegde, scheen hij zich nu toch met zeker welbehagen te vermeien in 'tgeen hem omgaf; zijn gelaat stond zoo helder en opgeruimd, als wij het zelden zagen; zijn blik volgde met welgevallen de frissche, vlugge, jonge vrouw, die hem dienende omgeeft met zorgelijke opmerkzaamheid, op iedere zijner behoeften let, en ze voldoet, eer zijn wenk of woord die heeft uitgesproken.
Kapitein Pescarengis zit dicht bij een goed vuur, dat helder opvlamt, bij eene tafel, waar hem een eenvoudig, maar degelijk ontbijt is voorgezet, waaraan hij goed recht heeft gedaan. Ook schijnt hij ditmaal geneigd zich gansch aan de genietingen der tafel over te geven, althans hij zegt tot Katharina: ‘Eilieve, hoe het mij jammert, dat ik indertijd mijn knecht gansch geen zorge heb aanbevolen voor de wijnen, die ik uit het Spaansche leger heb meegebracht. 't Is denkelijk dat hij ze zal hebben verwaarloosd of verorberd niet anders dan oft' het alledaagsche mee ware; een teug Tokayer zou me smaken.’
‘Zoo volg uw lust, hopman,’ zegt Katharina, met vroolijken triomf, terwijl zij eene kleine zilveren kan op tafel zet. ‘Wat ik nog gevonden heb, is bewaard gebleven, en 't zal er niet slechter om zijn.’
‘Aan uw exempel van trouwe moge zich menige major-domo stichten,’ zegt hij opgeruimd, terwijl zij een kleinen beker van

{==194==} {>>pagina-aanduiding<<}
Venetiaansch glas naast hem nederzet en voor hem inschenkt.
‘Schoon het santéën-drinken door de Kerkdienaren misbillijkt wordt, acht ik het geene zonde dit glas te uwer eere te ledigen, ‘sancta, Catarina,’ zegt hij lachend, ‘maar gij moet mij bescheid doen.’
‘Veel dank, heer hopman, die vurige wijn past mij niet, ik drink meede.’
‘Fij van die schuchterheid! Een voormalig hopman! Een enkele teug in 't gedenken van Sluis!’
‘En op het hernemen daaraf door Zijne Excellentie,’ spreekt zij met geestdrift, en toegevende aan zijn verlangen.
‘Zoo we dat zagen gebeuren, zou ik meenen dat God de Heer nog mirakelen ten beste had voor deze landen, zooals voormaals ten behoeve der Israëlieten.’
‘Ach! ik voele zelve de ijdelheid van mijn wensch; hoe zou de Graaf, die zooveel kostelijke steden te winnen heeft, het eerst denken om het armelijk Sluis...’
‘De Graaf, eer hij denken kan op 't verwinnen van steden op den vijand, heeft voorwaar wel wat anders te doen; 't zal veel zijn, zoo hij meester kan worden over de steden in Holland, daaraf hem het gezag bij de tractaten toekomt; maar met Gods hulpe zullen wij Zijne Doorluchtigheid daartoe toch wel brengen.’
‘Ik versta u niet wel, hopman; is daar sprake van nieuwe zwarigheden tusschen Zijne Excellentie en de Staten?’
‘Neen, mijn kind! het zijn nog altijd de oude... alleen wat meer verscherpt, wat meer verwikkeld, dan ten dage toen Sluis er door verloren ging!’
‘Zoo gaan we nieuwe verliezen tegen?’ vroeg zij bekommerd.
‘Of zoodanige winst, die ten laatste de goede cause op een vasten voet brengt,’ sprak Cosmo halfluid en als in zich zelven; luider tot Katharina voegde hij er bij: ‘doch de zaken aan zij, en nu onzen dronk. Goed heil, mijn kind! heb dank voor uwe trouwe zorge voor al het mijne.’
‘Den dank, hopman, neme ik nog niet aan; ge moet eerst weten of ik dien deugdelijk verdiend heb.’
‘Maar ik weet daaraf genoeg... Werwaarts ik het oog wende, zie ik het mijn huis en mijn huisraad aan.’
‘O! dat zegt niets; wat vrouwe had het hier in huis kunnen harden, zonder de handen te reppen tot wat orde en welstand;

{==195==} {>>pagina-aanduiding<<}
doch 't beheer uwer penningen, daarover gij mij gesteld hebt, dat is het voornaamste, en aleer ik daaraf rekenschap heb gedaan, en gij zulks naar genoegen bevindt, mag ik uw lof niet aannemen.’
‘Dat later, Katharina, ik moet zoo straks uit voor den dienst van den Graaf.’
‘Juist daarom; als gij u eens daartoe begeven hebt, weet ik niet, wanneer ik u weer zie; 't is niet voor 't eerst, dat gij mij dien trek zoudt spelen. Tegen 't eind van September komt ge herwaarts heen, met voornemen om te blijven en wat ruste te nemen, als gij zelf zegt op aanmaning van uw vriend, Doctor Florensz, die daartoe voor u bij den Graaf geïntercedeerd had; maar nauwelijks licht 1 October aan, of ziet, daar komt eene oproeping van Mylordswege, en... mijn hopman ijlt ter poorte uit.’
‘De Graaf is mijn meester, Katharina, dies voegt het mij, ijverig te zijn in diens zaken.’
‘Zonder dat gij de uwe daarom ganschelijk behoort te verzuimen; en geloof mij, zij eischen voorziening; daar komen mij hier vele gevallen te voren, daarin ik niet weet hoe te handelen, zonder u wil te kennen... geef deze rustige morgenure om mij aan te hooren, en uwe boeken in te zien.’
‘Nu dan! gij doet met mij wat gij wilt; 't zou ook wel vreemd wezen, dat eene vrouw ietwes besloten had en niet tot haar wil kwam. Maar gij hebt gelijk; het is goed, dat ik wete hoe mijne inkomsten staan, zonderling waar ik veel geld zal noodig hebben.’
‘Erg genoeg, Signor!’ sprak Katharina, die intusschen hare rekeningen en boeken voor hem had nedergelegd, ‘erg genoeg, zoo 't u van hier moet toekomen; mij rest niet dan eene geringe som aan gereed geld en...’
‘Hoe kan dat zijn! ik achtte het gansch onmogelijk dat gij, zelfs met hetgeen ik u bevolen had voor armen en nooddruftigen te doen, ook slechts ter helfte mijne inkomsten zoudt gebruikt hebben...’
‘Dat zou wel waar zijn, Signor! zoo er van die inkomsten ook slechts de helft tot mij gekomen was, maar geen derde, messer Cosmo! geen derde!’
‘'t Is waar ook; ik heb zelf over een goed deel daaraf beschikt...’

{==196==} {>>pagina-aanduiding<<}

‘Bijna niets daarvan is ingekomen. De rekeningen zullen het uitwijzen. De luiden hier schijnen zich niet verplicht te achten aan hunne verbintenissen te voldoen, staande uwe absentie; ik, niet wetende hoe daarin te handelen, en daartoe nog vrouwe en vreemdelinge, oordeelde te moeten wachten met harder dwang, dan neerstiglijk aanporren tot uwe komst.’
‘Daarin hebt ge wèl gedaan, Katharina! ik wil niet dat men dwang gebruiken zal tegen de luiden, tenzij ik zekerheid heb, dat niet onmacht, maar onwil oorzaak is van hun verzuim. In mijn vorig bedrijf heb ik vrij al te vaak groote winste genomen van Heeren en Grooten; nu is 't wel recht, dat ik met de kleinen en geringen dubbel geduld neme...’
‘Daar zeg ik niets tegen, hopman! men moet leven en laten leven; alleen dient men van het eerste zeker te zijn, en... dat zijt gij niet bij den gang, dien het nu gaat.’
‘Bah, mijn kind! gij weet niet; ik ben een rijk man!’
‘Een schatrijk man zoudt ge zijn, Heer! zoo ge slechts in 't bezit waart van het uwe; doch daar dit niet is... daar het grootste deel van uwe bezitting in handen is van fabrikanten, winkeliers, krijgsoversten, jonkers en edelvrouwen... die allen in gebreke blijven, op den termijn van aflossing te passen, zoo is 't dat gij, gij zelf in ongelegenheid zoudt kunnen geraken, en dat is 't wat ik voorzie en wat mij bezwaart...’
‘Che diavolo, ik moet toch nog hier of daar krediet hebben.’
‘Denkelijk wel, hopman! maar gij hebt daarvan alreede gebruik gemaakt...’
‘Ah ja! ik herinner mij; dat was te Middelburg ten behoeve der werving, ten dienste van Monsignor. Dat zegt niets; dat geld krijg ik terug, zoo ras de zaken des Graven hier wat beter staan...’
‘Tot zóólang zal die man niet wachten; 't is een Leidsche juwelier... hij is reeds driemaal hier geweest staande uw afwe zen... en verlangde betaling.’
‘De som...?’
Katharina wees met den vinger op een post in het schuldboek.
‘Per dio! achthonderd rozenobels; eene kleinigheid voor een man, die de gunst en 't vertrouwen houdt van den Gouverneur-Generaal...’
‘Op die gunst geeft hij geen uitstel, wees er zeker af; het is een Staatsgezinde; dat heb ik wel konnen merken, toen ik laatst

{==197==} {>>pagina-aanduiding<<}
hier was, en ik hem als oorzaak van uwe voortdurende absentie uw dienst bij Mylord had opgegeven.’
‘Zoo moet hij betaald worden...’
‘Maar ik heb het derde van die som niet in kas.’
‘Dat wil ik wel gelooven, na alles wat ge mij gezegd hebt, ten ware gij de arme Sluisenaars vergeten hadt adsistentie te bieden, zooals ik had opgedragen...’
‘Dit was wel het eerste wat ik ben nagekomen; maar, goede Heer! het gaat hen hier tegenwoordig vrij wel; de meesten hunner hebben eenige goede hanteering, of zijn bij de groote lakenfabrikanten en trijpwevers als eerste werkbazen geëmploieerd; zulks hunne uiterlijke welstand vermeerdert, en zij uwe hulpe gansch niet meer noodig hebben. Alleen tot uitbetaling van 't geleende is het nog niet gekomen.
‘Dat moet ook niet zijn! ik heb dáár gegeven, niet geleend. Het geeft mij geene kleine vreugde te hooren, dat het uwe medeburgers goed gaat; zijn ze overigens weltevreden? ziet gij ze veel? kunnen zij de vaderstad en de provincie vergeten? beginnen zij zich hier thuis te voelen?’
‘Wat zal ik hierop zeggen,’ hernam Katharina droevig, en de oogen neerslaande, ‘het gaat de meesten hunner als mij; ze voelen zich vreemd... onder vreemden, en waren we niet velen hier, die veeltijds met elkander zijn en troost vinden onderling, we zouden 't niet uitharden... Daarbij, de poorters hier doen niets om het leven zoet te maken, veeleer het tegendeel; men scheldt ons als buitenborelingen, handelt ons als vreemden, wantrouwt ons als vijanden, en betoont ons nijd en afgunst, vanwege het goed geluk en den zegen, dien ze hebben bij hunnen arbeid.’
‘Ik begrijp dat; ik hoor 't van vele kanten; daar heerscht hier tot Leiden een kwade geest onder een deel der burgerij.’
‘De meeste twisten en moeiten ontstaan nog uit de religie...; als gij weet, de onzen zijn allen ijverige en geloovige Christenen, wel onderwezen in Gods woord en van harte toegedaan de gezuiverde leere; nu meester...’ Katharina sprak wat zachter, als achtte zij de beschuldiging te hard om luid te worden uitgebracht, ‘nu dan, hier tot Leiden zijn er velen de religie niet van harte toegedaan, en gansch geen minnaars van Gods woord; heimelijke Roomschgezinden worden ze geacht..... oft' gansch onverschilligen voor alle ware Godsdienst. Men zegt zelfs, daar zijn

{==198==} {>>pagina-aanduiding<<}
hier dienaren der Kerke, die niet allen ijveren voor de gezonde leere, en die wel durven spotten op den stoel over de groote Hervormers der Kerke, en die allerlei kettersche leeringen voortbrengen... Gij begrijpt wel, hoe ons dat smaken moet; wij, gewoon door den waardigen Gillis van Houten zoo kostelijk voorgegaan en gesticht te worden...’
‘En hoe denken zulke luiden over den Graaf?’
‘Niet veel beter dan over de religie; als men 't wel beziet, gaat dat samen, daar Mylord de voorstander der ware Kerk is; ook hebben de Vlamingen die hier wonen in 't gemeen, en die van Sluis in 't particulier, meermalen groote woorden gehad met die koudbloedige Leidenaars over Zijne Excellentie..., ik heb soms wel eens vreeze, dat het tusschen hen niet bij woorden zal blijven.’
‘Zoo zijn onze vrienden welgezind iets voor de goede cause der religie en Mylord van Leycester te ondernemen?’
‘Ze zijn daarin dezelfden als te Sluis; daar geve ik mijn woord op.’
‘Goed! zoo zorg, dat ze hier van avond allen samen zijn te mijnen huize; ik zal ze denkelijk wat voor te stellen hebben.’
‘Dat ik ze allen hierheen nooden zal, Signor!’ riep zij wat verwonderd, ‘bedenk doch, het zijn kleine luiden, gansch niet van zulke kwaliteit om met u te converseeren.’
‘Bedenk gij, Katharina! dat tegenspraak mij niet dient. Gij hebt te gehoorzamen, niet te overwegen.’
‘Maar wat zal ik doen in 't geval van uw schuldeischer?’
‘Och, die bijzaken?’ riep hij verdrietig.
‘Ge hebt er in den laatsten tijd wat al te weinig op gedacht en daarvoor kwellen ze u nu dubbel,’ sprak zij weer wat stouter.
‘Ik heb er voormaals te veel op gedacht; het was grootelijks raadzaam dit te verbeteren,’ hernam hij ernstig; ‘doch, opdat ik u en mij zelve de zwarigheid ontneme, laat ons zien of er geen posten zijn, wier voldoening ik eischen kan zonder hardheid en met wat hope van réussite.’
‘Deze, hier, hopman... eene Prinses, Mevrouwe de Chimay, de som is aanmerkelijk, en...’
‘Neen, die heeft voldaan.’
‘Ik vinde geen kwijtbrief.’
‘Zij heeft voldaan met wat anders dan geld... Wij zijn nu in 't gelijk.’

{==199==} {>>pagina-aanduiding<<}

‘Nog voornamer, de Keurvorst van Keulen.’
‘De arme man, die niet eens heeft om zijne gemalin uit de gijzeling te helpen tot Utrecht, die zijne diensten beurtelings biedt aan den Graaf en aan de Staten, simpel uit nood van penningen, deze moet voorshands mijn schuldenaar blijven.’
‘Hier staan opgeschreven voor eene aanmerkelijke som de beide jonkers de Maulde, gezegd Mansard, broeders van hopman Nicolaas.’
‘Beiden in 's lands dienst gevallen; den dooden rekent men hunne schuld niet aan!’
‘Maar de levenden zijn dààr om voor hen te voldoen, Jonker Nicolaas ligt hier in garnizoen met zijne compagnie, dat treft goed; wist gij dit, Signor?’
‘Ja, dat weet ik!’ sprak Cosmo met zonderlingen nadruk, ‘gij zult hem somwijlen hier zien!’
‘Wel dàn, zoek hem aan te betalen voor de overledenen.’ Maar ziende dat Cosmo slechts antwoordde met een minachtend schouderophalen, vervolgde zij: ‘of veeleer laat het aan mij over dit te vragen.’
‘Ik verbied u dat op mijn uitersten toorn,’ viel hij in, daarbij vervolgde hij spottend: ‘wanneer hebben ooit vroolijke jonge edellieden geld genoeg om schulden af te doen? zoeken we wat anders.’
‘Ik vind de huisvrouwe van Mr. Paulus Buis, Pensionaris hier ter stede... 300 Rozenobles.’
‘Oh, zoo! dat zal geweest zijn om de penningen voor zijne borgtocht samen te brengen. Zoo heb ik dan onwetend een fraai stuk begaan! dien vijand van Monsignor helpen lossen... des te beter nu! die voor 't minst zal betalen, of ik vrage lijfsdwang tegen hem, die Zijne Doorluchtigheid wel niet zal weigeren!’
‘Jammer, dat de Pensionaris juist niet in de stad is; ik ben er al geweest.’
‘Hij zal te Haarlem zijn, waar de Staten van Holland nu hunne vergadering houden uit misvertrouwen tegens Zijne Doorluchtigheid; maar 't is ook beter dat wij wachten; de goede tijd voor mijne vordering komt aan.’
‘Maar uw schuldeischer...’
‘Zeg hem dat hij drie weken wachte en daarvoor eische wat billijk is. Che Diavolo! ik meen geen bankroet te spelen; over

{==200==} {>>pagina-aanduiding<<}
drie weken ben ik overste van een regiment van twaalfhonderd man! weg met die boeken, Katharina; ze ergeren mij; wat ik voormaals een vuig bedrijf heb ter hand genomen... God weet het! door nood geperst werd ik woekeraar! Ik moest toch wàt doen, toen ik van over de bergen herwaarts kwam. Ik had een deel van mijn vermogen in goud en edelgesteenten bij mij... ik moest ze bergen... Ik trof samen met een mijner landgenooten, die hier tot Leiden een lombard hield; ik gaf het grootste deel van mijne bezitting in zijne handen... Zooals ik bij eenig nadenken had kunnen wachten, bedroog hij mij, en maakte zich weg met het mijne, mij vrijheid latende zijne plaats in te nemen; onverschillig voor alles, nam ik die in, en werd een woekeraar! O, God zij mij genadig! een woekeraar! welk een beroep!’
‘Gij, meester?’ sprak Katharina, glimlachend het hoofd schuddende, ‘bij mijne trouwe, dat zijt gij nooit geweest...’
‘Gij weet niet wat ik geweest ben!’ riep hij heftig, doch zachter voegde hij er bij: ‘de Heere zij geprezen, niets van dat alles ben ik nu meer.’ Daarop zachtmoedig tot Katharina Rose: ‘ziet gij, mijn kind, een lombardier was ik, en een lombardier en een woekeraar, dat is bij de luiden al één!’
‘Ook voor God?’ vroeg zij, ‘waar men 't beroep oefent, zooals deze boeken uitwijzen...? U mogen ze ergeren; mij is er uit gebleken, dat gij voor velen grootmoedig zijt geweest en veel zijt bedrogen geworden...; dat, waar ge ruime winste hebt genomen van grooten en heeren, geringen en nooddruftigen gansch geene klachten tegen u hebben in te brengen, en dat...’
‘Satan en de serpent vleien, als ze bekoren willen, desgelijks ook de vrouw,’ riep Cosmo somber.
Katharina van zijne plotselinge hevigheid verschrikt trad achteruit, en zei wat gekrenkt:
‘Dat was de meening niet, Signor, ik wilde opbeuren, niet verlokken.’
‘Onderneem gij dat nooit! het zou ijdel zijn; zoo vaak ik mijn troost heb willen zoeken in het goede dat ik gedaan; in het kwade dat ik nagelaten heb, ben ik tot dieper wanhoop vervallen dan waar ik gansch niet rekende, noch omzag. Of kunt gij ook onderkennen dien duivelschen hoogmoed, die verfijnde wellust der zelfzucht waarmee mijne dusgenoemde edelmoedigheid was bevlekt; weet gij met welke gedachten van wrake ik die

{==201==} {>>pagina-aanduiding<<}
allen, die van mij afhankelijk waren geworden, heb getergd, ontrust, gedreigd, verpletterd, beschaamd? weet gij dàt, gelukkige onnoozele, die uit uw eigen hart naar het mijne wilt oordeelen?’
‘Aller menschen hart is van nature boos en onbekwaam tot het goede,’ zei Katharina, ‘als gij 't zoo neemt, hopman, dan heeft zich niemand onzer uw betere te roemen; alleen, steunende op de verdiensten Christi... mogen wij ons doch verlost en gereinigd achten... en niet vertwijfelen, zijnde dat reuckelooze ondank en ongeloof jegens den Heer! zooals Ds. Gillis ons altijd heeft geleerd,’ sprak de Sluische amazone met tranen in de oogen.
‘Ik geloof, en ik vertwijfel niet!’ hernam Cosmo, met zoo vroom en blijmoedig eene uitdrukking, als waarvoor zijne scherpe trekken en lijdend gelaat slechts vatbaar waren, ‘gij weet, dat dank ik Gideon Florensz,’ sprak hij bijna fluisterend, en hare hand vattende.
‘Wie tot Sluis wist het niet? gij zelf waart de laatste om het te verbergen. Zware en goede dagen, die we toen hebben doorgeleefd!’
‘Begin maar niet weer van Sluis op te halen,’ hernam hij opstaande, ‘want voorwaar! dan verpraat ik al mijn tijd... uw zoete kout, de liefderijke zorge waarmee gij mij omgeeft, heeft iets wel aangenaams, dat mij hier in mijn huis aanlokt en trekt; het maakt me alreede traag en gemakziek.., dat moet niet zijn; dus vaarwel, en schik het met de wereldsche zaken zooals gij het verstaat!’ En zonder iets meer te willen hooren, nam de Kapitein hoed en mantel en ging uit.
Katharina Rose zag hem niet weer voor den avond, toen alle uitgewekene Sluische burgers reeds samen waren ten gevolge van hare uitnoodiging. Tot groote verwondering en geheime spijt van de kloeke amazone, beval Cosmo haar zich in een afzonderlijk vertrek te begeven met de overige vrouwen. Een geruimen tijd bleef Cosmo samen met de mannen; wat er tusschen hen omging, deelde Pescarengis haar niet mede en zij durfde niet vragen, - toch zag zij 't hem aan, dat hij in goede luim was. Daarop verliepen er drie of vier dagen, zonder dat het de trouwe Katharina mogelijk was haar meester te herinneren aan 't geen hij geliefde ‘bijzaken’ te noemen. Hij ging 's morgens vroeg uit, en kwam niet terug dan voor het middagmaal, dat hij zoo kort maakte als

{==202==} {>>pagina-aanduiding<<}
mogelijk was, en waarbij hij duidelijk toonde, dat hij zoomin verlangde te spreken als toegesproken te worden; en verliet dan weer het huis om slechts terug te keeren in den laten avond, en zich af te zonderen met een of meerdere personen, die hem verzelden of kwamen bezoeken.
Eens liet zij zich verleiden door eene ijdele hoop. Kapitein de Maulde trad bij Pescarengis binnen, en zij onderstelde, dat de geldelijke aangelegenheid nu toch eindelijk zou ter sprake komen; maar het tegendeel bleek haar: het onderhoud duurde slechts kort; andere bezoekers kwamen het storen, die echter kennelijk op dat uur bescheiden waren, zij begreep dat er nu door den fleren en afgetrokken Kapitein geen woord zou gerept worden van zijne financiëele verwarring; zoo ging het verder; iedere harer welgemeende pogingen om hem op zijne belangen opmerkzaam te maken stuitte af op Cosmo's stugheid, op zijne afgetrokkenheid, of wel op zulk een kort en kras bevel ‘om van deze dingen te zwijgen’ dat de heldin van Sluis liever een pekkrans over het hoofd van een Spanjaard zou geslingerd hebben, dan zich hier aan eene overtreding te wagen. Eindelijk op den negenden October vond ze opnieuw den moed de zaak bij hem aan te dringen. Hij was thuis gekomen op een zeer ongewoon uur in den voormiddag, en vroeg met zichtbare onrust of er geene boodschap voor hem was gekomen?
‘Eene zeer wichtige, Signor; de juwelier Matthijssen is er geweest; ik heb hem uw voorstel gedaan, en hij heeft gezegd, dat hij kwalijk drie dagen geduld wilde nemen, laat staan van drie weken.’
‘Nu goed, laat hij over drie dagen terugkomen,’ sprak Cosmo verstrooid, ‘maar ik vroeg naar eene boodschap, eene boodschap van Heer Adolf van Meetkerke... weet ge daar niets af?’
Zij schudde ontkennend het hoofd. ‘Er is wel een Heer geweest, meester Hendrik van Zoest, die met u van Dordrecht is gekomen... die heeft mij belast u te zeggen: “dat de Heeren uit Utrecht zijn weergekeerd, en dat gij te middag gewacht wordt bij den President!”’
‘Dan weet ik genoeg,’ had Cosmo geantwoord, en was onverwijld heengegaan.
‘De President? Meester Adolf van Meetkerken, de vader van

{==203==} {>>pagina-aanduiding<<}
onzen Kolonel! maar die Heer was oudtijds President van den raad van Vlaanderen als ik wel heb hooren zeggen,’ dacht Katharina bij zich zelve, ‘hij heeft mij zoo vriendelijk ontvangen, toen ik hem berichten bracht van zijn heer zoon... mijn meester schijnt nu zaken met hem te hebben, en met vele aanzienlijke luiden! als ik nog daartoe zoo eens naga met wie hij omgang heeft en werwaarts hij geroepen wordt, dan wondert het mij niet meer, dat hij wat laat aankomen op zijn krediet; ik zal Meester Matthijssen daarmee geruststellen, als hij mocht weerkomen.’

    
XII. De Leidsche samenspanning.

Cosmo Pescarengis had werkelijk zaken met den oud President van Vlaanderen, althans hij begaf zich in allerijl naar diens woning, werd ingelaten en zonder eenige voorafgaande wisseling van vragen of antwoorden heen gewezen naar eene ruime binnenzaal, waar reeds verscheidene personen bijeen waren, die hem met zekere onderscheiding ontvingen, en met wie hij blijkbaar niet voor het eerst samentrof. Behalve Hendrik van Zoest, die met Cosmo uit Dordrecht was gekomen, bevonden zich daar: Andries Schot, schepen der Leidsche Magistraat, een man, die, staande het beleg, als Kolonel der schutterij het bevel had gevoerd; François Landskroon, deken der schutterij; Hobbe Florisz, een vermogend goudsmid; Jan Kabeljau, Gerrit Jansz du Bijn, Willim van der Weegen, Jacques Volmaer, ouderling in 't consistorie, Christiaan van de Wouwere, een der Hervormde Kerkdienaren, Doctor Adriaan Saravia en Mr. Hugo Donellus, Hoogleeraren in de Theologie en in de Rechtsgeleerdheid aan de Leidsche Hoogeschool. Het zijn allen ingezetenen van Leiden; de meesten hunner behooren tot den deftigen burgerstand, sommigen tot den aanzienlijken, enkelen zelfs tot den geleerden.
Die allen komen hier samen tot een belangrijk doel, waarvan zij àl het gewicht beseffen; dit blijkt uit de ernstige stemming,

{==204==} {>>pagina-aanduiding<<}
leesbaar op ieders gelaat, ondanks al het kenmerkende, dat elk hunner onderscheidt, en uit het bedachtzaam stilzwijgen, dat ze bewaren, in afwachting van 't geen hun zal worden meegedeeld. De éénige, die het verbreekt is Pescarengis, die halfluid tot van Zoest zegt: ‘Wat antwoord brengt ge van Zijne Doorluchtigheid?’
‘Stil, gij zult het hooren; de President zal het zoo aanstonds komen aandienen en het voorstel in rondvraag brengen.’
‘Een voorstel? van welk voorstel kan dan vrage zijn? Waarom toeft de Heer van Meetkerke?’ herneemt Cosmo, wat verrast en wat ongeduldig.
‘Jonkheer Adolf bereidt zich op zijne toespraak, dit is duidelijk.’
‘Ei, waartoe zooveel voorbereidens? laat hij maar recht en slecht uit zeggen, wat er omgaat en wat de meening is, dat brengt ons veel verder dan deftige aanspraken.’
‘Dat is nu eenmaal zijne manier niet, en daarbij tegenover deze Heeren...’ Van Zoest wees met den blik op de Hoogleeraren, die nu juist het hoofd omwendden naar eene zijdeur, waardoor de Heer des huizes binnentrad met al de statige zelfbewustheid van een man, die weet dat hij eene belangrijke rol gaat spelen. Tegelijk kwam door den grooten ingang, die altijd open bleef, een jong officier binnen, die door enkelen met eenige verwondering, door anderen met zichtbaar welgevallen werd opgemerkt, in wien wij Kapitein Nicolaas de Maulde herkennen; zelf scheen hij een weinig met zijne houding verlegen, hetzij omdat hij zich hier voor het eerst vertoonde, hetzij omdat hij wist wat laat te komen, of wel omdat hij liever geheel ware weggebleven. Hij voegde zich terstond bij Cosmo, die hem een blik van verwijt toewierp, en hem influisterde: ‘Ik had u al haast van de rolle geschrapt! Waarom zoo laat? ik had nog vele dingen met u willen bespreken...’
‘Ik ben gekomen; laat u dat genoegen, hopman!’ hernam de Maulde een weinig norsch, en Cosmo kon niet meer antwoorden, want Mr. Adolf van Meetkerke, die zich aan het hoofd van de tafel geplaatst had, verhief nu zijne stem.
Het is ons noodig mede aan te hooren. Daar hij echter uitgaat van de onderstelling, dat al zijne toehoorders bekend zijn met hetgeen er bij vroeger overleg of beraadslaging is afgesproken, dienen wij ons eerst op dit standpunt te plaatsen, om hem te kunnen begrijpen.

{==205==} {>>pagina-aanduiding<<}

Onder de steden in de provincie Holland, die zich verzetten tegen de aanneming der Leycestersche kerkorde, door de Haagsche Synode vastgesteld, was de stad Leiden de heftigste en meest halsstarrige. Haar tegenstand ging echter niet uit van de gemeente, noch van de consistorie als zoodanig, maar - van den Magistraat, en van enkele predikanten, wier gevoelens afweken van de aangenomen Kerkleer, en die derhalve reden hadden, om de strenge toepassing der kerkelijke tucht te vreezen, en zoolang mogelijk af te weren. Een hunner, Hakkius, durfde openlijk bekennen, dat hij op den stoel gezegd had: ‘Liever de Spaansche Inquisitie, dan de Geneefsche discipline, die pokkige hoere;’ en 't ergste is dat hij er kon bijvoegen: ‘Mijne Heeren! (de regeering) prezen het.’ In waarheid, de Leidsche Magistraat was toenmaals grootendeels samengesteld uit zóó lauwe Hervormden, dat de meesten hunner van geheime Roomschgezindheid werden verdacht en zeer weinig deden om die verdenking van zich af te werpen, veeleer het tegendeel. Zelfs betoonden zij zich niet enkel onverschillig, maar bepaald vijandig tegen allen, die met meer nauwgezetheid en vuriger ijver de leer der Hervormde kerk wilden vestigen. Zij legden de hand der onderdrukking op de consistorie, handhaafden openlijk onrechtzinnig geachte leeraren tegen hare uitspraken, en verboden den Kerkeraad iemand naar de bijzondere Synode te Rotterdam af te vaardigen. Dit verbod was niet alleen een inbreuk op de rechten van 't Kerkbestuur; het was er ook een tegen het gezag van den Algemeenen Landvoogd, die deze Synode verordend had, op hope een eind te maken aan de moeielijkheden over de invoering der kerkorde; en toen een der Kerkdienaren dit der regeering deed opmerken, had de Burgemeester, Jan Jansz Baersdorp, geantwoord met veel laatdunkendheid en met grove miskenning van Leycester autoriteit, ‘men had in dat stuk niet met hem te doen en de Heeren van Leiden kenden niemand, die zulke 
vergaderingen mocht beroepen, dan alleen de Heeren Staten, Staatsgewijs vergaderd.’
Dat was niet waar, en zij konden beter weten uit vroegere voorbeelden; men had den Prins van Oranje, en de bijzondere Provinciën dat recht zien nemen en het niet betwist. Leycester had eene andere positie in Nederland dan de Prins van Oranje, maar voorzeker was hem geene mindere autoriteit toegekend; hij was geroepen bijzonder ter handhaving der ware Christelijke

{==206==} {>>pagina-aanduiding<<}
religie (waaronder allen, die de overeenkomst maakten, toenmaals niet anders verstonden dan de Gereformeerde Kerk); hij was dus volkomen gerechtigd, om met behulp der kerkelijken, en door middel van Synoden, de zaken dier Kerk te regelen en de goedgekeurde Kerkorde te doen invoeren en toe te passen. Maar men betwistte hem dat recht, ten eerste omdat men die Kerk liever op lossen grond en onbestemde leerstellingen zag drijven, en verder, omdat men bovenal Leycesters gezag wilde tegenstaan. Hakkius, die diep in 't vertrouwen der Leidsche Heeren schijnt gedeeld te hebben, had gezegd: ‘dat men de Spaanschen en Franschen had tegengestaan, en dat men het nu ook den Engelschman zou doen.’ Zoodra men de zekerheid had, dat de Magistraat van zulke beginselen uitging, en begreep dat de grieve, den Kerkeraad aangedaan, tevens een opzet was, om 't gezag van den Gouverneur-Generaal te beknibbelen, had men geene reden om de krenking te verbergen voor de gemeente, waar zij zoowel smart als wantrouwen wekte. De streng-Gereformeerde burgers zagen van nu aan met onwil en onrust op de daden hunner regeerders, op dier gedragingen als bijzondere personen, en bemerkten, dat die strekten tot ondermijning van ‘Gods kerk,’ zooals zij zich uitdrukten, tot wier opbouwing zij zelven en hunne ouderen goed en bloed hadden veil gehad; en daartoe nog gezind waren; zij zagen de onzuivere leeraars, vijanden der Christelijke discipline, ingedrongen, gehandhaafd en als losgelaten om de Kerk in roer te stellen; daar het hun verboden werd den voet der andere kerken te houden. Zij zagen zich eene bijzondere kerkregeling opdringen; ja Pieter Adriaansz van der Werff, Hakkius en Koolhaes hadden zich honderdmaal beroemd: ‘dat Leiden het wit zou zijn, waarnaar 't gansche land zou schieten;’ ze zagen, dat daar weinig acht werd gegeven op 't geen er op de hoogeschool werd geleerd en beleden; dat het toezicht over de ‘gemeene en Latijnsche 
scholen’ ook ganschelijk werd verwaarloosd, (hoewel er bij de kerkorde op die punten was voorzien) zoodat: ‘de jonge jeugd, die tot Godes eere en reverentie, en tot ware Godzaligheid daarin behoorde opgetogen te worden, nu bij faute van dezen tot een woest leven en in de verachting van de religie moest opwassen.’ Het werd bekend, dat zekere Jezuïet of geheime papist, Assendelft genaamd, openlijk schole hield, en den Jezuïetschen Cathechis-
{==207==} {>>pagina-aanduiding<<}
mus leerde. Daar zond de Burgemeester van der Werff zijn zoon ter school. Bij de laatste vernieuwing der Wethouderschap, had men degenen, die van de religie waren, meest afgesteld en papisten of afvalligen van de religie ingevoerd. De President-Burgemeester had zich niet ontzien te zeggen: ‘Hij mocht ter prediking gaan, voor den schijn, nochtans indien men hem opensnede, men zou een dubbel Katholiek in zijn hart vinden;’ hij had verder ronduit verklaard, dat hij zijn hoed niet zou willen verzetten, of hij spaansch of Engelsch ware. Dit alles en nog veel meer werd er waargenomen door de Leidsche burgers omtrent hun Magistraat, toen eenmaal de argwaan hun de oogen had geopend en de ooren had gespitst. Wij gelooven, dat men zich gerust deze bijzonderheden mag voorstellen als vergroot of verergerd; maar door het mengsel van laster en overdrijving heen blonken toch zekere waarheden helder door, die de vroomste en bedachtzaamste lieden tot ernstig nadenken voerden over hun tegenwoordig, en over de toekomst hunner kinderen.
De gelijkgestemden begrepen elkander welhaast, en troffen gaarne samen om zich over hunne geheime grieven uit te spreken. Eenigen hunner openbaarden ze aan Jonkheer Adolf van Meetkerke, dien ze kenden voor een ijverig hervormingsgezinde en een vurig dienaar van den Gouverneur-Generaal. De oude Heer van Meetkerke was een forsch en levendig man, die zijne particuliere grieven had tegen de Staten van Holland, die hem uit den Staatsraad hadden gezet; hij was dus wel geneigd de overbrenger te zijn van de klachten der Leidenaars bij den Graaf van Leycester. Men herinnere zich, hoe hij zich eens naar Dordrecht had begeven, vergezeld van Professor Saravia, hoe hij van den Graaf redres had verzocht van abuizen en misbruiken in de Kerk, toen te Leiden heerschende, uit naam veler burgers, en hoe Leycester had moeten antwoorden, dat hij er gaarne het zijne toe wilde doen; maar dat zijne autoriteit daartoe niet genoegzaam werd erkend in hunne stad, en dat hij bij gebreke daarvan niet bij machte was op het herstel van hunne grieven ordre te stellen, waarop van Meetkerke vrij stout en wel wat onvoorzichtig had geantwoord, dat men trachten zou eerst Zijne Excellentie bij zijne autoriteit te herstellen, waarop de Graaf moet gezegd hebben ‘dat hij 't wel lijden mocht.’ Dat kon men vooralsnog van weerszijden houden voor losse gezegden, in 't vuur

{==208==} {>>pagina-aanduiding<<}
van 't gesprek ontvallen, zonder andere beteekenis; maar van Meetkerke was een voortvarend man, die met vastheid doordreef hetgeen hij eens in 't hoofd had gesteld; en al te veel stemmen klonken hem welwillend tegen, zoo ras hij van zekere ontwerpen repte, dan dat hij ze niet met ijver zou hebben voortgezet. Vrome, aanzienlijke, schrandere luiden hadden zich welhaast om hem heen geschaard, met geene andere bedoeling dan deze ééne - die men eene zuivere moet heeten, al acht men het eene bekrompene, - bescherming voor de bedreigde zake der Kerk, door 't gezag van den Gouverneur-Generaal; en in 't laatst van September had de geheime vereeniging een zulken omvang en kracht gekregen, dat van Meetkerke tot eene gezette bijeenkomst overging, waarin besloten werd eene deputatie naar den Graaf te zenden, die zich toen te Utrecht ophield, om eene meer gezette onderhandeling over dat punt met hem te openen. De bezending had bestaan uit Jacques Volmaer, een aanzienlijk man, een gemoedelijk Christen, die als ouderling meer dan eens tegen de onzuivere predikanten had moeten optreden, en tegen den flauwhartigen Magistraat zijne stem had verheven; uit Andries Schot, den voormaligen Kolonel der Schutterij, nog altijd Schepen, en uit Hendrik van Zoest, een Dordrechtenaar, die zich in 't belang dezer zaak te Leiden ophield.
De Graaf had van zijne zijde de oogen niet gesloten voor 't geen er te Leiden omging; meester te zijn in die belangrijke stad, op de wijze zooals hij het te Dordrecht was, scheen hem eene zeer begeerlijke zaak, en wie zal van zijn standpunt gezien de begeerte onbillijk vinden? Wij weten, dat hij uitging van zijn recht om met zekere steden nog bijzondere overeenkomsten aan te gaan, dat hij zich ook aan den Magistraat van Leiden had gewend met zijne Remonstrantie, in een bijzonderen brief; doch dat de laatste daarvan onmiddellijk kennis had gegeven aan de Staten van Holland, als van iets dat hun onwelkom was en verdacht voorkwam. Van de regeering te Leiden, zooals zij nu was samengesteld, had Leycester dus niets te wachten; te ernstiger vestigde hij nu den blik op de burgerij, van wier gehechtheid en goede gezindheid hij meermalen de verzekering had ontvangen. De onderhandelingen door van Meetkerke aangeknoopt, werden door hem begunstigd en aangemoedigd. Cosmo Pescarengis, pas met verlof te Leiden, werd teruggeroepen, over de vermoedelijke

{==209==} {>>pagina-aanduiding<<}
stemming der bevolking gehoord, en teruggezonden met bevelen om den ijver van des Graven vrienden en aanhangers door beloften te prikkelen, zich met hen in betrekking te stellen, en waar 't noodig mocht zijn hen te leiden en voor te staan met raad en daad. Het overige van dien last zullen wij hem zelf hooren ontwikkelen; wij zijn nu niet veel slechter voorbereid om den Heer Adolf van Meetkerke te verstaan, dan zijne overige toehoorders.
‘De eerweerde, wijze en zeer discrete heeren voornoemd, gegoede borgers en ingezetenen dezer steden, ledematen van de ware Christelijke Kerke, en trouwe belijders des geloofs (zoo vervolgde van Meetkerke eene toespraak, die wij niet in hare volle langwijligheid zullen wedergeven) hebben zich dan na onderlinge te zijn overeengekomen, tot Utrecht begeven bij Zijne Excellentie, omme Z. Ex. te kennen te geven, dat, dewijl men zoo langzaam was van te accordeeren, en Z. Ex. te restitueeren de behoorlijke autoriteit, eenige gegoede burgers, door den goeden ijver, dien zij den lande en der religie dragende waren, Zijne Excellentie aan te dragen hun goeden wil tot den dienst van den lande, van Hare Majesteit en van Zijne Excellentie, en om van denzelven te verstaan oft' haar zoude aangenaam wezen, dat zij in goeden getale alle de voornoemde inconveniënten ende periculen zouden den Magistraat der stad Leyden ernstelijk vertoonen, ende verzoeken daarop behoorlijke spoedige provisie te stellen ende resolutie te nemen. Opdat Zijne Excellentie, weder gesteld wezende in behoorlijke autoriteit, zonder langer tijdverlies mochte aangrijpen de gemeyne regeeringe, conservatie en de beschermenisse van den Lande zoo 't behoort.’
‘Het antwoord!’ riep een der Heeren met ongeduld, ‘wij kennen 't geen er is aangediend.’
‘Waarop Zijne Excellentie dezelven bedankt heeft voor die goede presentatie, en gebeden heeft daartoe hun beste te willen doen bij alle behoorlijke middelen; behalve nochtans dat het geschiedde zonder confusie, beroerte ofte bloedstortinge.’
‘Dat spreekt vanzelf,’ merkte Saravia op, ‘aangezien deze niet tot de behoorlijke middelen kunnen gerekend worden.’
‘Maar dat antwoord van Zijne Excellentie is eigenlijk geen antwoord,’ merkte Donellus aan, ‘tenzij deze Heeren ietwes anders hebben voorgesteld dan de afspraak was.’

{==210==} {>>pagina-aanduiding<<}

Jacques Volmaer stond op: ‘Wij hebben overgebracht wat tusschen ons was overeengekomen, en niets daartoe gevoegd, niets daaraf gelaten.’
De overigen getuigden hetzelfde en men kende ze als eerlijke luiden, die in zoo ernstige zake zich niet met eene onwaarheid zouden bezoedelen. Donellus schudde het hoofd: ‘Hoe begrijpt men dan, dat de laatste woorden van Mylord sluiten op dat voorstel, wie 't begrijpt zegge het uit!’
Het tegendeel van hetgeen de Hoogleeraar verlangde, vond plaats; wie 't begrepen, zwegen; hun tijd van spreken was nog niet gekomen.
‘Daar wij geene volkomene mondgemeenschap met Zijne Excellentie konden houden, aangezien het bezwaar der tale, zoo heeft de Secretaris Burggraaf ter weerszijden tot tolk gestrekt, en 't zou konnen zijn, dat er op die wijze misverstand had plaats gevonden.’
Die verklaring maakte op de aanwezigen geen gunstigen indruk. Eene vergissing in dezen was al te hachelijk; de ernstige gelaatstrekken werden strak of onrustig.
Van Meetkerke wenkte van Zoest, die nu opstond.
‘Wij zijn toch wel ten volle verzekerd, dat hetgeen wij hier voornemen, is naar den wil en met de volkomene instemming van Zijne Doorluchtigheid. Ik ben hier om het te getuigen, en ten bewijze heeft de Graaf immers reeds in 't begin dezer maand den Overste Pescarengis hierheen gezonden om u tot hoofd- en raadsman te zijn bij al 't geen gij zoudt willen ondernemen.’
Aller blik wendde zich nu op Cosmo, die echter zeide:
‘Daartoe ben ik hier, dat is waar; maar ik dien voor alle dingen te weten, waartoe deze Heeren dan eigenlijk besloten zijn?’
Van Meetkerke gaf te kennen, dat men nog geen besluit had kunnen nemen, omdat men zich eerst van de goedkeuring des Graven had willen verzekeren, en dat men diens antwoord verstaan hebbende, nu samen was om te beraadslagen. Professor Donellus oordeelde, dat men zich niet lang meer behoefde te beraden, daar men het Zijner Excellentie reeds had aangekondigd, wàt men voor had te doen.’
‘Wat dan toch?’ vroeg Dominé Christiaan van de Wouwere met zekere drift.
‘Wel, mij dunkt, den Magistraat in alle behoorlijke vorme een vertoog aan te bieden, strekkende te dier fine...’

{==211==} {>>pagina-aanduiding<<}

‘Zulke vertoogen en verzoeken worden dikmaals bij den Magistraat niet wel genomen...’ sprak Jacques Volmaer aarzelend.
‘Mij dunkt, dat het nochtans in alle vrije republieken den onderzaten wel geoorloofd is in alle billijkheid hunne Overigheid Christelijk te vermanen van haar ambt, als zij bevinden, dat de nood zulks vereischt,’ merkte de burger du Byn aan, ‘en bij exempel heeft men nu onlangs de dienaars der Kerke van Zuid-Holland (leider, die van onze arme gedrukte stad uitgenomen!) wel een zoodanig vertoog zien richten aan de Heeren Staten van Holland; en men zegt, dat het hun wel afgenomen is.’
‘Ja!’ viel Christiaan van de Wouwere in met ergernis, ‘in 't openbaar, hebben die Heeren zich daartegen niet kwalijk gedragen; maar de Advocaat heeft ze in 't heimelijk en in 't particulier bestraft, zeggende dat er in hun vertoog niets stond, of de Heeren Staten wisten het en nog veel daartoe; dat 's lands welvaren die Heeren zoowel ter harte ging als hun, en dat zij daarin wel voorzien zouden zonder hen. Dat zij derhalve wel mochten naar huis keeren, en laten de Heeren met de zaken begaan,’ dus spreekt die onchristelijke voorspraak van het Staatsche Sanhedrin tot de ware en getrouwe gezanten Christi!’ eindigde hij met ergernis.
‘Bewijs altoos, dat het noch eene oproerige, noch eene ongeoorloofde daad kan geacht worden,’ hernam de vorige spreker.
‘Neemt, dat het ons vrijstaat, hoedanige uitwerking zal dat hebben?’ merkte Andries Schot aan. ‘Weet ik niet, met welken hoon en schimpwoorden de missiven van Zijne Excellentie op de poincten van religie, zijn aangehoord in den vollen raad. Heeft meester Pieter Andriaansz niet gezegd, dat het nu tijd werd de kleederen te scheuren!’
‘Ze mogen dat doen over hun zelven! Die nieuwe Caïaphassen,’ riep van de Wouwere.
‘De mesure is af te keuren... men zal daar geen baat bij vinden,’ sprak van Meetkerke; ‘ik acht de Heeren, die nu op 't kussen zitten, niet gestemd ook de dringendste en billijkste verzoeken toe te staan in dezen. Hun tegenstand gaat uit van een beginsel, en het is niet denkelijk, dat zij van dit beginsel, waarvoor ze zooveel gedaan hebben en nog doen, om het te helpen doordrijven, zullen afwijken om den simpelen drang van een verzoekschrift.’

{==212==} {>>pagina-aanduiding<<}

‘Door vele honderde eerlijke, deftige, welluidende namen onderteekend,’ viel Donellus in.
‘Met uw welnemen, Hooggeleerde Heer! zeg duizende,’ sprak de goudsmid, ‘want het grootste deel der goede burgerij zal zich hieraan gelegen laten liggen. Ik ben overman van mijn gilde, ik sta voor allen borg, die tot datzelve zijn behoorende.’
‘Alzoo ik voor die der schutterij!’ sprak François Landskroon, ‘doch, daar mijne manschap niet allen de schrijfkonst verstaan, kon 't wezen dat zij liefst op andere wijze van hunne deelneming blijke gaven.’
Van Meetkerke glimlachte. Cosmo knikte met welgevallen; sommigen zagen op Landskroon met wat bevreemding, enkelen met zichtbare voldoening. De Maulde zag er uit of hij zich verveelde, en of hij niet geluisterd had.
‘En al ware 't dat ze uit consideratie van het groot getal verzoekers gebracht werden de zaak in overweging te nemen, hoeveel tijd meent ge dan, dat er verloopen zou eer wij daaraf eenige vrucht zouden zien?’ vroeg van Meetkerke.
Eenparig werd het erkend, dat men zich dan toerusten moest met eene onbepaalde mate van geduld; dat eene goede uitkomst zeer twijfelachtig was en alleen veel tijdverlies zeker.
‘En zoo daar iets gedaan zal worden, dient het met haast te geschieden,’ sprak van Zoest, ‘want, zoo Zijne Doorluchtigheid inmiddels kwam te vertrekken, zie ik niet waartoe onze tusschenkomst nog dienstig zou zijn.’
‘Is er opnieuw sprake van dat vertrek...?’ vroegen eenigen.
‘Op dezen stond is Zijne Excellentie nog tot blijven gezind,’ hernam Cosmo, ‘maar dit kan ik affirmeeren: de Graaf zal niet kunnen, niet willen, niet mogen blijven zelfs, zonder bekwame autoriteit om deze landen te regeeren.’
‘Zoo zijn wij, belijders en voorstanders der ware Kerke, in alle maniere verplicht te zorgen, dat Zijne Doorluchtigheid daarmede voorzien worde,’ sprak Volmaer ernstig. ‘Toen de dienaren des Woords, met de ouderlingen en eenige notabelen der Gereformeerde Kerke zich in Zeeland hebben begeven tot den Graaf, om Zijne Doorluchtigheid te bewegen tot blijven, tijdens het groote misnoegen over het verlies van Sluis, hebben ze uit naam der gansche Christelijke gemeente betuigd en beloofd, dat men Zijne Excellentie zou geven contentement, en dat men zich zou

{==213==} {>>pagina-aanduiding<<}
vereenigen om Z.E. gezag te helpen redresseeren, indien 't Z.E. beliefde die hulp en beloftenis aan te nemen, en daarop te blijven! En alhoewel door onzen Magistraat verhinderd daarin lijfelijk deel te nemen, zoo hebben wij ons in den geest daartoe mede verbonden, als zijnde ware en getrouwe lidmaten van de gemeente, ofte wel opzieners, dienaren des Woords, doctoren of belijders die de roeping hebben, hierin de anderen voor te gaan.’
‘Dit zoo zijnde, hebben wij, dunkt me, andere maatregelen te nemen, dan bij wege van rekweste ootmoediglijk te verzoeken, wat wij wachten kunnen dat men ons niet zal geven,’ zei van Meetkerke den kring rondziende.
‘Ik voor mij peins tevergeefs op andere,’ sprak Donellus, ‘ik vreeze, we zullen met den Magistraat niet verder komen.’
‘Daarom moeten wij zien een Magistraat te verkrijgen, daaraf men betere dingen kan wachten,’ hervatte de Oud-President.
Allen waren van 't zelfde gevoelen, maar de één merkte aan dat de tijd, waarop de Vroedschap moest vernieuwd worden, nog zoo ver af was, en een ander, dat de regeerende Heeren wel zorgen zouden weer aangesteld te worden, of hunne vrienden, en gelijkgestemden in plaats te krijgen.
‘Als wij hen zoolang tijd geven, dan hebt gij daarin gelijk, maar de verandering moet plaats hebben met den eersten en zonder dat zij er tegen vermogen,’ hernam van Meetkerke, altijd zijn doel nader komende, bij de trapswijze instemming die hij vond.
‘Recht zòò,’ riep de Predikant van de Wouwere, een opgewonden, doordrijvend personaadje, ‘wij willen Christelijke regenten, geene heimelijke Jezuïeten oft' aanhangers der Papisten, die de dertelheden der wereldlingen ruimen teugel laten, en de Kerk onder de zweep houden tot verwildering van de Christelijke tucht, - dat aan de ontrouwe overigheid geschiedde, gelijk de profeet Daniël zegt van den ongeloovigen Koning, men neme de eere van haar weg!’
‘Maar de profetie ten uitvoer te leggen en toe te passen op onze Vroedschap, staat niet bij ons...’ voerde Donellus aan.
‘Waarom niet aan ons?’ vroeg van Meetkerke, ‘hebben de Heeren Staten ook zoo omzichtig rechten en privilegiën gewogen, toen ze zich aanmatigden wettig gekozene leden uit den Staatsraad te zetten?...’

{==214==} {>>pagina-aanduiding<<}

‘Die dàt deden, waren in elk geval de Staten, of hunne gemachtigden; wij... zijn nietswes dan particuliere personen; en... mij dunkt, die zaak, gesteld ze kon haar beslag krijgen, riekt naar opstand...’
‘Als onze vaderen zich door dergelijke overwegingen hadden laten weerhouden, we zaten nòg onder den Spaanschen dwingeland!’ riep Andries Schot.
‘En als wij ons vermeiden in 't ziften van zulke spitsvondigheden, in stede van te handelen, dan loopen wij kans opnieuw onder diens juk te komen,’ voegde François Landskroon er bij.
Intusschen had Doctor Saravia zich tot Donellus gewend, en fluisterde hem toe:
‘Als gij op der Staten hand zijt, hadt gij 't liever moeten zeggen en niet herwaarts komen.’
‘Gij weet wel van neen; ik heb er voorwaar geen oorzaak toe luiden voor te staan, die mij verkorten en achterstellen op allerlei manier; doch deze wijze van de kwestie te behandelen strijdt tegen alle mijne begrippen van recht en alzoo...’
‘Doceer ze op uwe collegiën, doch versaag daarmede niet deze borgers, die alreede schroomachtig en weifelend te over zijn voor eene wichtige onderneming.’
‘Op mijne collegiën!’ hernam Donellus met ergernis, ‘gij weet wel, dat ze mij in April hebben geschorst in mijn ambt...’
‘Nu, zoo is 't uwe zaak niet zwarigheden in den weg te leggen aan hen, die willen medewerken om u te herstellen in uwe waardigheid.’
‘Mits het wettelijk geschiede, zal het mij lief zijn.’
‘Zoo ge ons niet bijstemt, onthoud u, of ga heen en verklaag ons bij van der Werf en Baersdorp!’
‘Sinds het hier voor verraad der goede cause geldt zijne opinie te zeggen, zal ik zwijgen,’ zuchte Donellus. Dit ter zijde tusschen de beide Hoogleeraren was nauwelijks opgemerkt, daar de discussiën, die overluid werden gevoerd, inmiddels zóó belangrijk waren geworden, dat aller aandacht er werd ingespannen.
‘Wat mij aangaat,’ had Jacques Volmaer gezegd, ‘ik zou 't niet met mijn Christenplicht bestaanbaar achten, iets te ondernemen tegen eenige bestaande macht, ten ware het kon geschieden met goedkeuring en op het gezag van de hoogste autoriteit...’
En daarop was Cosmo Pescarengis opgestaan en had gevraagd: ‘Wien erkent gijlieden daarvoor?’

{==215==} {>>pagina-aanduiding<<}

Van Meetkerke belastte zich voor allen met het antwoord: ‘Zijne Doorluchtigheid den Graaf van Leycester, Gouverneur-Generaal-Absoluut der Vereenigde Gewesten.’
Allen gaven bewijzen van instemming met dat antwoord, doch een der burgers merkte aan: ‘Mits men daaronder niet versta... de Souvereiniteit, die de Staten zeggen, dat aan hen behoort, terwijl wij staande houden, dat zij ligt... bij de gemeente...’
‘Op die twisten versta ik mij niet,’ had Cosmo uitgeroepen met zeker ongeduld, ‘maakt dat onderling uit, doch antwoordt mij op dit: of gijlieden al of niet erkent des Graven oppergezag in zaken van justitie en politie, gelijk in zaken van oorlog?’
‘Dat is Zijne Doorluchtigheid bij de tractaten opgedragen. De Graaf houdt hier gelijke macht als de Stadhouders ten tijde van Keizer Karel V.’
‘Nu, zoo is uwe Leidsche vroedschap in opstand tegen het Eminente Hoofd van den Staat!’ hernam Cosmo, ‘en 't wordt tijd haar te recht te zetten.’
‘Wij achten haar vervallen te zijn van hare waardigheid,’ riep van Meetkerke levendig.
‘Zoo is 't vonnis gewezen,’ sprak Andries Schot met een dubbelzinnigen glimlach, ‘maar wie zal het ten uitvoer leggen?’
‘Ik!’ riep Cosmo met al de kracht van zijne schrille, scherpe stem.
‘Uit kracht van welk recht?’ kon Donellus zich niet weerhouden te vragen.
‘Het recht van den sterkste en van den behendigste, Hooggeleerde Heer; ik reken op mijn hoofd en mijn degen,’ hernam Cosmo fier.
Donellus zweeg verrast, en bleef zitten in zichtbare verslagenheid.
‘Wel op, vrome en dappere Heer!’ riep Christiaan van de Wouwere, in geestdrift, ‘doe alzoo en gij neemt exempel aan den man Ehud, een der groote verlossers Israëls, die zich een zwaard maakte, dat twee scherpten had;’ maar die toon van goedkeuring vond nog geen weergalm.
‘Geweld!’ riep men van alle kanten, sommigen verschrikt, anderen met ergernis, enkelen verslagen; alleen van Meetkerke, Saravia en van Zoest bleven rustig en schenen de bedoeling van den spreker niet te miskennen.

{==216==} {>>pagina-aanduiding<<}

‘Onder uw welnemen, overste!’ sprak Volmaer ernstig, ‘dat kan niet zijn, naar de intentie van den Graaf, uwen Heer en den onzen, die uitdrukkelijk heeft geboden, alle beroerte, confusie en bloedstorting te mijden; hoe kan dat samengaan met het gebruik der wapenen?’
‘Wonder wel, erntfeste Heer! wij gedenken de wapenen te gebruiken, om orde te houden, confusie te weren en strijd te voorkomen. Wie den vrede wil, wapene zich tot den oorlog; ziedaar een voorschrift, dat men niet mag verachteloozen. Alle goede burgers, die 't met ons eens zijn in deze cause, moeten daarom geadverteerd worden, dat zij zich bereid houden naar 't geweer te grijpen bij de eerste oproeping, die hun zal worden gedaan... Ieder uwer, die invloed kan oefenen op zijne gehoorigen, vrienden, betrekkingen of aanhangelingen, behoort hen daarop van nu aan voor te bereiden...’
‘De Heer Overste ijlt voort in deze zaak met de bekende vierigheid van zijn uitheemschen aard!’ riep de burger du Bijn, ‘maar wij zijn nog in niets verzekerd, dat Zijne Excellentie het aldus verstaat.’
‘Zijne Excellentie verstaat het aldus en niet anders; gijlieden behoeft u hierin niet te verlaten op mijne getuigenis, schoon ik bewijzen genoeg zou kunnen bijbrengen van 't volkomen vertrouwen, dat Zijne Doorluchtigheid in dezen aan mij heeft geschonken; maar ik wil, dat gij vergewist zult zijn door uw eigen goed verstand, en daarom ik vrage ulieden, zoudt gij meenen dat Zijne Excellentie in allen ernst zou gewaarschuwd hebben tegen het aanrichten van confusie, oproer en bloedstorting, zoo daar van nietwes anders sprake ware, dan 't indienen van een vertoog, een rekwest, of hoe gij dat verkiest te noemen?’
‘In trouwe!’ riep Volmaer overtuigd, ‘de Graaf moet op ietwes anders gedacht hebben, dan wij meenden.’
‘En dan bevinde ik ook, dat Zijner Excellentie's antwoord beter sluit,’ stemde Saravia in.
‘Zijne Doorluchtigheid zag wel in, dat men de stad niet aan zijn gezag zou kunnen onderwerpen, zooals 't behoort, met consent van hen, die nu op 't kussen zitten. Zijne Excellentie moet dus wel verlangen en toestaan, dat men daarop anderen stelle, die van beteren zin zijn, en weet, dat men eene zulke verandering zwaarlijk zal kunnen volbrengen, zonder dat men het zwaard

{==217==} {>>pagina-aanduiding<<}
ten minste late blinken om de weerspannigen ontzag in te boezemen. Zijne Excellentie wil niet, dat wij het gebruiken dan bij manier van verweer, en daartoe zal het niet komen, als men maar eerst ziet, dat wij hier meester zijn, en dat de groote meerderheid der ingezetenen eensgezind is met ons. Het is onvermijdelijk, dat men eenige personen in verzekering neemt, die ons niet zullen toevallen; doch ziedaar ook al het geweld, dat er gepleegd zal worden, daarvoor ben ik u ten borg, ik, die door eene singuliere en heilige belofte ben gebonden om mijns naasten leven te eerbiedigen, ware 't niet, dat mijn eigen harte mij daartoe maande...’
‘Nu versta ik uwe meening, Overste,’ sprak Jacques Volmaer, ‘nu zie ik in, dat op zulker manier aan den uitgedrukten wil van Zijne Doorluchtigheid wordt voldaan en tevens aan ons aller wensch, nu voele ik ook volkomene vrijheid om te dezer fine de handen met u samen te leggen.’
Van Meetkerke, Saravia, François Landskroon en Christiaan van de Wouvere verklaarden nu, dat zij gereed waren Cosmo's ontwerp te steunen en te bevorderen op zulke wijze als hij hun zou aangeven; de overigen schenen niet gereed tot zoo gulgauwe toestemming.
‘Ik merk wel,’ zeide du Byn, ‘men wil hier de hekken verhangen, maar zonder dat de schapen in 't wilde loopen; dat keure ik goed; maar wie zal hier regeeren als we den Magistraat hebben afgezet!’
‘Wie? allereerst Zijne Doorluchtigheid de Gouverneur-Generaal, en deze zal niet in gebreke blijven in een nieuwen Magistraat te voorzien,’ sprak van Meetkerke schielijk.
‘Daarbij allen, die nu tot ontwerp toetreden en tot de vordering daaraf medewerken, in aanmerking zullen komen; - ook behooren zij zich bereid te houden om zich op den gestelden dag naar 't raadhuis te begeven, zoo ras wij daarvan meester zijn!’ voegde Cosmo er bij.
Du Byn en de goudsmid zeiden daarop, dat ze consenteerden, dewijl ze nu voorzagen dat alles met orde en geschiktheid zou afloopen, daar ze niets zoozeer vreesden dan regeeringloosheid.
‘En totdat alles hier volkomen zal geregeld zijn, moet ik ulieden verzoeken mij te willen erkennen, aannemen en volgen als uw hoofd,’ hernam Cosmo.

{==218==} {>>pagina-aanduiding<<}

‘De Graaf heeft den Overste Pescarengis daartoe al over lang aangewezen!’ sprak van Meetkerke, en dat werd eenparig toegestemd.
‘Ik heb een groot bezwaar,’ zei de schepen Andries Schot. ‘Tot datgene wat gij dàar voorslaat, Overste, behoort eene duchtige ontwikkeling van krijgsmacht; hebt gij die tot uwe beschikking?’
‘Mijne schutters! - en ik zal al de burger-hoplieden voor dit ontwerp winnen,’ sprak Landskroon gulgauw.
‘Ik wacht de compagnie van Heraugières tot bijstand, en wij hebben de compagnie van Kapitein de Maulde hier tegenwoordig,’ zei Cosmo, ‘dat is voldoende om te beginnen!...’
De Maulde, die tot hiertoe met zichtbaar verdriet en ontstemming had neergezeten, in 't begin zonder veel te letten op 't geen er gezegd werd, later toeluisterend met meer verrassing dan goedkeuring, vatte nu Cosmo met afschrik bij den arm en sprak halfluid:
‘Gij vergist u, Kapitein, als gij hierin op mij rekent; de compagnie van Mansart is...’
‘Zoowel als haar hopman gehoorzaamheid schuldig aan Zijne Excellentie, en ik ben gemachtigd u zijne bevelen te doen verstaan; tot zoolang zwijg waar gij niet begrijpt.’
En de blik zoowel als de toon, waarmee de Piémontees dat zeide, schenen den jongen edelman plotseling tot onderwerping te brengen; hij verbleekte, zuchtte, en zweeg.
Intusschen was de eenheid van wil en stemming zichtbaar verbroken onder de bijeenverzamelden. Bij 't eene deel heerschte onrust, aarzeling, verslagenheid; bij de andere zekere overspanning en opgewondenheid; bij slechts enkelen vastheid en rust.
‘Heb toch de goedheid ons uw plan volkomen en geregeld open te leggen, Heer Pescarengis,’ sprak de goedronde Volmaer, die zelf ter goeder trouwe, geen denkbeeld van wantrouwen of voorzichtigheid scheen te hebben; maar Cosmo antwoordde wijselijk:
‘Dat zal ik doen, achtbare man, zoo ras ik zekerheid heb, dat allen die mij zullen aanhooren ganschelijk instemmen met hetgeen wij gaan aanvangen, daartoe willig zullen medehelpen, en daarop hun mannenwoord geven, en dat met plechtigen eede bevestigd hebben.’

{==219==} {>>pagina-aanduiding<<}

Toen stond de Hoogleeraar Donellus op. ‘Eer ge hierin verder gaat, mijne Heeren! gunt mij te gaan. Ik heb de cause van Zijne Excellentie en der ware religie, zooveel in mij was, gediend met de pen, met mijn persoon en invloed, waar dat oorbaar was, en gedenk dat verder te doen; doch deze wijze van die voor te staan gevalt mij niet. Waar men naar de wapens grijpt, treed ik ter zijde; dat is mijn beroep niet; dat laat ik den krijgslieden over! zoo scheide ik mij van u, tot later.’
‘Totdat wij getriomfeerd zullen hebben, niet waar?’ voegde Saravia hem toe met groote bitterheid.
Nog anderen schenen willens den Hoogleeraar harde woorden toe te voegen, en weinig gezind hem rustig te laten gaan; maar Cosmo wenkte gebiedend, dat men zwijgen zou en zich rustig dragen...
‘Hooggeleerde Heer, ik heb geen bevel om iemand te dwingen. Wie zich bij ons voegt, moet het doen uit vrijen wil; alleen dit moet ik van u eischen dat gij discretie gebruikt over 't geen hier gepasseerd is, en dat niet voortzegt waar 't schaden kan.’
‘Dat belove ik plechtig! gij allen zijt mijne getuigen; zoo ik verrader kon worden dat men mij verachte, om niet te zeggen hoe weinig het in mij kan vallen, om de cause die mij lief is, en die ik de goede acht, al wordt ze anders beleid dan ik wenschte, te verraden aan mijne vijanden. God geve u allen licht, raad en kracht.’
En de Hoogleeraar verwijderde zich. Verscheidene personen schenen willens zijn voorbeeld te volgen, maar aarzelden, hetzij uit gebrek aan moed, hetzij omdat zij besluiteloos waren wat te doen.
Het voorbeeld had zeer slecht gewerkt, zelfs op hen die innerlijk vast besloten waren. Het scheen of zij het nu geene zaak vonden voor dit besluit uit te komen: de overigen oordeelden, dat men op zulk een wichtig punt zich niet zoo terstond kon verklaren, zij wilden zich beraden, ernstig en rustig nadenken wat hen te doen stond, en ze gaven dit te kennen.
Cosmo had te veel menschenkennis, om de weifelende en versaagde lieden door overmacht van beloften, dreigingen of redeneeringen tot dat besluit over te halen. Met personen dus gewonnen en zoo licht heen en weer wankelend, oordeelde hij, was toch eene zoo ernstige onderneming niet aan te vangen, waarvan

{==220==} {>>pagina-aanduiding<<}
hij zelf zich het hachelijke niet ontveinsde. Eerst als ze na kalm beraad, volkomen vrijwillig, met zijn ontwerp instemden, was er een mannelijk en onverschrokken handelen met hen mogelijk; ook, na een paar woorden met van Meetkerke en Saravia gewisseld te hebben, gaf hij te kennen, dat er met het besluit in dezen eigen oogenblik nog geene haast was; dat ieder van hen rijpelijk had te overwegen wat hem te doen stond, en dat wie besloten waren dezen weg te volgen, zich nog dien eigen avond hadden aan te melden aan zijn huis, waar men dan de laatste beslissende beraadslaging zou houden, en waar hij voor dezulken zijn gansche ontwerp zou blootleggen. Met die afspraak scheidde men, allen meer verslagen en ontrust dan ze gekomen waren.


XIII. Jonker de Maulde heeft eene moeielijke keuze te doen.

Al de deelgenooten aan de samenkomst scheidden niet terstond van elkander bij het verlaten van Heer Adolf's huis. Vooreerst bleef doctor Saravia nog samen met zijn vriend, den Heer des huizes; de overigen gingen hun weg met hen bij wie zij de meeste samenstemming onderstelden. Christiaan van der Wouwere, de strijdlustige leeraar, voegde zich bij François Landskroon, den stoutmoedigen Deken van 't schuttersgilde; de gemoedelijke Volmaer hoopte door Hendrik van Zoest nadere inlichtingen te verkrijgen over Cosmo's plannen; de rustige goudsmid zocht zijn steun in den oud-Schepen Andries Schot, en zoo de overigen, Cosmo trad hopman de Maulde op zijde en vroeg hem: ‘of zijn logies nog verre was?’
‘Hier in de buurt; we hebben geen tien huizen te gaan.’
‘Zoo zal ik de vrijheid nemen u derwaarts te vergezellen; ik heb u te onderhouden over zaken, die men niet op den publieken weg kan bespreken.’
‘Ik had u juist denzelfden voorslag willen doen.’
Zwijgend gingen toen beiden naast elkander voort, totdat zij het logies van den jongen Edelman waren binnengetreden, te weten: eene ruime bovenkamer van een deftig winkelhuis, die de jonge Baron voor zijn onzeker verblijf van het garnizoensleven

{==221==} {>>pagina-aanduiding<<}
betrokken had. Nauwelijks waren ze daar samen of de Maulde riep uit met al de eigenaardige luchthartigheid van zijn karakter:
‘Oef, wat ik mij verveeld heb! de keel is mij droog van 't zwijgen, ik moet dat doorspoelen,’ en schielijk haalde hij uit eene hoekkast kan en bekers te voorschijn, schonk in en riep al drinkende: ‘Kapitein Pescarengis! ik heb zware aanklachten tegen u! Mij een paar uren lang op een stoel te nagelen tusschen, de Hemel weet! welke hoogwijze, eerzame discreete, erntfeste mannen, die ik weet niet welke belangen zaten te wikken en te wegen... het al tot de magere uitkomst van... ik heb niet geluisterd; daarom kan ik niet met juistheid zeggen; maar ik geloof bijkans van eene samenzwering tegen Mijne Heeren van Leiden! een wonder fraaie inval van u, voorwaar! om een jongen Edelman op zulk een festijn te nooden! In trouwe, gij hadt geestiger invallen om mij afleiding te bezorgen, toen gij nog mijn luitenant waart.’
‘Sinds ik dat niet meer ben, Baron! heb ik voor mij ernstiger zaken in 't hoofd dan verstrooiingen uit te denken voor een gemoed, door ijdele passies krank,’ antwoordde Cosmo, terwijl hij intusschen de Maulde onderzoekend in de oogen zag; hij kende hem genoeg om te weten, dat de luchtige toon geen volkomene oprechtheid insloot, ‘en 't wordt hoog tijd voor u, wat meer het hart te stellen tot den ernst des levens!’
‘Gij moogt er mij voor danken, Signor Cosmo! dat ik uw ernst niet dan voor spel wil nemen; want voorzeker, toen gij mij in 't begin dezer maand hebt gevraagd, of ik geen lust had mijne revanche te nemen voor 't affront, dat men ons had aangedaan na 't verlies van Sluis, en ik gulgauw heb geantwoord, dat het mijne vurigste begeerte was; dat ik zulks aan mijne eer verplicht rekende; dat ik evenals alle mijne krijgsmakkers slechts naar occasie zocht om op gepaste wijze lucht te geven aan den opgekropten haat tegen hen, die ons daartoe gebracht hadden; en toen gij die opgewakkerde begeerte nog meer in mij hebt aangevuurd, mij goede hope gevende, dat de tijd der genoegdoening naderde, en mij verwijzende op den 9den October naar eene bijeenkomst aan 't huis van den ouden Heer van Meetkerke, om te vernemen waarin die satisfactie bestaan zou, toen beken ik, dat ik gansch andere dingen heb gewacht, dan ik nu heb gevonden.’

{==222==} {>>pagina-aanduiding<<}

‘Wat hadt gij gewacht, Jonker!’ vroeg Cosmo lakoniek.
‘Dat ik mij samen zou vinden met mijne vroegere krijgsmakkers, voor 't minst den Kolonel van Meetkerke aan de zijde van zijn vader zou zien; dat er besloten zou worden tot eenige schitterende, stoute onderneming tegen den vijand, hetzij met, hetzij zonder der Staten goedachten; en nu, gij weet zelf of er van dat alles eenigszins sprake is geweest.’
‘Het blijkt wel, hopman! dat gij niet hebt geluisterd; zonder dat zoudt ge overtuigd zijn, dat wij ons toerusten om de Heeren Staten van Holland (als gij weet de hoofdbewerkers van onze schande en 't verlies van Sluis) een duchtigen knak te geven in hun gezag, door de goede stad Leiden, daarin zij meenen onbeperkte Heeren en Meesters te zijn, te brengen op de zijde van Zijne Doorluchtigheid, opdat diens gezag er gevestigd worde, zooals het hem toekomt.’
‘Mijne beste wenschen daartoe, als vanzelf spreekt! God gave, dat Zijne Doorluchtigheid meester ware van 't heele land; doch ik vrage u, wat zegt ons dat ter afwissching van de vlek op onze krijgseer geworpen... al won onze Gouverneur-Generaal de halve wereld...?’
‘Wat ons dat baten zal! Maar gij spreekt zonder nadenken, mijn edele Jonker! Immers, als eerst de Graaf volkomenlijk meester is van 't land, kan hij den oorlog krachtiglijk doorzetten, zijne vrienden en voorstanders schitterende occasie geven om hun moed te toonen en aan al de wereld te bewijzen, dat verraderlijke verachteloozing geenszins verzuim van krijgsmansplicht oorzaak was van hunne nederlaag! Dan mogen de Heeren Staten toezien en zich de nagels bijten van spijt; en meent ge, dat onze Graaf zich dan niet zal te binnen brengen, wat hij elk onzer heeft beloofd en nu niet houden kan, omdat de bekrompen burgerzin zijne vorstelijke edelmoedigheid aan banden heeft gelegd? Meent gij, dat gij simpel hopman zoudt zijn gebleven tot nu toe, zoo Leycester doen kon wat hij wilde?’
‘In waarheid; als men 't zoo beziet, begint uw inval ons eene schrede nader te brengen aan mijn wensch, doch...’
‘En een wijde stap, dat zeg ik u,’ hernam Cosmo snel, die met te meer overreding sprak, daar hij zelf overtuigd was. ‘Het bezit van Leiden is 't allerbelangrijkst, nevens Dordrecht, dat gansch het onze is; en 's Hage, - daar we meester zijn als we

{==223==} {>>pagina-aanduiding<<}
willen, blijkens de vrees der Staten, die er niet meer durven vergaderen, - maakt het ons dus sterk in Zuid-Holland, dat de Graaf zich zou kunnen beroemen meester te zijn in de Provincie.’
‘Zijne Excellentie had mij wel een regement kunnen geven!’ riep nu de Maulde, die, terwijl hij Cosmo aanhoorde, tevens den loop zijner eigene gedachten had gevolgd en wiens opgewekte eerzucht zich nu moest uitspreken, ‘die macht heeft hij toch altoos.’
‘Die behoorde hij te hebben, dat is waar, maar op dit pas heeft hij die niet... in de daad; Hohenlo heeft stoutelijk geweigerd zijne patenten te erkennen en de Staten van Holland hebben zich aangematigd mijne compagnie Engelschen af te danken, onder pretext dat ik zonder hun verlof krijgsvolk over hun grondgebied zou gevoerd hebben.’
‘Ik moet u gelooven!’ zeide de Maulde in de hoogste verwondering; ‘maar hoe neemt Zijne Excellentie dat op?’
‘Niet zoetelijk, als gij denken kunt; doch hij heeft mij belast voor 't oogenblik te berusten...’
‘En inmiddels noemen de luiden hier u Overste; is dat ook omdat de Staten van Holland uwe compagnie hebben afgedankt?’ vroeg de Maulde half spottend, half ernstig.
‘Niet juist dààrom, maar wel omdat Zijne Doorluchtigheid mij werkelijk dien rang heeft gegeven, in afwachting van het regement van 1200 man, dat mij is beloofd, zoo ras de zaken hier hun beslag hebben gekregen.’
‘Ziet ge! u is 't wel toegezegd, maar ik moet mij vergenoegen met den ijdelen pronk van gunste, daarmee men hofjonkers voedt...’
‘In goeden ernst, Jonker de Maulde! hebt gij iets meer degelijks van Zijne Excellentie verdiend?’
‘Waarom niet ik? heb ik niet zoo goed als een ander mijn devoir gedaan tot Sluis?’
‘Beter, mijn jonge hopman! indien roekelooze stoutheid en vurige drift in den strijd tot het devoir des krijgsmans behoort; doch sinds we Sluis verlieten, zijn er meene ik meer dan twee maanden verloopen: om voor u den smaad te verzachten, dien men geworpen had op alle verdedigers der verlorene vesting, heeft de Graaf u tot zich geroepen en openlijk door zijne goed-
{==224==} {>>pagina-aanduiding<<}
keuring geëerd; doch waar zijn nu de diensten, die gij daarna uw Heer en begunstiger nog hebt bewezen? Waarom hebt gij u niet naar het tooneel des oorlogs begeven, met de andere jonge officieren onder de bevelen van Jonkheer van Groenevelt?’
‘Kapitein! gij weet zelf wel, de Graaf besliste het anders.’
‘Zeg liever, dat het u gelustte den hoveling te spelen bij Mylord, en het hof te maken bij uwe Prinses en dat Zijne Excellentie de goedwilligheid had dien dwazen lust toe te geven.’
‘Cosmo! zeg het ronduit, verdenkt gij mijn moed...!’ riep de Maulde heftig.
‘Slechts van gebrek aan meesterschap over uwe passiën verdenk ik u,’ hernam Cosmo droogjes.
‘Gij hebt het er heden op toegelegd mij te beleedigen.’
‘Ik wil u alleen wat voorthelpen in zelfkennis om u daarna te vragen: zijn dit veellicht de verdiensten, waarop gij uwe aanspraken grondt?’
‘Men geve mij occasie ze te verwerven; mij jookt om Zijne Doorluchtigheid in daden te toonen, wie ik voor hem zijn wil.’
‘Ah zoo! nu vorderen we ietwat; gij begint voor 't minst inzicht te krijgen van uwe verplichtingen... Zoo merk op, dat de eerste en beslissende daad van onbepaalde volgzaamheid aan den wil van Zijne Excellentie, die van u gevraagd wordt, is... met uw persoon en onderhoorige manschap het ontwerp te steunen, waarover gij zooeven hebt hooren beraadslagen, en dat ik nu ten volle ontwikkelen ga...’
‘Eilieve hopman! aanhoor mij vóór ge verder gaat,’ viel de Maulde in met ernst, ‘toen ik u zoo straks te midden van al die menschen hoorde verklaren, dat gij rekendet op mijne medewerking bij de... samenspanning, die gij, zoo ik mij niet vergis, bezig zijt te smeden tegen den Leidschen Magistraat, stond ik op het punt mij terstond te verzetten tegen die hersenschim; maar inziende hoe groote teleurstelling u dat zijn zou, wilde ik u niet in 't aangezicht wederstaan tegenover al die luiden, zonderling, omdat ik aan den toon uwer stem en aan de uitdrukking van uwe trekken zag, dat gij in een van die gemoedstoestanden waart, daarin gij geene tegenspraak kunt dragen; zoo zweeg ik, doch vergis u niet; de oorzaak van mijn zwijgen was geene toestemming... Mansards compagnie, noch haar hopman kunnen gebruikt worden tot de dingen, die gij bedenkt...’

{==225==} {>>pagina-aanduiding<<}

‘Gij vergist u, hopman! ik zal u toonen, dat het kan, want het zal zijn...’
‘Onmogelijk, Signor Pescarengis... ik heb eed gedaan aan den Magistraat voor mijne compagnie; die tegen hem aan te voeren, acht ik eedschennis...’
‘Zoo hebt gij dan geen eed gedaan aan uwen Kapitein-Generaal? geen trouw beloofd aan den Graaf van Leycester? Zoo acht ge u ontslagen van de gehoorzaamheid, den Algemeenen Landvoogd...?’
‘God beware mij, Kapitein! hoe komt gij op dit?’
‘Per Dio! de consequentie is zeker ver gezocht,’ sprak Cosmo met ironie, daarop met streng verwijt; ‘ik meende, dat Mylord grooteren dank van u te wachten had...’
‘Maar geloof me dan toch! mijne beste diensten... mijn bloed, mijn leven zou ik veil hebben voor Zijne Excellentie, doch...’
‘Zijne Excellentie dient wat voorzichtigheid te gebruiken met er op te rekenen...; want zoo ras daaraf vrage is, wijkt gij terug en dekt u met uwe trouw aan de... stad... aan de Staten... de Hemel weet wie... Het is genoeg, Kapitein! wij weten nu wat er van u te wachten is; gij zijt ontslagen... De zaak is van dien aard, dat zij niet dan eere en profijt kan brengen aan wie haar volvoeren. Ook heb ik bij Héraugières betere bereidwilligheid gevonden, en ik zal trachten genoeg te hebben aan zijn bijstand...’
‘Wat Héraugières oorbaar acht, past mij ook,’ riep de Maulde levendig.
‘Het blijkt wel dat exempelen trekken!’ sprak Cosmo glimlachend.
‘Maar dan dient ge u te haasten met uwe... onderneming, want 't geen ge noch weet, noch wenscht... ik heb van goeder hand vernomen dat ik met mijn garnizoen niet lang meer in deze stad zal verblijven!’
‘'t Geen gij oordeelt dat ik noch weet, noch wensch is mij volkomen bekend, en, wat u denkelijk bevreemden zal - door mij voorbereid.’
‘Hopman, hopman! is dat geene uitheemsche grootspraak!’
‘Tot bewijs dit eene, dat u zoo ik achte genoeg zal zijn. Uw vertrek is bepaald op Zondag den 11den.’
‘Dus reeds overmorgen!’ riep de Maulde met een zucht.

{==226==} {>>pagina-aanduiding<<}

‘In de vroegte!’ hernam de Piémontees, onwillekeurig glimlachende over de toenemende verrassing en verslagenheid van den jongen edelman.
‘Ziehier den openen brief van Zijne Doorluchtigheid, waarbij het u wordt bevolen....’ en Cosmo reikte hem een papier, geteekend en gezegeld zooals het behoorde om geldig te zijn.
‘De Maulde's vingeren sidderden, terwijl hij den brief openvouwde en doorlas.
‘Ik kàn, ik mag niet meer twijfelen,’ riep hij eindelijk.
‘Die twijfel heeft ook vrij al te lang geduurd, mijn Jonker!’ sprak Pescarengis ongeduldig, ‘doch waarom die uiterste ontzetting, bij 't ontvangen eener aanschrijving die gij toch wachtende waart!’
‘Hoe kunt gij 't vragen? Dit bevel mij toekomende door uwe hand, geeft mij gewisheid van 't geen gij affirmeert, dat Zijne Excellentie weet van de dingen die gij hier doordrijft en daarmede instemt...’
‘Gij dacht dan van neen!’ vroeg Cosmo, de armen over elkander kruisende. ‘Per dio! waarvoor houdt gij dan Cosmo Pescarengis, dat hij u en de anderen sprookjes zou wijs maken, of misleiden door bedriegelijke getuigenissen?...’
‘Neen, Signor, voorzeker neen; maar ik dacht... ik vreesde dat gij, wel wetende den Graaf genoegen te geven zoo 't gelukt ware... deze dingen beleiddet en doordreeft op eigen gezag...’
‘Ik zie dat gij mij voor een roekeloozen waaghals houdt; maar per dio! dat zou drieste overmoed zijn! Neen, neen Baron, ik ben geen jonge avonturier; mijne vijftig jaren en mijne bittere levenservaringen hebben mij wel genoeg bedachtzaamheid gepredikt, en zonder het expresse gebod, zonder den uitgedrukten wil van Zijne Doorluchtigheid, zou ik geen vinger verroerd, geen voet verzet hebben om de luiden hier voort te helpen of te geleiden. Wees zeker, al wat er gaat plaats vinden, is tot Utrecht beraamd, en heeft de voorkennis en goedkeuring van Zijne Excellentie; zijn daarmede nu ten lesten al uwe bezwaren opgeruimd en mag men onderstellen, dat dit alleen u dus lang heeft doen aarzelen?’
‘Zoo is het...’
‘De Graaf kan dus van nu aan rekenen op uwe volkomene volgzaamheid...?’

{==227==} {>>pagina-aanduiding<<}

‘Ongetwijfeld! Ik zal zonder faute aftrekken op het aangewezen uur!’
‘O! die fraaie volgzaamheid, die dus voortholt langs haar eigen weg!’ riep Cosmo spottend. ‘Neen, hopman, gij zult niet aftrekken op 't aangewezen uur!’
‘Cosmo! gij speelt met mij,’ riep de Maulde verdrietig, ‘wat wilt gij dat ik doen zal?’
‘Nu luisteren, niet ongeduldig worden en wel opletten, juist omdat het hier ernst is, en omdat eene vergissing of eene achteloosheid bloed en tranen zou kunnen kosten.’
‘Ik luister, spreek.’
‘Morgenavond begeeft gij u met dit bevelschrift naar het raadhuis, om den Magistraat kennis te geven van het voorgesteld vertrek uwer compagnie...’
‘Dat is mijne verplichting...’
‘Maar dat is hier niet dan eene krijgslist, opdat het geene verwondering wekke zoo men uw krijgsvolk in beweging ziet. Zondag ochtend, stipt op 't aangegeven uur, verzamelt gij uw volk, en neemt uwen weg over de Breestraat langs het raadhuis; daar zullen u te gemoet komen, een goed getal gewapende burgers, die van de onzen zijn, en die als krijgsgeschrei zullen uitroepen: “Leve de Koningin van Engeland en zijne Doorluchtigheid van Leycester,” zij zullen u aanhouden en verzoeken te willen blijven tot stijving van de orde. Gij willigt in, gij bezet het raadhuis met een deel van de uwen; er zal gezorgd worden dat gij er niet alleen blijft; daarop neem ik het bevel over een deel uwer krijgslieden, en maak mij meester van eene der poorten, waar we Héraugières met zijn volk zullen vinden en dien binnen laten. Het overige volgt vanzelf, maar dit deel van uwe rol moet door u worden uitgevoerd. De lijst van eenige personen, waarvan gij u zult moeten verzekeren, zal u morgen in den loop van den dag worden behandigd!’
Men begrijpt, dat de Maulde dit alles noch koel, noch kalm had aangehoord; toen Cosmo had uitgesproken sprong hij op en riep uit:
‘Laat men mij met Mansards compagnie afzenden tegen de gansche legermacht van Parma, en ik zal gaan zonder aarzelen en niet wijken, maar hetgeen ge daar zegt doe ik niet.’
‘'t Is goed dit te weten! en waarom niet als ik vragen mag...?’
‘Omdat dit strijdt met mijn krijgsmansplicht. Zijne Excellentie,

{==228==} {>>pagina-aanduiding<<}
die een bedreven veldheer is, zou de eerste zijn het euvel te nemen. Waar ik bevel heb te vertrekken màg ik niet blijven, op verzoek van particulieren, waren ze duizend in getal, en de nood hunner cause nóg zoo dringend.’
‘Mij gevalt die stiptheid, hopman, alleen gij zult op 't eigen oogenblik van de uitvoering voorzien worden van eene contra-order, vanwege Zijne Excellentie, die u machtigen zal te blijven... De contra-order is nog niet in mijne hand, maar ik verpand u mijn woord, dat gij die hebben zult op het geschikte moment.’
‘Dat is wat anders; maar toch, gave God dat ik niet gekozen ware tot dezen dienst! Hoe kan Zijne Excellentie mij op meineed vergen! Mij, die heb gezworen de stad te bewaren, en ik die haar zal overleveren aan rebellen!’
‘Die nieuwe eed is het dien gij nooit had moeten doen, omdat zij leiden kon tot meineed tegen uw Kapitein-Generaal, en zoo er strijdigheid ware is het wel op dien eersten daarop gij het meest behoort te denken. Maar zij is er niet; die nieuwe eed, dien men van de krijgsoversten vergt bij 't intrekken eener stad, luidt meene ik haar te bewaren voor den Magistraat, de Staten en Zijne Excellentie den Algemeenen Landvoogd.’
‘Zoo is het!’
‘Nu dan, zoo de regeering dier zelfde stad het behoorlijk gezag weigert aan den Gouverneur-Generaal, volgt dan daaruit niet vanzelf dat gij diens autoriteit moet helpen redresseeren en maintineeren...?’
‘Dat erken ik, maar...’
‘Daarenboven, gij hebt wel eed van trouwe gedaan aan de stad, aan den Magistraat, maar naar ik meene niet aan Meester Jacob van Baersdorp, niet aan Adriaan van der Werff en hoe die hoogwijze heeren meer heeten...’
‘Zeker neen; als heden de Magistraat wordt veranderd, ben ik morgen die heeren niets schuldig.’
‘Zoo wees gerust daarop; ze worden uit hun ambt gezet met denzelfden zwaai, en gij houdt uwe verplichtingen aan hunne plaatsvervangers. Ziedaar alles!’
‘Als gij zóó spreekt, erken ik dat gij gelijk hebt; maar toch, als ik indenk...’
‘Che diavolo! denken en tobben en zwaartillend wikken en scheiden en allerlei politieke twisten en rechten, past dat een

{==229==} {>>pagina-aanduiding<<}
jongen krijgsman, die edelman is en allermeest op zijn eigen rang en bevordering moest denken, en hoe hij zich de gunst van zijn Veldoverste meest waardig zal maken...?’
‘Eene fraaie bevordering, en eene kostelijke gonste voorwaar!’ riep de Maulde, nu opstaande en zich opnieuw een beker wijns schenkende, dien hij driftig ledigde, ‘mijnentwege moge men die aan anderen gunnen.’
‘Dat ze kwalijk besteed zijn blijkt mij nu. Ook zal 't noodig wezen Zijne Doorluchtigheid te onderrichten van de zonderlinge bereidwilligheid, die ik bij u vinde tot zijn dienst!’
‘Cosmo! Cosmo!’ riep nu de jonge edelman in heftige beweging, ‘dat zult gij niet; gij hebt te veel ervaring van 't menschelijk harte; gij zijt gansch geen vreemdeling in het mijne, om niet te weten hoe daarin strijd heerschen kan tusschen plicht en plicht... Nooit grooter onzekerheid voorwaar heerschte daar in het mijne, dan waar gij optreedt met zulke eischen in den naam van den Graaf, en waar gij getuige waart van die beroering mijner ziele, zult gij mij daaraf schuld maken bij hem, noch mij voorstellen als een ondankbare, als een flauwhartige. Bezin u op den tijd, toen de verhouding tusschen ons eene andere was; of ik mij toen ook gespitst heb op zoo groote waakzaamheid over uwe woorden en daden, om die in 't blinkendst licht te stellen waar ze u meest konden schaden...’
‘Per dio! 't Is u niet noodig bij mij aan te dringen met zoovele smeekingen... Ik ben spie noch aanbrenger, en wete heel wel te scheiden wat in twijfelmoedigheid wordt gezegd, of met vast opzet van wederstand; maar, bij mijne trouwe aan Zijne Excellentie, ben ik toch verplicht hem aan te dienen op wien hij rekenen kan en waartoe gij gezind zijt!’
‘Te gehoorzamen, als vanzelf spreekt; ik gevoel het nu klaarlijk; ik zou mijn allernaasten plicht verzuimen, zoo ik mijn bijstand weigerde aan 't geen des Graven Hoogheid vorderlijk kan zijn... maar noem het geene eere, noem het geene gonst, want daarvoor kan ik het niet nemen, Cosmo, daarvoor niet!’
‘Zoo wordt het ook niet bedoeld. Het is een blijk van vertrouwen dat er gesteld wordt in u, bij voorkeur in u! en dat vertrouwen van een Heer als de Graaf van Leycester, is alreede als een voorsmaak hoe groote gonsten gij later zult waardig zijn... begrijpt gij nu?’

{==230==} {>>pagina-aanduiding<<}

‘Ik zal het toonen, ziedaar mijn antwoord.’
‘En om u alles te zeggen, weet dat ik het ben die u juist tot dezen dienst aan Mylord voor de aandacht heb gebracht!’
‘Ik heb wel reden dat te gelooven, wetende hoezeer gij u altijd bemoeid hebt in mijn voordeel. Al hebt gij het ontkend, anderen die het weten kunnen, hebben het mij verzekerd, dat mijne terugroeping naar Dordrecht bij Zijne Excellentie door u is bewerkt...’
‘Nu gij daarop komt, moet ik u schuld belijden; neen, toen was de dispositie mijns gemoeds zoodanig, dat ik u liever niet onder mijne oogen aan Mylords zijde zag; maar 't is juist daarom, dat ik u nu niet wilde verachteloozen; ik voele, ik heb tegenover u veel goed te maken, en dat ik het wil, getuigt de aandrang dien ik nu heb gebruikt, - het geduld, dat ik mij heb getroost, schoon vele zaken mij riepen. Zoo eenig ander geweifeld had als gij, ik had hem simpel laten wegtrekken, de zaak uitgesteld, en aan Héraugières alleen nevens mij de verdienste van den goeden uitslag gegund.’
‘Ik zie 't u aan dat gij volkomen te goeder trouwe zijt,’ hernam de Maulde, terwijl hij een zucht onderdrukte.
‘Che diavolo! hoe zou het anders kunnen zijn? Ben ik geen Christen, dat ik mijn naaste een strik zou spannen...? Gij gelooft toch niet van mij dat ik mij niet voorop zal stellen bij deze onderneming? dat ik u of de anderen in den steek zal laten, of mij onttrekken aan de verantwoordelijkheid, die ik op mij heb genomen?’
‘Neen, zeker neen; dat wachte ik niet van u.’
‘Nu dan, zoo blijf me getrouw op zijde en alles zal wel gaan. - Van avond na het luiden der diefklok wacht ik allen bij mij, die zich nu nog tot de onderneming verbinden willen; ik wacht u dan ook, maar ik wacht dan van u noch zwakheid, noch weifeling; dat zou te kwaden indruk geven; zoo ge u nog omwenden wilt, het zij! maar eens met de anderen samen, zijt gij verbonden niet min dan ik.’
‘Ik acht het mij nu reeds, wees gerust! Ik heb kunnen weifelen, dat is zoo; maar nu ik eens besloten ben, wil ik niet meer omzien.’
‘Gods zegen, tot dat mannelijk besluit, en mijn dank nevens dien van onzen Doorluchtigen Heer!’

{==231==} {>>pagina-aanduiding<<}

Cosmo reikte de Maulde de hand en verwijderde zich.
De jonge Baron bracht de hand aan het voorhoofd en bleef eenige oogenblikken voortpeinzen.
‘Wondre man!’ riep hij eindelijk, ‘hoe groote overmacht heeft hij op mij! Hij voert me waar hij wil. God geve, dat het op een goeden weg moge zijn. ‘Daarna opstaande, vervolgde hij zijn zelfgesprek. - ‘Hij schijnt er niet aan te denken, maar ik verspeel mijn hoofd als deze zaken niet richtig zijn, en onze toeleg faalt!’ Toen, zich weer inschenkende, ‘bah! wat is mijn leven toch om er zoo spaarzaam mee te wezen, ik, die het wel honderd malen in roekelooze loszinnigheid heb gewaagd! Het is waar, toen... vertwijfelde ik aan hare liefde, nu lacht een blijder uitzicht mij toe; nu weet ik dat zij hare vrijheid slechts verlangt om zich te verbinden aan mij; maar zal zij in die dispositie gesterkt worden, dan dien ik in gonste te blijven bij den Graaf, van wien ik alles kan hopen, en zoo kon Cosmo zelf nog wel eens medewerken, om ons weer samen te voegen; want het is zijne schuld dat wij gescheiden zijn, dat die verwenschte Dordtsche Dominés, met hunne femelarij, en hunne dreigingen van kerkelijke tucht en openbaar schandaal de Prinses hebben verschrikt. Maria is een kind, dat zij zich door zulke dreigingen ontrusten laat; ze zouden het wel laten eene vriendin van Zijne Excellentie, eene prinselijke vrouwe in den kerkelijken ban te doen, en openlijk van den stoel af te lezen... maar genoeg, zij heeft moeten buigen, en ik moest wijken, uit vreeze verjaagd te worden. Ik zal haar nu schrijven dat ze te Leiden kome, dat ik niet wegga, dat... lag die verwenschte aanslag van Pescarengis mij slechts niet zoo zwaar...; 't is of ik niet jong meer ben; 't is of ik niet meer vroolijk kan zijn als ik daaraan denk. Gelukkig daar valt me iets in; ik ben bij de Utenhove's gevraagd; het zijn vervelende lieden; de heeren droog en stijf, de joffers leelijk en preutsch; maar ik kan er gaan om den tijd te verdrijven tot de diefklok slaat. ‘Dienstzaken, per dio! zou Cosmo 
zeggen; dat 's een tolerabel pretext, dat geeft wat afleiding van dit suffend peinzen, daaraf het hoofd mij duizelt,’ en de zwakke loszinnige jonkman, zoo weinig gewoon met zich zelven te rekenen, en de smartelijke vermoeienis van 't nadenken schuwende, ijlde weg om in de verstrooiing van een bonten gezelschapskring zich zelf te ontvluchten, en als het ware de laatste ure van overweging die hem nog restte, eer hij zich tot eene wichtige handeling zou

{==232==} {>>pagina-aanduiding<<}
verbinden, te verdartelen en weg te schertsen. En toch zou hij in dien kring ondanks zich zelf tot ernst worden gestemd, en in herinnering naar een verleden worden teruggevoerd, dat hem drukken moest als een verwijt.
Toen hij de gastzaal van Mevrouwe Utenhove binnentrad, vond hij reeds het gansche gezelschap bijeen, en onder de rei der dames ook Ada Rueel.
Ada Rueel, wier bleek en zacht gelaat zich wel wat bewolkte bij zijn aanblik, doch, die toch kalm en ernstig het gesprek voortzette, dat zij hield met eene dame van zekeren leeftijd, die Juffrouw Volmaer werd genoemd, en die werkelijk de gade was van den volijverigen aanhanger van Leycester, de Maulde's aanstaanden bondgenoot. Die kalmte, die ruste, verwonderden den Baron een weinig, maar het deed zijn goed hart eere aan, zij verheugde hem tegelijk.
‘Wat revelkalt men dan, dat ze in 't brein gekrenkt zou zijn,’ sprak hij bij zich zelve, ‘die ruste op het effen voorhoofd, die kalme blik van het helder blauwe oog, teekenen niets dan zachten weemoed en stille gelatenheid; die bleekte, die vermagering, helaas! getuigen tegen mij dat ze veel heeft geleden; maar ik zie 't haar aan, het is voorbij... Zij is niet als Maria de Brimeux, die vroolijkheid veinst als de spijt en de smarte haar het harte vervullen.’
Maar de Jonkvrouwen Utenhove die, hoe stijf en leelijk ook, een zeer bijzonder welgevallen hadden in den jongen Baron, lieten hem geen tijd tot verdere overwegingen; zij dwongen hem deel te nemen in het gesprek der jonge dames, met die soort van schertsende aanvallen, die volgens vader Cats van zeer duidelijke beteekenis zijn, en die weinig konden zijn naar den smaak van den aanbidder eener Prinses de Chimay. Toch schikte hij zich in zijn toestand met het vooruitzicht op zijn voorwendsel tot een spoedig vertrek, en daarbij, het verwijderde hem van het groepje stemmige lieden, in wier midden Ada hare plaats vond.
Juffrouw Volmaer scheen daar het woord te hebben, en er werd naar haar geluisterd met die zekere onderscheiding, die haar stand en karakter meebracht, maar wellicht niet met volle instemming dan door Ada Rueel! Deze jonkvrouw 1), nog zwak en lijdende

{==233==} {>>pagina-aanduiding<<}
tot Leiden gekomen, had er toevallig de kennis gemaakt van die vrome Christelijke vrouwe, en was welhaast geheel onder haar invloed geraakt, om het zoo eens uit te drukken, en sinds dien tijd had men opgemerkt, dat zij kalmer was geworden, dat hare diep gedrukte ziel zich begon op te heffen, en dat eene meer heldere stemming hare sombere zwaarmoedigheid verving. Stil, gelaten, blijmoedig zelfs, zag men haar aan dat zij waarheid sprak, als zij zeide den waren vrede gevonden te hebben. Sommige harer jeugdige speelgenooten vonden wel dat zulke vrede en zulke blijdschap als waarvan zij roemde, weinig had van de jolijselijke vreugdigheid der jonge jeugd, en gaven haar na dat ze wat strak en stijf, ook wat overdreven kerksch was geworden, sinds ze met Vrouwe Volmaer verkeerde; maar haar broeder Wijndrik, bij wien zij inwoonde na zijn huwelijk met Maria Prouninck, oordeelde dat men haar in die fantasiën niet moest tegengaan, sinds zij daarbij troost en ruste vond. De jonge mannen vonden dat er door Ada's stroefheid groot verlies werd geleden in hun kring, en dat zulke preutschheid haar gansch niet wel stond. Was het billijk van haar aan allen te wijten wat een enkele had misdaan, en moest zij dan alle jongelieden den nek toekeeren, omdat de Maulde haar ontrouw was geworden? Was het niet veel wijzer geweest eene betere keuze te doen en den ongetrouwe te vergeten? Zoo oordeelden de jonge mannen; maar Ada's harte was voor die wijsheid niet bekwaam, en hare verwanten deden haar geene moeite aan op dit punt. In hoever de verschijning van de Maulde in een kring dien hij meest vermeed, en waar zij ook zelden verscheen, de arme Ada schokte, kunnen wij nu niet ontcijferen,... zeker is het dat er iemand in 't gezelschap was wien zij onaangenaam trof, en om meer dan ééne reden. Het was Wijndrik Rueel, haar broeder. Met innerlijk misnoegen zag hij den jongen Baron te midden van de schertsende 
groep die zich wel ras rondom hem vereenigde, den toon geven van wuften kout en losse aardigheden in het bijzijn van haar, die hij als zijn slachtoffer moest beschouwen. Met zeker opzet naderde hij die groep, en luisterde tot hij aanleiding zou vinden zich in 't gesprek te mengen.
De Maulde's vroolijkheid was druk en wild, als van iemand die zich tracht te vergeten; maar zij was onschuldig met opzicht tot anderen. Niet alzoo die, waaraan de jonge dames Utenhove

{==234==} {>>pagina-aanduiding<<}
zich overgaven om aardig te zijn, of... geheime afgunst te verbergen. Zij schenen onbewust van zijne vroegere betrekking tot Ada; want eene harer fluisterde hem spottend toe: ‘Lieve deugd! wat wordt joffer Ada stijfjes en stil.... en hoe verwaand zich bij de deftige luiden te voegen, oft' zij zich harer jonkheid schaamt.’
‘Dat exempel zullen wij althans niet volgen, jonkvrouw!’ beet de Maulde haar toe, ‘wetende hoe ras de jeugdige jaren ons ontslippen; ons dient het de luchtige jeugd nog wat te rekken!’ Dat was niet galant; de arme leelijke Jonkvrouw naderde haar achtentwintigste; maar hij voelde zich getergd Ada Rueel te wreken.
‘'t Is eigenlijk Ada's schuld niet!’ zei de andere freule, ‘maar zij wordt omgevoerd door Vrouwe Volmaer, die de strakheid zelve is; tot aan hare kleeding kan men 't zien. Eene rijke vrouw, die zich dekt met een simpelen neusdoek, zonder halskraag, die eene effen keurs draagt zonder borduursel of knoopjes... ik vraag u, waartoe dient dat, als men niet in 't bagijnhuis thuis ligt of staat naar het ambt van weesmoeder!’
‘Vrouwe Volmaer!’ vroeg de Maulde, wat afgeleid en naar deze omziende, ‘is dat Vrouwe Volmaer?’ hij kende niet eens de gade van zijn aanstaanden bondgenoot.
‘Och, Dominé Coolhaas zegt de Vlamingen overdrijven alles; in weelde noch in simpelheid weten ze maat te houden.’
‘Dat 's geene hoffelijkheid aan u, volschoone Ludovica!’ sprak de Maulde, zich van deze praatsters afwendende tot de Jonkvrouwe van Meetkerke, ‘zoo ik meene, mag Vlaanderen stoffen op de eere van uwe afkomst.’
‘Och, Jonker! sinds ik hier in Leiden ben, word ik aan die speldeprikken gewend; ik heb opgemerkt wat men hier beschimpen wil, wordt voor Vlaming uitgekreten, al heeft men ook sinds jaar en dag in stad of provincie burgerrecht, en’ fluisterde zij hem in, ‘ieder, die voor Zijne Excellentie is, hoort men hier dus aanwijzen; zoo neme ik het voor mij als eere.’
De Maulde haalde de schouders op met een verdrietig gezicht. Alles herinnerde hem aan 't geen hij wilde vergeten, tot zelfs de kout der meisjes.
‘Eilieve Jonkvrouw van Meetkerke! dat was een jolijselijk feest tot Dordrecht, niet waar, daar gij voor 't eerst als bruid werdt gegroet! Zijn er nieuwsmaren van den bruigom?’
‘En goede,’ hernam zij blozend, ‘hij zal binnenkort her-
{==235==} {>>pagina-aanduiding<<}
waarts heenkomen; de Graaf heeft hem bij zich ontboden en de Kanselier schrijft dat hij denkelijk Zijne Excellentie naar Leiden zou verzellen!’
‘Gedenkt Zijne Excellentie naar Leiden te komen?’ vroeg de Maulde verrast.
‘En dat wist Jonker de Maulde niet?’ vroeg eene stem achter hem.
De jonge Baron zag om; het was Wijndrik Rueel, die gesproken had.
‘Baron! zoo 't eenigszins bestaanbaar is met uw roep van courtoisie, verlaat dan even den jufferkring; ik heb u een paar woorden afzonderlijk te zeggen,’ sprak Wijndrik.
Wat verwonderd over die noodiging, gaf de Maulde haar toch gehoor; zij begaven zich ter zijde. ‘Luister de Maulde!’ sprak Rueel ernstig, doch met iets guls en goedhartigs in den toon, ‘neem den raad aan van wie vroeger uw vriend was, en die nog niet uw vijand is geworden; zie van garnizoen te veranderen, de Leidsche lucht deugt niet voor u.’
‘Ieder ander, Mijnheer Rueel, die mij wilde voorschrijven welke lucht mij al of niet noodig was, zou ik met den degen in de hand van “zijn goeden raad” rekenschap vragen, maar tot u zeg ik: Wijndrik! ik heb u verstaan en zal aan uw verlangen voldoen, zoo ras het mij mogelijk is. Wees verzekerd, dat ik niet wachtte uwe zuster hier te ontmoeten, anders ware ik aan dit huis niet gekomen. Heb ik Ada niet al de liefde kunnen schenken, die zij verdient; ik ben zeer bereid haar ieder bewijs te geven van mijne achting dat gij kunt vorderen.’
‘Ei! wie spreekt van dat?’ hernam Rueel verdrietelijk. ‘Mijne zuster is hier buiten; zij lijdt niet meer door u; 't is om u zelven, dat ik u dit zeg; gij zijt zeer onvoorzichtig, Baron! gij hebt u in den laatsten tijd heftig en onbehoorlijk uitgelaten over onzen Leidschen Magistraat en andere personen van kwaliteit in den lande, zooeven nog onder de Heeren...’
‘Welnu! wat zegt dat? leven wij hier dan onder spiën? zijn we dan niet in een vrij land, dat een edelman zijn gevoelen niet zou mogen zeggen?’
‘Bedenk, Jonker! dat de vrijheid daaraf gij spreekt... betrekkelijk is... en dat in tijden van zoo felle partijschap als we zien woelen en branden, woorden van toorn en afkeuring hunne be-
{==236==} {>>pagina-aanduiding<<}
teekenis hebben en niet zoo ras vergeten zijn als ze gesproken worden... en nog daarbij ziet men u converseeren met luiden, die zeer suspect zijn.’
‘Mij dunkt wij verkeeren met dezelfde personen,’ antwoorde de Maulde glimlachend, en met de hand naar 't gezelschap wijzende.
‘Gij weet wel, dat ik deze hier niet bedoel. Doch zeg me, waarom houdt ge conversatie met den persoon, die zich kolonel Pescarengis noemt?’
De Maulde te stouter, naarmate hij zich meer innerlijk verschrikt voelde, antwoordde bits:
‘Zoo zou ik u kunnen vragen, Mijnheer de Advocaat! waarom houdt gij conversatie met den Schout van Leiden? Ik heb dienstzaken met den Overste Pescarengis, en nog daartoe, het is een oude krijgsmakker uit Sluis.’
‘Zoo moet ik u van iets inlichten, Jonker! de troepen van uit Sluis staan zóó kwalijk gefameerd in den lande van Holland, dat er eene expresse order is van de Heeren Staten, om op de conduite zoowel der manschap als der officieren een scherp oog te houden, totdat het Zijne Excellentie van Leicester believen zal aan 't verzoek der Staten gehoor te geven, en ze naar de grenzen te zenden.’
‘Daarop moet ik u antwoorden, Jonker Rueel! dat de Staten van Holland zoo kwalijk gefameerd staan bij de verdedigers van Sluis, dat er wel eene expresse ordre van Mylord noodig is geweest om hen te beletten anders dan op 't papier aan dezen rekenschap te vragen van hunne besmette eere en dier schandelijke nalatigheid,’ (de Maulde zeide dat zóó luid en zóó uitdagend, dat vele heeren, die reeds opmerkzaam geworden waren, nu de hoofden bijeen staken). ‘En nu hieraf genoeg,’ eindigde hij zachter, ‘zoekt gij oorzaak met mij om Joffer Ada's wille, zoo zeg het en wij zullen den degen trekken.’
‘Ik ben geen vechter, de Maulde! Wat ik sprak was om uwentwil en uit goed gemeende voorzorge: klonk het wat rouw, de waarheid is zelden suikerzoet. Gedenk mijn vermaan, bind uwe tong in en zie dat gij uit Leiden wegkomt, of zoo ge er blijft mijd dan het gezelschap van de buitenborelingen en avonturiers, daaraan de Graaf van Leycester zijne gonsten verkwist.’
‘Op 't lange laatst zal men Zijne Excellentie zelf nog buitenboreling en avonturier schelden!’ zei de Maulde bits, verwijderde

{==237==} {>>pagina-aanduiding<<}
zich van hem en voegde zich weer bij de dames, maar niet dan welstaanshalve en om welras het pretext te laten gelden, dat dienstzaken hem elders riepen.
‘Dat Wijndrik een wrok tegen mij houdt om 't geval met zijne zuster kan ik licht vergeven, maar mij met zotte krakeelen te vervolgen, zonder ronduit satisfactie te vragen, of die te willen nemen... dat past geen edelman; 't is wel te zien, dat hij den tabberd draagt! Fij! van zijne verweerde waarschuwing! Als het dan waar is, dat zijn neef Barneveld zulk een kwaad oog op ons heeft, als hij scheen te denken, dan wordt het hoog tijd, dat wij diens armen wat korter maken. Pescarengis heeft gelijk! Leve Zijne Doorluchtigheid! Daar zal geen rust of lust meer in den lande zijn, zelfs niet als men voor zijn vermaak uit is, zoolang de Gouverneur Generaal niet heeft getriomfeerd.’ Met nagedachten en bespiegelingen van deze degelijkheid hield de jonge Baron de Maulde zich bezig ter voorbereiding van zijne deelneming aan het eedgenootschap!


XIV. Een nieuwe eedgenoot.

Terwijl de levenslustige Jonker de Maulde zijn best deed om zijne gedachten af te leiden van den aanslag, waarbij hij bestemd was zulk een hoofdrol te spelen, had Cosmo Pescarengis met de rustelooze bedrijvigheid hem eigen, zich bemoeid alles voor te bereiden wat dien tot rijpheid kon brengen. In het ruimste vertrek van zijn huis zien wij aanstalten gemaakt tot de ontvangst van een onbepaald getal bezoekers. Dat moest zeker wel eenige moeite hebben gekost, want de ijle, holle kamer, die nooit werd bewoond, strekte tot bergplaats van overtollig huisraad, kleedingstukken en dergelijke, die haar opvulden zonder haar eigenlijk te meubelen. Maar met behulp van Katharina's rappe hand en ordenenden zin was dat bezwaar spoedig weggeruimd en 't geheel had nu een goed aanzien, bij het schijnsel van de lichten op de koperen hangkroon ontstoken, en der waskaarsen op de tinnen kandelaars, die paarswijze aan iederen hoek van de lange en smalle tafel waren neergezet.

{==238==} {>>pagina-aanduiding<<}

Een lustig vuur verdrijft de vochtige kilte, die er heerscht, en verzacht de guurheid van 't seizoen. Cosmo zelf zit reeds daarbij aan eene kleine tafel, waarop schrijfgereedschap staat, en waar allerlei papieren dooreen liggen. De heldin van Sluis komt nu binnen met eene schenkkan en eenige tinnen kroezen, die zij op een ander klein tafeltje nederzet, terwijl zij zegt: ‘Ziezoo, dat's al afgedaan, en zoover ik weet, is alles in orde, of wat dunkt u, Kapitein! schort er nog iets?’
‘Niets dan dat gij mij aan mijne zaken laat en verder rust gunt,’ zegt Cosmo kortaf.
‘Aan zijne zaken! God gave dat hij daaraan denken wilde,’ zuchtte Katharina halfluid en zóó pijnlijk, dat Cosmo zich met zekere goedheid tot haar wendde en sprak: ‘Wees gerust, wij zullen ook daarop denken te zijner tijd, en ziet gij, welras zult gij ervaren dat ìk Mylords zaken vorderende, mijne eigene niet heb verzuimd. Of wat dunkt u, kameraad, eer we veertien dagen verder zijn, groet ge uw hopman als Overste van een regement van 1200 man Engelschen!’
‘Wat blijde dag zal me dat wezen!’ riep zij, ‘en nu, Signor! zeg me dit eene,’ vroeg zij vleiend en wat nader tredende, ‘wacht ge de goede vrienden uit Sluis op heden ook weer bij u?’
‘Dat zal van hen afhangen; ze weten dat ze komen kunnen en welkom zijn, en dat het hier kwestie is van représailles te nemen over de verwaarloozing der stad Sluis, en de verdere grieven, zoo hier als elders hun aangedaan.’
‘Nu begot! zoo zullen ze niet traag zijn te komen! ze smaken het hier, dat het brood der vreemdelingschap hard en bitter is;’ toen hem naderend en vleiend aanziende: ‘Hopman zou 't u niet believen, dat ik tot die goede cause mee de handen mocht uitsteken!’
‘Gij hebt daarin reeds alles gedaan wat men u mocht toevertrouwen,’ hernam Cosmo, lachend heenwijzende naar de toebereidselen in de zaal, maar zij antwoordde gevoelig en zelfs een weinig gekrenkt:
‘Gij bejegent mij oft' ik eene ordinaire weekelijke vrouwe ware, Kapitein... en gij weet toch...’
‘Dat gij een mannelijk gemoed hebt, Katharina... maar toch, gij zijt eene vrouw en daarom moet ik u hier buiten laten; want op mijn eigen verlangen hebben wij ons onderling verbonden geene vrouwen te gebruiken bij onze onderneming...’

{==239==} {>>pagina-aanduiding<<}

‘Dat's wel spijtig, Kapitein, want mij dacht ik was tot mannenwerk niet onbekwaam, en wie weet van hoe goeden dienst ik kon zijn, zoo ik slechts wist wat er te doen was...’
‘Het éénige wat ik nu mag zeggen is dit: zoo gij te eenigen dage wakker wordt door krijgsrumoer... en een vroolijk veldgeschrei uwe ooren treft van “Lang leve Zijne Doorluchtigheid en de Koningin van Engeland!” dan moogt gij uw oude vendel met de stadskleuren van Sluis ter hand nemen, en u onder de burgers begeven, en wilt gij er dan bijvoegen: “Eere de verdedigers van Sluis, en weg met de Staten!” dan twijfel ik niet of uw kreet zal luiden weergalm vinden!’
‘Wat ge zegt, Kapitein! de zaken gaan hier dus omslaan, en de Graaf wordt hier meester!’ riep zij in blijde vervoering.
‘Zoo God wil ja! maar nu gezwegen... als een man!’
‘Als eene vrouw die zwijgen wil, en dat hopman, zegt nog iets meer!’ riep zij schalk lachend.
‘En nu zeg me, is Everard Blanchard al gekomen?’
‘Hij wacht uwe bevelen.’
‘Ga hem roepen.’
Everard Blanchard was geen geboren Hollander. Hij was vroeger in dienst van den Hoogleeraar Donellus, die hem waarschijnlijk had gebruikt als pedel of academieknecht, zonder wettelijke aanstelling, hetgeen oogluikend schijnt toegestaan te zijn tot op den 17den Juni des loopenden jaars, als wanneer de Burgemeesteren van Leiden verklaarden aan den Senaat, dat ze gezegden Everard Blanchard niet hielden voor lidmaat der Universiteit, en dat deze (de Senaat) zich er alzoo niet tegen te verzetten had, dat men hem zijne welverdiende straffe dede ondergaan, wegens het verspreiden van oproerige libellen. Deze zoogenaamde oproerige libellen waren geschriften in 't belang en in den geest van Leycesters partij, waarvan men zijn meester verdacht de auteur te zijn; eene verdenking die zóó weinig ongegrond was, dat men er aanleiding uit nam om den Hoogleeraar zelf uit zijn ambt te ontzetten; dit althans was eene der redenen; voor de anderen wilden Heeren Burgemeesteren en Curatoren niet uitkomen, zelfs niet toen de Staten van Holland ophelderingen vroegen. Zij verklaarden, dat zij geene meerdere reden konden geven, zonder groote scheuring te veroorzaken zich beroepende op hetgeen den Staten bekend was. Het was den Staten bekend, dat Donellus een vurig voor-
{==240==} {>>pagina-aanduiding<<}
vechter was van de rechten des Gouverneur-Generaals, en daarom schijnen zij met dit antwoord genoegen te hebben genomen. De Senaat schijnt zich ook niet verzet te hebben, zoomin tegen het afzetten van zijn Hoogleeraar, als tegen het straffen van zijn dienaar; en de laatste, die in het verspreiden of rondbrengen van de libellen zeker niets had gedaan dan het volbrengen van zijns meesters bevelen, had alzoo zijne straf ondergaan, vermoedelijk eenige onteerende lichaamsstraf, waarmee de gestrenge heeren te dien tijde gul waren, en die Donellus dwong hem uit zijn dienst te ontslaan. Het een en ander zal Blanchard niet hebben voorbereid, om zich een getrouw 
onderdaan der Leidsche regeering te toonen, maar integendeel, in hem de zucht hebben opgewekt, ons naar vermogen de partij van Leycester te dienen; en zoo zien wij hem ten huize van Pescarengis ten dienste van het eedgenootschap tegen den Magistraat.
‘Blanchard!’ sprak de Piémontees, ‘gij zult u zoo aanstonds bij de huisdeur stellen, en goed acht nemen op allen die binnenkomen.’
‘Moet ik ieder toelaten, Overste?’
‘Die na zeven ure komen en het parool geven dat gij kent.’
‘Het is nog geen zes uur geslagen; zoo er anderen kwamen...?’
‘Mits gij ze kent, en weet dat ze niet tot de tegenpartij behooren, kan het goed zijn ze niet te weren; doch ga omzichtig te werk, en verwijs ze naar de huiskamer.’
‘Geene muis zal er binnensluipen, Overste, die uwe zaak schaden kan!’
‘Gij zult nauwkeurig aanteekening houden van de luiden die gekomen zijn, en zoo 't blijken mocht dat daaronder min vermogenden waren, zult ge kennis nemen van de wijk en de plaats hunner woning, opdat ze bijtijds van wapenen worden voorzien.’
‘Ik zal oplettend zijn, Overste, wees gerust. Ik ken de halve burgerij bij naam en toenaam. Ik ken al de studenten, zoowel poorterszonen als buitenlanders, en zij kennen mij...’
‘Genoeg, Blanchard, zoo verlate ik mij volkomen op uw ijver.’
‘Gij kunt het, Heer. Ik dien mij zelven in dezen allermeest. Er ligt tusschen de Heeren van Leiden en mij eene oude schuld, die gijlieden komt vereffenen.’
‘Zoo trek op uw post; want ik hoor den klopper heffen, en ongenoode gasten zouden mij nu niet passen.’

{==241==} {>>pagina-aanduiding<<}

De personen, die geklopt hadden, bleken van de genooden te zijn: want eenige oogenblikken daarna traden ze onverhinderd binnen.
Het waren Christiaan van de Wouwere, Andries Schot en Hendrik van Zoest. Zij verontschuldigden zich over hunne vervroegde komst met te zeggen, dat zij wel een en ander met den Heer Overste bespreken wilden, vóórdat de overigen zich bij hen voegden...
‘Gij doet mij dienst, waarde Heeren!’ zeide Cosmo welgevallig. ‘Ik verheug mij zonderlinge zeer over uw goedwilligen ijver in deze zaak.’
‘Ware 't eene particuliere zaak, men zou op overijver mogen toezien,’ zei van de Wouwere, ‘maar nu 't mede Gods zaak is en den voorstand der religie betreft, mogen wij allen zooals we hier zijn vrijelijk zeggen, met den Profeet: ‘de ijver van uw huis heeft mij verslonden.’
‘Ik wil voorwaar hopen, dat dit geene profetie moge zijn voor ons!’ zei Andries Schot, wat spotachtig... ‘en dat wij veeleer eene opbouwing mogen tegengaan dan eene verwoesting.’
‘We zijn hier om daartoe het onze te doen,’ sprak van Zoest... ‘Overste Pescarengis, hoe staat het nu met de onderneming?’
‘Mits de anderen mij toevallen, meen ik den aanslag door te zetten op Zondag den 11den October.’
‘Op den dag des Heeren? dat is toch wat reuckeloos gezondigd tegen het vierde gebod!’ sprak van de Wouwere bedenkelijk.
‘Oimé!’ riep Cosmo getroffen, ‘dat is waarlijk spijtig... doch wat zal men zeggen. Bij den krijgsdienst ziet men gemeenlijk zoo nauw niet, en het gevalt nu juist zóó, dat hopman de Maulde order heeft op Zondag de stad te verlaten. 't Is van dit vertrek, oft' eigenlijk de simulatie daaraf, dat we gebruik zullen maken; dat moet er nu zoo mee door.’
‘'t Is geoorloofd op de Sabbathen goed te doen!’ merkte van de Wouwere aan, die de uitspraak der Heilige Schrift met meer vermetelheid dan eerbied op zijn particulier gebruik scheen toepasselijk te maken.
‘Alzoo is hopman de Maulde wel ten volle en vast besloten?’ vroeg van Zoest, Cosmo twijfelend aanziende.

{==242==} {>>pagina-aanduiding<<}

‘Per dio! waar ik hem bewezen heb, dat de Graaf, onze Heer, het alzoo begeert...’
‘Het is maar, bij mislukking kan dat onzen jongen hopman het hoofd kosten,’ merkte Andries Schot aan.
‘Ons allen, naar 't mij toeschijnt,’ voegde Hendrik van Zoest er bij, met een bezorgd gelaat.
‘Eilieve, waar gaat gijlieden u nu het brein mee beroeren! dat tuigt voorwaar van groote bangigheid, dat gij hier perikel ziet... wie zou den hopman of u aan 't leven komen om deze zaken?’
‘Wel die van Leiden! ze kunnen 't nemen voor hoogverraad.’
‘Mijnentwege kunnen ze 't nemen voor wat ze willen; ik erken niemands gezag over mij dan dat van den Graaf, en kan bijgevolg tegens niemand verraad plegen dan tegen Zijne Excellentie, dat God verhoede, en daartoe niemand mij brengen zal.’
‘Ik begrijp wel, dat gij voor u dit zoo kunt bezien,’ zei Andries Schot, ‘maar wij zijn geene vreemdelingen, geene krijgslieden, en Jonker de Maulde is nog daartoe Hollandsch edelman, en...’
‘'t Is grootelijks zaak, dat ge straks voor den jongen hopman, als hij hier zal zijn, al die zwarigheden in 't breede gaat uitmeten,’ viel Cosmo in met ergernis; ‘ik ben uw borg dat het genoeg zal zijn om den zwakhoofd, die immerdoor reuckeloos is geweest met zijn leven, maar uiterst poinctilleus is op het punt van eer en adeldom, af te schrikken van de geheele expeditie. Is dat uwe bedoeling, Meester Andries, zoo spreek en zeg het in eens uit; maar indien niet, zoo gebruik deze omzichtigheid, dat gij den argeloozen jonkman, in dienstzaken vrij onervaren, niet in twijfel brengt omtrent zijn devoir, dien ik hem met kracht van redenen heb ingescherpt.’
‘Wij zullen u hierin genoegen geven, overste; maar toch moet gij ons gunnen in 't redelijke te overwegen, wat er bij mislukking kan volgen.’
‘Wat overwegen! - dus handelen bloodaards! als 't werk gedaan is, mogen we omzien en vragen oft' we niet wat gewaagd hebben, maar vooruit... wat wijs en moedig man gaat zich vooruit versagen met de berekening van mogelijkheden...?’

{==243==} {>>pagina-aanduiding<<}

‘Mij dacht het ware toch wijs zich daarop te wapenen eer het te laat is,’ sprak van Zoest bedenkelijk, ‘en wat mij belangt, ik vinde onder uw welnemen, dat Mylord aan ons simpele particulieren wat al te groote verantwoordelijkheid heeft opgelegd.’
‘Als gij dàt meent, Meester van Zoest, is 't ook beter dat gij haar niet aanvaardt. Ik voor mij, die toch, dat weet God de Heer, niet reuckeloos zou willen handelen met het leven mijns naasten noch zelfs met het mijne, achte deze zaak zóó licht, wat het gevaar betreft, dat ik die desnoods gansch alleen op mijne verantwoording neme... zoo maar 't uitvoeren alleen mij doenlijk ware.’
‘Ik voeg mij nevens u,’ zei van de Wouwere levendig, ‘wie niets durft wagen heeft gansch geen recht op winst, en ik derve liever ambt en eer dan langer te blijven onder de verdrukking van eene half heidensche, half papistische regeering, die een toeleg maakt om de gezuiverde Kerke te overheeren, te ondermijnen en te verderven.’
‘Gesproken als een waar voorstander der goede cause en als een kloek krijger der strijdende Kerke,’ sprak Cosmo, van de Wouwere de hand drukkend, ‘met dezen handslag neem ik uwe hulpe aan, Welwaarde heer.’
‘Ik blijf bij mijn gevoelen,’ zei Andries Schot, ‘ik zag liever dat Zijne Excellentie zich in dezen wat meer vooraan stelde; dat alleen zou ik goeden borg achten in cas van ongeluk.’
‘Zijne Excellentie kan zich behoudens zijne waardigheid niet meer openlijk vooropstellen, dan hij is doende in dezen,’ hernam Cosmo. ‘Zoo vaak gij twijfelt, Andries Schot, denk aan dat onderhoud, dat wij hier te zamen gehad hebben met meester Daniël de Burggraaf, den vertrouwden Secretaris van Zijne Doorluchtigheid, expresselijk daartoe hierheen gereisd op ordre van zijn meester; denk aan 't geen de Graaf heeft gezegd en aanbevolen, Hendrik van Zoest! toen hij u en mij opriep en samenvoegde om hetgeen de Leidsche burgers willen aanvangen, voegelijk te leiden en te helpen executeuren; en als gijlieden daarna nog vreest, dat Zijne Excellentie u bij wederspoed in 't verdriet zal laten, dan zie ik niet hoe eenige daad of woord eens menschen u tot genoegzamen waarborg zou konnen zijn.’
‘Heer Pescarengis zegt waarheid,’ zei van de Wouwere, ‘het is schuldig misvertrouwen aan Zijner Excellentie's zonderlinge

{==244==} {>>pagina-aanduiding<<}
deelneming in deze onderneming te twijfelen, al verbiedt de gelegenheid des tijds diens naam hierbij openlijk te noemen.’
‘Daarbij, als het gelukt is mogen wij dien naam en dien der Koninklijke Majesteit van Engeland publiek uitroepen als medewustigen en goedgunners van hetgeen er omgaat, gij kent ons veldgeschrei!’
‘Als het gelukt is... wat waarborgt ons 't gelukken? dat is mijne zorg,’ zei Andries Schot.
‘Maar ik vrage, hoe kunt ge in billijkheid vreezen voor onheil, als ge het plan wel beziet? 't is licht uitvoerbaar en eenvoudig, niet voor verwarring of dubbele uitlegging vatbaar...’
‘Als we nu van avond tot genoegzame eenigheid komen om 't besluit vast te stellen, is mijne meening en die van Jonkheer van Meetkerke, waarbij ik zekerheid heb dat zich Volmaer zal voegen, het dus uit te voeren:
‘Allen, die heden hier bij mij verschijnen, nevens allen die wij kennen voor begunstigers van onze ontwerpen, of simpellijk voor goede patriotten, die de zijde des Graven gekozen hebben, worden gewaarschuwd, zich tegen Zondag gereed te houden voor eenige belangrijke gebeurtenis. De zestig personen, die zich in de wapenen zullen begeven, moeten daarbij van uur en tijd meer nauwkeurig onderricht zijn. Als dezen de Maulde de Breestraat zien langs trekken, is dit voor hen het teeken om uit hunne huizen te komen en hem staande te houden. Van Meetkerke, gijlieden, en wie daartoe straks in den loop der beraadslaging zullen bestemd worden, zorgen nabij het raadhuis te zijn en daar binnen te gaan, zoo ras de Maulde en de burgers dat bezet zullen hebben. Ik neem intusschen de taak op mij om de poort te vermeesteren en Héraugières binnen te laten, die met zijne Walen de stadssingels zal omtrekken, tot mijn sein hem binnennoodt, en verders zullen wij toezien op 't arresteeren van Burgemeester Baersdorp en een paar andere regeeringsleden; hun moet gansch geen leed geschieden noch schade aan lijf of goed, maar ze dienen een tijdlang onschadelijk gemaakt. Onderwijl laten wij van de puije van het Raadhuis en waar 't elders dienstig zal zijn deze proclamatie afkondigen aan de inwoners.’
‘Mag men die inzien?’ vroeg van de Wouwere.
‘Tot uw dienst, welwaarde heer!’ en Cosmo gaf hem het geschrift.

{==245==} {>>pagina-aanduiding<<}

‘Laat hooren, dominé,’ spraken Schot en van Zoest.
De predikant las die luide voor; zij was van den volgenden inhoud:
‘Men laat een ieder weten dat zich de goede burgers in de wapenen hebben begeven ten dienste van de Koningin van Engeland, tot handhouding van de ware christelijke religie, en om den Grave van Leycester, Algemeen Landvoogd dezer Vereenigde Nederlanden, weder te stellen in 't gezag Hem bij mijne Heeren de Algemeene Staten te zijner eerste aankomste in deze landen opgedragen. Lastende daarom een ieder zich stille te houden en niemand in lijf of goed hinder of schade te doen, op lijfstraffe.
‘Mij dunkt die proclamatie onthoudt alles wat de goede gemeente noodig heeft te weten!’ zei van de Wouwere, ‘en zoo komt men ruiterlijk uit voor hetgeen men drijft.’
‘Ik vind er niets op aan te merken,’ zei van Zoest.
‘En niemand zal kunnen zeggen, dat de Koningin en de Graaf zich buiten de zaak houden!’ zei Cosmo in zegepraal.
‘Wie heeft dit stuk alzoo vernuftelijk en bondig gesteld?’ vroeg Schot.
‘De steller wenscht vooralsnog onbekend te blijven; ik heb geene vrijheid hem te noemen; ik wacht dat hij het later teekenen zal met zijn naam.’
‘Nu verder uw plan,’ zei Schot.
‘Er is geen verder; eens meesters van de poorten, van 't raadhuis, van die leden der regeering die ons tegen zijn; - want als ge weet, er zijn onder hen die ons dadelijk zullen toevallen, - zijnde heimelijke aanhangers des Graven, doch uit schroom voor de anderen zich stellende als zijne tegenstanders.’
‘Welnu, toegegeven dat ons dit alles gelukt is, wat dan...?’
‘Dan moet er voorloopig in de regeering worden voorzien en bericht gezonden naar Zijne Doorluchtigheid van 't gebeurde.’
‘Ik zou daaraf wel de bode willen zijn,’ sprak Schot haastig.
‘Met al uw twijfel schijnt ge doch goed vertrouwen te hebben op een vorstelijk bodeloon,’ zei van Zoest wat scherp.
‘Mijnentwege moge het den Heer Oud-schepen geworden,’ zei Cosmo, ‘is 't zoover, ik zal u aanwijzen.’
‘Tot wederdienst bereid, Heer Overste,’ zei Schot, die nu wat meer licht begon te zien in de zaak.

{==246==} {>>pagina-aanduiding<<}

‘Vorders blijft de Maulde den ganschen dag onder de wapenen tot handhaving der goede orde; want geen enkele vlek van bloed, moord of plundering moet geworpen kunnen worden op deze schoone zaak, daar zoovele vrome, erntfeste mannen de hand aan leggen en daar ten leste de Koningin en de Graaf hunnen doorluchten naam aan geven.’
‘En daar wij dienaars den Goddelijken zegen toe afbidden mogen met een zuiver geweten.’
Pas had de kerkdienaar uitgesproken, of tot aller verwondering, en tot niet geringe ergernis van Pescarengis trad Katharina Rose binnen, met eene vastheid en eene vrijmoedigheid, als had zij een onbetwistbaar recht om zich te vertoonen, terwijl het haar integendeel op het nadrukkelijkst verboden was. En toch, terwijl zij deze overtreding pleegde, die tegelijk eene groote onvoorzichtigheid was, - want het was gevaarlijk Cosmo's toorn uit te lokken, - lag er op het gelaat van de jonge vrouw zulk een glimp van goelijke blijmoedigheid, dat het niet te betwijfelen viel of zij achtte zich de brengster van eenige blijde tijding. Zij liet die ook niet lang wachten; want, op Cosmo's toornige vraag wat dit te beduiden had, gaf zij luid en vroolijk ten antwoord: ‘Zekerlijk om geene kleine oorzaak zou ik u storen, Kapitein; maar ziet ge, uw vriend is gekomen, hij is hier in uw huis.’
‘Mijn vriend?’ vroeg Pescarengis, kennelijk meer verrast dan verheugd ‘Wien... acht ge mijn vriend... wie?’
‘Wie anders dan Doctor Gideon Florensz!’ riep zij in zegepraal; maar de uitwerking was eene gansch andere dan zij verwachtte; Cosmo werd doodsbleek, sloeg zich met de hand voor 't hoofd als in wanhoop of smart, en ijlde het vertrek uit onder een uitroep, die meer van schrik dan van blijdschap getuigde.
De drie verbondenen zagen dit aan in de hoogste verbazing; Katharina volgde hem zoo schielijk zij kon, uitroepende: ‘In de huiskamer, Kapitein, hij is in de huiskamer!’
Zoodra Gideon Cosmo zag binnentreden, ging hij hem te gemoet en groette hem op een hartelijken toon; maar Cosmo scheen daarvoor ditmaal niet zoo gevoelig als gewoonlijk. Wel vatte hij met drift de hand die hem geboden werd, en kuste die met zijne eigenaardige hartstochtelijkheid, maar daarop bleef hij aarzelend en verlegen voor hem staan, terwijl hij uitriep: ‘Gij hier, Welwaarde Heer! gij hier op dezen stond!’

{==247==} {>>pagina-aanduiding<<}

‘Alzoo ben ik niet wèl gekomen voor heden?’ vroeg Gideon, hem aanziende met zacht verwijt.
Cosmo kleurde sterk en mompelde zonder het hoofd naar hem op te heffen:
‘Gij in mijn huis! ik ben versuft van de eere, van de blijdschap!’
‘Cosmo!’ hernam Gideon, van toon veranderend, ‘zeg me eene droeve waarheid; gij weet ik kan die dragen, doch onderneem niet mij te misleiden; ga mij niet aan met listen, met uitvluchten.’
Cosmo wierp zich onstuimig aan zijne borst.
‘Wil vergeven!’ riep hij, ‘maar gij weet niet; gij kunt niet weten welke onrust mij prangt, welke dwang van plicht, juist heden, - juist in ditzelfde uur - al mijn tijd, mijne gansche aandacht vordert op zulke wijze dat ik u, zelfs u, geen uur daarvan zal kunnen afstaan, zonder onherstelbare schade. Dat geeft mij pijn; dat brengt mij in strijd; dat maakt mij stug en ondankbaar; dat...’
‘En zoo ik dit alles nu eens wist, Cosmo, en bijaldien het allermeest dit ware dat mij nu tot u voert...?’
De Piémontees zag hem aan twijfelend en in verwarring.
‘Ik kan niet gelooven... ik begrijp niet...’ stamelde hij, tegelijk in angstige spanning luisterend naar een gerucht buiten het vertrek van stemmen en voetstappen.
‘Maledetto!’ riep hij, ‘wie weet wie daar komen, en ik ben niet daar!’ Toen tot Gideon: ‘Verschoon mij, Welwaarde Heer, verschoon mij, maar ik moet mij begeven tot mijne bezigheden.’
‘Cosmo Pescarengis! tot de bezigheden, die gij nu bedoelt, zult gij u niet begeven voordat gij mij hebt aangehoord,’ sprak Gideon met gezag; ‘daarna moogt gij 't voor u zelf verantwoorden, zoo ge mijn vriendenraad verachteloost, maar ik zou het onverantwoordelijk achten zoo ik verzuimde dien te geven.’
‘Welwaarde Heer! God weet in hoe groote waarde ik uw raad houde,’ sprak Cosmo zoo kalm het hem mogelijk was bij zijne stijgende onrust, ‘maar wil gedenken dat ik ben in mijn plicht, en dat gij mij hindert,’ en zijne voeten trappelden van ongeduld, terwijl zijne vingeren zich zenuwachtig samentrokken.
‘Men heeft u misleid, Cosmo! deze dingen zijn niet van uw plicht; men bedient zich van uw ijver en van uw goed vertrouwen;

{==248==} {>>pagina-aanduiding<<}
ik zal 't u bewijzen. Ik kom zooeven van den Hoogleeraar Donellus; ik vond er Doctor Saravia en ik weet alles wat hier voorvalt.’
‘Die mannen verraders! bouw dan ook op menschen!’ riep Cosmo met bitterheid, de oogen ten hemel slaande.
‘Zoo moogt gij het niet verstaan, Cosmo. Ze hebben niets verraden noch zullen dat doen; integendeel, zij blijven de verantwoordelijkheid deelen van deze periculeuze zaak, omdat zij, medewustig zijnde, besloten hebben die te verzwijgen voor hen die een recht hadden door hen geadverteerd te worden, alzoo ik, die ééniglijk in uw belang kennis genomen heb van 't geen hier omgaat, omdat ik met volle kracht van recht tot u wilde zeggen: Laat af van 't geen gij voor hebt, want deze dingen zijn u geenszins geoorloofd.’
‘Ter contrarie, Signor, ze zijn mij opgelegd en ik moet ze volbrengen,’ zeî Pescarengis met vastheid.
‘Dat zult gij niet, Cosmo, dat zult gij niet!’ herhaalde Gideon bijna smeekend, ‘om u zelfs wil, om mijnentwil zult gij u niet stellen tot den uitvoerder van een aanslag, daarin zooveel gevaars ligt en zooveel kwaads. Cosmo, mijn vriend, mijn broeder! gij weet dat ik u liefheb; gij zult mijne liefde niet zóózeer bedroeven dat gij haar deze ééne vurige bede weigert, dat gij niet zult luisteren naar hare trouwe waarschuwing.’
‘Gideon! Gideon!’ riep Cosmo in de uiterste beweging, in den heftigsten strijd, ‘zwijg toch! laat me die liefelijke stem niet langer hooren! spreek nu niet tot mij de tale des harten! Ik zou luisteren! bij God, ik zou luisteren tot schade der wichtigste belangen van de goede cause en Gods ware Kerk, die hier gaan zegevieren door mijn toedoen.... ja tot bederf mijner ziele....’
‘Ik, ik staan naar het bederf uwer ziele, Cosmo? Ik weet, dat gij dit zegt in de hitte van die koortse die u het brein verwart... Lacen! ik ontwaar dat het venijn der verlokking alreede schrikkelijke uitwerking heeft op uw gemoed. Gij onderkent nog wel de stemme der vriendschap, maar gij vreest haar eerlijk vermaan; gij wilt niet luisteren; gij wilt u verharden tegen haar klank... hoe is dit, Cosmo! ben ik niet langer uw trouwe leidsman?’
‘Een verzoeker zijt gij!’ riep Cosmo, zich losrukkende, want Gideon had zijne handen gevat; toen zich van hem afkeerende, klaagde hij met eene gesmoorde stem: ‘O gansch gewis, nooit

{==249==} {>>pagina-aanduiding<<}
werd getrouwigheid op zwaarder proeve gesteld! dan door dien éénigen dien ik niets weigeren kan en die zelf weet dat ik niet mag toegeven.’
‘En waarom niet toegeven?’ vroeg Gideon die hem gevolgd was.
‘Moet ik het dan nu zijn die u helpt gedenken aan eene belofte die gij mij deedt afleggen, wel tegen wil en dank, dat weet God! maar naar uw zeggen tot geruststelling uwer ziele, en uit volgzaamheid aan u?’
‘De belofte te Sluis? voorzeker ik gedenke die doch...’
‘Zoo dwing mij dan niet zelf door de verlokking uwer woorden die te schenden!’
‘God zij geloofd, als het dit is wat u tegenhoudt mij gehoor te geven...’
‘Dan zult gij die nu terugnemen,’ viel Cosmo in met smartelijke bitterheid, ‘verschoon, Welwaarde Heer, ik betwijfel of gij haar daartoe hebt geëischt... om die te wederspreken als 't u gelegen kwam.’
‘Neen, Cosmo; de Heer beware mij dat ik zoo reuckeloos spelen zou met een gevraagd en gegeven woord. In vollen ernst heb ik dit van u geëischt “geen plichtverzuim om mijnentwil,” maar 't geen gij u nu onderstaat is niet van uw plicht; gij zult mij nu niet den tijd gunnen u de gevaren voor te houden daarin gij u zelven en anderen leidt, noch zelfs te wijzen op de jammerlijke onrust en beroerte, die er na volgen kan voor deze stad en mijn dierbaar vaderland, als uw aanslag gelukt.’
‘Geenszins, daar gaat hier simpellijk eene orde van zaken plaats grijpen als te Dordrecht.’
‘Het is wel een zeer zeldzaam verschijnsel dat men orde ziet rijzen uit wanorde door geweld.’
‘Geweld! ik zie wel, de Heer Donellus heeft u de zaak in een ander licht gesteld dan het ware. De vrome geleerde, door den klank van 't woord “wapenen” opgeschrikt, heeft zich terstond verwijderd en kent mijn gansche plan niet; maar gij moet het weten; want zelfs al zouden de anderen het anders willen, in 't gedenken van u, en omdat ik tegen mijn Christenplicht niet wil zondigen, zal hier gansch geene bloedstorting plaats vinden. Daar zal geen geweld gebruikt worden dan om orde te houden...’
‘Kan een mensch vooruit zeggen: dit zal zijn, en dat zal niet

{==250==} {>>pagina-aanduiding<<}
zijn! Ook bij den besten wil van allen die dit samen beraamd hebben! Zijt gijlieden zeker van al de uwen? zijt gij bovenal zeker, dat de wederstand ter andere zijde niet van zulken aard zal zijn dat hij den degen uit de scheede lokt?’
‘Alles is zoo beleid, dat de tegenpartij, ziende dat ze nietwes vermag, de wijsheid zal gebruiken stille te zijn en zich te onderwerpen; doch indien niet... dat zijn de kansen van den krijg daar men niet tegen vermag.’
‘Maar 't is hier vrede, 't is niet tegen den gemeenen vijand dat gij optrekt.’
‘Het zijn de vijanden van den Gouverneur-Generaal mijn meester, ik versta het niet anders.’
‘Ik begrijp dat in u, ook zijn dat geen punten daarover ik met u twisten zal; alleen dit vrage ik u Cosmo, hebt gij order van den Graaf, bestemde order om datgene te doen wat men heeft ontworpen en wat gij wilt uitvoeren?’
‘De Graaf heeft mij herwaarts heengezonden om deze dingen met de borgers hier te beleiden en te executeeren... en 't zijn van de edelsten en waardigsten.’
‘Zoo draagt Zijne Excellentie voorkennis van alles wat er zal geschieden?’
‘Dat niet... Zijne Excellentie niet volkomen bekend zijnde met de aangelegenheden van deze stad, en met de hulpmiddelen en bijval, die we hier vinden zouden, heeft aan mij, onder goedkeuring der verbondenen, overgelaten, al zulke maatregelen te nemen, als we dienstig en doeltreffend achten, en ik heb de vaste overtuiging, dat hetgeen wij doen zullen naar zijne intentiën is.’
‘Hebt gij eenig klaar, ondubbelzinnig schriftelijk bevel, waarbij de Graaf u machtigt tot deze dingen, of ze beveelt?’
‘Dat heb ik niet; ik beken zelfs aan u, dat ik er om gevraagd heb, doch het niet heb konnen verkrijgen, daar Zijne Excellentie zeide, dat het hem in zijne kwaliteit niet voegde zich zóó te avanceeren met eenige particulieren, nog daartoe kan hij zich niet blootstellen in cas van mislukking...’
Gideon schudde het hoofd en zag op Cosmo met diepen, droeven blik, vol deernis en liefde.
‘En gij dan, Cosmo! gij vreemdeling, door velen reeds gehaat en gewantrouwd, gij, op wien men al de verantwoordelijkheid

{==251==} {>>pagina-aanduiding<<}
schijnt te willen laden, die men zelf niet durft trotseeren... wat zal 't u dan zijn in geval van onheil...?’
‘O, ik! dat is wat anders! De Graaf zal mij in elk geval de hand boven 't hoofd houden. Hij heeft mij groote beloften gedaan, en mij op zijne eer als edelman gezworen, dat hij mij niet in 't verdriet zou laten.’
‘Cosmo, ik ben den Graaf trouwe schuldig, zoowel als gij... en ik wil u niet aftrekken van zijn dienst; maar met het inzicht dat ik verkregen heb van zijn karakter, mag ik mijn vriend, mijn broeder influisteren: ‘Zie toe, dat gij geene hachelijke bevelen volbrengt op lossen voet! want de Graaf heeft soms de zwakheid om ze te verloochenen, tot schade van hen, die ze met ijver volbracht hebben.’
‘De Graaf is heftig, willekeurig, zonder groote compassie voor zijne dienaren, ik weet het....; maar toch, deze betichting, Gideon... en dat van u!’
‘Niet waar? ze is schrikwekkend, ook zou ik ze niet uitspreken, dan in het uiterste, en om u te redden van den afgrond, waarheen men u voeren wil. Maar ik zeg dit op grond eener droeve ervaring. - Cosmo, geheugt u nog de dag onzer verzoening... toen gij een zwaren strijd hebt gestreden om mijnentwil...’
‘Die akelige worsteling tegen dien wreeden plicht, die mij dwong u gevangen te houden?’
‘Juist, welnu! Leycester heeft mij met vele zware woorden verzekerd, dat hij u gansch geen bepaald bevel had gegeven tot mijne gevangenneming, wel met eenige losse woorden in drift had gezegd: ‘dat men mij verzoeken zou niet uit te gaan.’
‘Excellenza! Excellenza!’ riep Cosmo smartelijk, de oogen ten hemel heffende; toen tot Gideon:
‘Maar gij hebt hem geen geloof gegeven, niet waar?’
‘Ik kende immers uw harte; ik had immers uw strijd gezien. Ik zeg het u alleen, ten bewijze van Mylords gebrek aan moed om in sommige gevallen voor zijne daden uit te komen.’
‘In dezen vinde ik de verontschuldiging voor den Graaf in mijn eigen hart! Ik begrijp mij zoo goed hoe hij zocht naar een middel, om de krenking te verzachten, die hij u had aangedaan... een misverstand, eene verkeerde uitlegging zijner bevelen lag voor de hand... U verliezen of mij belasten... de keuze kon hem niet moeielijk vallen... Misschien zou ik in zijne plaats hetzelfde gedaan hebben...’

{==252==} {>>pagina-aanduiding<<}

‘Dat geloof ik niet, Cosmo! maar ik versta u; ik doorzie de edelmoedigheid van uw harte; ik peil de diepte van liefde, die u dus spreken doet; doch zij mag uw verstand niet blinddoeken... gij kunt het welen zoo goed als ik, de Graaf is niet volkomen oprecht, en een dubbelhartig man is ongestadig in alle zijne wegen, daarom zie af van deze dingen, en zeg ronduit, dat gij daarmede niet te doen wilt hebben; gij hebt er het recht toe, want de Graaf heeft mij plechtig beloofd u niet te zullen emploieeren, dan tot zulke diensten, die een Christelijk krijgsman veroorloofd waren; dit nu is een slinksche weg, die geen Christen past, Cosmo, en alzoo moogt ge vrijelijk terugtreden.’
‘Cosmo schudde ernstig het hoofd. ‘Geenszins heb ik die vrijheid. Ik ben aan Zijne Excellentie verbonden door een bijzonderen eed... nu hij daarvan de vervulling eischt, is het voor mij de vraag van volbrengen, niet van overwegen en terugwijken.’
‘Zoo bejammer ik het te meer, dat gij er toe gekomen zijt, zoo vermetel en loszinnig uw woord te geven...’
‘Laes, helaas!... dat was in die rampzalige oogenblikken van twijfel aan u, van vertwijfeling aan mij zelven; toen ik dacht voor alles bekwaam te zijn; toen alles mij onverschillig was; toen zijn gezag en hoogheid te vorderen mij het eenige en beste werk toescheen; toen ik afleiding zocht, sterke prikkelen noodig had, in overspanning dien eed licht achtte... ach!... Gij weet immers alles.’
‘Ik weet, Cosmo, maar nu toch...’
‘Nu is 't geschied, nu moet ik houden... God dankende, dat ik tot geene slechtere diensten worde gebruikt dan deze hier, daarmee zooveel goeds wordt gevorderd. Daarom zeg hieraf niets meer, Gideon! gij weet toch wel dat gij mij niet zult omzetten! Che diavolo! als ik u, u niet gespaard heb op Leycesters bevel, begrijpt ge toch wel dat ik niet zoovele omstandigheden zal maken om een paar Leidsche magistraten van 't kussen te helpen...’
‘Ik weet dat gij onwrikbaar zult zijn, Cosmo, maar toch mag ik u raden als vriend, zoo gij hierin doorgaan wilt en moet, zorg dan ten minste voorzien te zijn van een schriftelijk bevel.’
‘Heer doctor, gij zijt kerkdienaar. Gij kunt u geen denkbeeld maken van eens krijgsmans plicht. Waar een Overhoofd ietwes gebiedt, hebben wij geen recht, te eischen, dat het bevel in dezen of genen vorm zal gegeven worden.’

{==253==} {>>pagina-aanduiding<<}

‘Waarom hebt gij dan durven weigeren met Sir Richard den Advocaat van Holland in hechtenis te nemen, op grond dat gijlieden geene schriftelijke bevelen hadt?’
‘Dat was wat anders. De Graaf had bepaald gezegd, dat hij ons zijne nadere bevelen zou geven; Sir Richard wilde uit zich zelven Zijne Excellentie verrassen met te volbrengen daaraf... toen mocht, toen moest ik weigeren.’
‘Dat is zeer gelukkig; gij hebt gezien hoe die overijver van Sir Richard is opgevat; wie waarborgt u, dat niet uw ijver op gelijke wijze zal worden beloond...?’
‘Dit ééne, dat ik de stelligste bevelen heb, en mij daaraan zal houden.’
‘Gij hebt er uit gezien, hoe de Graaf veranderen kan van besluit, zelfs waar hij het meest vaste voornemen scheen te hebben, als eenig ernstig gemoedsbezwaar hem overvalt, en een beter beginsel dan 't bejag van wereldsche eerzucht in hem zegeviert...’
‘Zeg liever als gij daar tusschen treedt...’
‘Hoe dan ook... gij hebt de zekerheid dat Zijne Doorluchtigheid wankelmoedig is... wat nu, zoo hij ook ditmaal verandert...?’
‘Dat is niet wenschelijk! Maar 't spreekt vanzelve, als ik tegenbevel krijg, onthoud ik mij.’
‘En als het dan reeds te laat is...?’
‘Welnu dan! al kon Leycester de zwakheid hebben mij te verloochenen... ik wage mij liever aan de kans van ongerechten toorn of van ongerechte straf, dan aan de rechtmatige schande en wroeging, die mij zouden vervolgen in mijne eigene borst, bij de bewustheid van eene dubbele eedbreuk.’
‘Ik moet zwijgen op deze redenen; doch gij weet niet, mijn broeder, hoe diepe bekommering mij de ziele foltert om uwentwil. Ik kan niet met zekerheid zeggen waarom; maar het is mij, als zou er uw leven mee gemoeid zijn, als gij volhardt bij uw opzet.’
‘Het zij! dan geve ik den Graaf nog slechts terug wat ik hem sinds lang schuldig was, wat ik hem zelf reeds heb aangeboden. Zegt dat dan zòòveel! mijn leven... heb ik het dan tot Sluis niet ter ieder stonde blootgesteld, zonder iemands angst of zorge op te wekken...?’

{==254==} {>>pagina-aanduiding<<}

Everard Blanchard trad nu binnen met eene verslagene houding en een geheimzinnig gelaat, en kwam berichten, ‘dat er reeds een groot getal Heeren bijeen waren, en dat zij zich zeer ongeduldig toonden over het afzijn van den Heer des huizes, en besloten waren heen te gaan, zoo deze zich langer deed wachten.’
‘Zeg hun dat ik kom!’ beval Cosmo; toen tot Gideon: ‘Gij ziet nu, wàt gij mij kunt doen vergeten, zoo ik mij laat verlokken u aan te hooren. Nu laat mij, en vergeef mij, Gideon; gij ziet, ik kan niet anders.’
‘Ja Cosmo, ik zie het, gij moet nu gaan, maar... ik volg u.’
‘Mij volgen, gij? waarheen...!’
‘Dáár, waar de anderen zijn.’
‘Hoe! gij wilt tot hen zeggen wat gij mij hebt geopenbaard... hen waarschuwen... hen afbrengen van hun voornemen! Bedenk het wel, Heer! dat zou verraad zijn tegen den Graaf.’
‘Een verraad, dat ik niet zal plegen.’
‘Maar, wat wilt gij dan?’
‘De kans waaraan gij u waagt, met u deelen.’
‘Gij! gij! Heer in den hemel, wat valt u daar in! neen, Gideon, dat zult gij niet.’
‘En waarom niet? is dit dan zóó hachelijk, acht gij het dan zóó schuldig?’
‘Ik kan u daarop nu niet antwoorden, maar... dit zijn geene dingen voor u.’
‘Ik wil zelf daaraf oordeelen. Waarom wilt gij mij hinderen deel te nemen aan eene cause, die gij vorderlijk noemt voor Gods eere en Kerk, en waartoe gij allen uitnoodigt, die het wel meenen met de religie en de ware belangen des Vaderlands?’
‘Ja, dat is ook wel zoo!’ antwoordde Cosmo in onbeschrijfelijke verwarring, ‘ons doel is zuiver, de uitkomst zal het leeren; maar toch, dit is niet voor u, Gideon...; gij hebt zelf onzen weg slinks genoemd...; gij zoudt gelijk kunnen hebben...; onze middelen... zijn wat... twijfelachtig, en... in één woord, u, dien ik te allen tijde en in alles heb uitgezonderd van de anderen, u wil ik hier niet op zijde hebben.’ Dit laatste sprak hij hard en driftig; maar zacht en smeekend hervatte hij: ‘Daarom...

{==255==} {>>pagina-aanduiding<<}
mijn vereerde vriend, bij den eerbied dien ik u heb gewijd, bij den dank dien ik u schuldig ben, bij de liefde die ik wete dat gij mij toedraagt, bidde ik u zie af van dat voornemen. Gij kunt hier tot niets nut zijn dan om mij te belemmeren in 't geen ik te doen heb....’
‘Dat is mijn voornemen niet! Ik wil simpellijk uwe verantwoordelijkheid deelen, en de plaats innemen die Donellus heeft opengelaten...’
‘Dat is zoo goed alsof gij u simpellijk gingt plaatsen onder het bereik eener batterij daarmede ik werken moest!’ sprak de Piémontees met smartelijke bitterheid.
‘Juist; wijl gij weet, Cosmo, dat ik uwe gehechtheid aan mij niet op zoodanige ijdele en nuttelooze proeve zou stellen, moest ik toch gereede volgzaamheid vinden waar ik niet dan het billijke vroeg. Maar ziet gij, Cosmo! het is voor mij eene bittere ervaring, die ik, leider! niet voor het eerst make bij u, dat ik wèl in u vinde eene driftige opgewektheid, om naar de eigenzinnelijkheid van uw harte, zoo ter eere Gods als ter liefde van uw vriend, de uitsporigste en ongemeenste dingen te bedenken... en ook uit te voeren, doch waar het geldt het ten offer brengen van uw eigen wil en opiniën, waar het ééniglijk de vrage is ontslaking te eischen van eene reuckelooze belofte, die geen Christen recht had te vergen of af te leggen... waar gij alleenlijk hebt gehoor te geven aan een eisch tot uw eigen welzijn, dààr vinde ik u niet bereid, en toch, broeder, toch, zóó is het dat zich de liefde toont: in het willig overgeven van eigen wil!’
‘Gideon! Gideon! gij moest mij dit nu niet doen! Zoo waar ik in God geloove, als het hier mijzelven gold, het ware reeds opgegeven ter liefde van u...; maar nu... de Heer moge mij oordeelen, ik kan niet anders...’ riep Pescarengis, met eene stem die bijna onverstaanbaar was van overkropte aandoening. ‘Gij weet wàt gij mij lijden doet; gij moest mij sparen!’ eindigde hij met verwijt.
‘Ik spare u, Cosmo, anders zou ik van vele dingen spreken daaraf ik nu zwijge, wetende dat het toch reeds te laat is en in deze ure niet te herstellen... Ik spare u, anders zou ik u schetsen wat ik lijde, nu ik u dus wedervinde, verward in zulke strikken, nadat ik zoo zorgelijk voor u verworven had eenigen tijd van ruste, opdat gij, ontslagen van de bemoeiingen van uwen dienst

{==256==} {>>pagina-aanduiding<<}
en de belemmeringen der woelige hofhouding van den Graaf, in alle vrijheid en stilheid tot u zelven mocht inkeeren, en dat noodige werk uwer heiligmaking voortzetten met een onverdeeld harte. Ik had hope dat ook mijne afwezendheid daartoe vruchtbaar zou zijn, en dat onze tijdelijke verwijdering, die geenszins scheiding der harten was, u nader zou brengen tot God... En nu, wat is er van mijne blijdschap geworden?’ Er lag iets diep weemoedigs in Gideons stem, dat nog sterker van innerlijke smart getuigde dan zijn woorden, en Cosmo had wijs gehandeld met zich af te wenden, om door denr oerenden aanblik van zijn vriend niet bewogen te worden.
Nu echter keerde hij zich tot hem. ‘Gideon, om Gods wil! zoo gij mij liefhebt, laat mij eenige kracht,’ smeekte hij onder tranen, die hij niet eens wilde terughouden. ‘Gij weet, dat ik in deze dingen voort moet! Wilt gij dat de menschen ginds mij in 't aanzicht zullen spuwen als een flauwhartigen verrader! Wilt gij dàt, zoo zeg het in eens uit! maar indien niet, zoo laat mij gaan, laat mij alleen gaan?’
‘Cosmo, mijn broeder! nog één woord!’ bad Gideon, zijne hand vattende, ‘hoe vind ik u weer?’
‘In de bezigheden der wereld, dat is zoo,’ hernam Cosmo vast en ernstig; ‘maar ik ben niet de man om bij volkomen werkeloosheid vrede te vinden... daartoe is er te veel, al te veel in mij omgegaan; en daarbij, ik had geene keuze, de Graaf riep mij op... Maar uwer liefde, uwer zorge ben ik niet onwaardig geworden... de Heere God weet, hoe ik u heb herdacht...’ en na dit gezegd te hebben, wendde Cosmo zich schielijk naar de deur, als wilde hij vluchten.
‘Juist daarom wil ik u niet overlaten aan u zelven in deze ure van verzoeking, in dit hachelijk werk,’ hernam Gideon, hem volgende. ‘Dat is mijn recht, of zoudt gij mij nogmaals van u willen wegdrijven met geweld?’ vroeg hij, met zijne zachtste stembuiging, Cosmo dicht genaderd.
‘Zoo kom met mij!’ riep deze met een doffen zucht, terwijl hij Gideon bij de hand nam en onstuimig met zich voerde; het was of hij vergat, dat zijn forschen greep de teere vingeren van zijnen vriend kon vermorzelen. - ‘Wat een glorieuse triomf zal dàt voor u zijn, zoo gij er in slaagt mij tot een dubbelen eedschenner te maken!’ sprak Cosmo met smartelijke bitterheid, terwijl zij voortgingen.

{==257==} {>>pagina-aanduiding<<}

‘Geloof mij, Pescarengis, dat is mijn oogmerk niet...’
‘Ik weet het, gij komt mijn werk verstoren; ik voelde het zoodra ik u zag! maar,’ hernam hij met inspanning zich tot hardheid opwindende, ‘nog hebt gij niets op mij verwonnen, en wij zullen zien wie hier de sterkste zal zijn. Geve God! dat de overwinnaar niet zijn triomf met bloedige tranen moge beschreien...’ en na dit gezegd te hebben, leidde Cosmo Pescarengis Gideon Florensz binnen bij de verzamelde eedgenooten.
Zij waren nu allen daar, met uitzondering van Donellus en Saravia, terwijl hun getal nog vermeerderd was door eenige personen, die men vroeger niet bij den President had aangetroffen.
Het binnenkomen van den gastheer met een vreemde gaf eenig opzien, dat nog steeg toen hun deze werd voorgesteld als ‘Doctor Gideon Florensz,’ aan de meesten bij name, aan sommigen persoonlijk bekend als de aalmoezenier des Graven van Leycester, als iemand die in hooge gunst stond. Ook nam de verwondering eene gunstige wending, en men verschoonde zelfs de verwaarloozing van den gastheer, om der wille van deze aanwinst. Indien men echter op Cosmo's gelaat acht had geslagen, of de sprake zijner trekken had kunnen verstaan, zou men zich geen heil, maar onheil gespeld hebben van deze verschijning.
De jonge hopman de Maulde was een van de eersten die Gideon begroetten.
‘De Welwaarde Doctor Florensz ook van de onzen?’ riep hij gulhartig, ‘dat is voorwaar een goed bewijs van de deugdelijkheid onzer cause!’
‘Zoek die dààr niet in, hopman; de Welwaarde Heer is niet hier om te blijven,’ hernam Cosmo somber en aarzelend, terwijl hij een smeekenden blik op Gideon wierp, als hoopte hij van dezen een instemmend antwoord.
‘Niet om te blijven! eilieve, waartoe dan?’ vroegen eenige Heeren met wat drift en wantrouwen.
‘Zoo zie ik niet, Overste, wat u beweegt den Heer Doctor hier binnen te leiden,’ sprak van Meetkerke met verwijt.
‘Ik vermeene, de Welwaarde Heer zal alléén eenigen raad hebben mede te deelen en ons dan verlaten!’ herhaalde Cosmo met dringender wenk aan Gideon.
‘Gij vergist u, Overste; ik zal mijn raad geenszins opdringen; ik zal mij bepalen tot aanhooren en zwijgen.’

{==258==} {>>pagina-aanduiding<<}

‘Dat zou ons zekerlijk tot schade en schande zijn, zoo wij een vroom en welverstandig Heer als Dr. Gideon Florensz, die nog daartoe Mylords hooge gonst en vertrouwen geniet, het woord niet gunden in onze beraadslaging,’ sprak Andries Schot hoffelijk.
‘Hier binnenkomende heb ik afstand gedaan van het recht om mijn gevoelen te zeggen.’
‘Hoe! wat is dit, Overste?’ riepen sommigen, ‘den aalmoezenier van Zijne Excellentie zou onder ons het zwijgen zijn opgelegd...’
‘Ik ben hier niet onder u met voorkennis van Zijne Excellentie; ik ben hier simpel op mijne eigene gelegenheid...’
‘Maar op dien voet kunnen wij u het blijven niet toestaan,’ riepen van Zoest en Schot tegelijk.
‘Ik meen van wel,’ hernam Gideon vast, ‘waar ik verklare deel te nemen aan uwe cause op denzelfden voet als de Hoogleeraren Donellus en Saravia.’
Die verklaring werd met toejuiching aangehoord; maar men zag Cosmo opschrikken en met drift naar Gideon toetreden, wien hij influisterde met eene stem bijna wild van smart: ‘Wat zal die ijdele opoffering van u, aan eene zaak die ge onveilig en ongeoorloofd acht...!’
‘Niet zoo ijdel altoos als gij u voorstelt, Pescarengis... bij de uitkomst zal dat blijken.’
‘'t Is vreemd, dat de Hooggeleerde Heer Saravia nog niet hier is,’ sprak van de Wouwere met een bedenkelijk hoofdschudden.
‘De Hoogleeraar laat zich ontschuldigen door mijn mond,’ zeide Gideon; ‘hij zou tot u zijn gekomen, maar ervaart dat men hem van zekere zijde met looden schoenen nagaat, en achtte het alzoo ongeraden, ook om uwentwil, hier te verschijnen.’
‘De Hoogleeraar is plotseling zeer voorzichtig geworden,’ zei van Meetkerke met bitterheid; ‘gij hebt hem alzoo gesproken, Doctor Florensz?’
‘Ja, achtbare Heer! ten huize van Meester Hugo Donellus. Ik ben te Leiden gekomen met den last van Zijne Excellentie, om mij over de kerkelijke verschilpunten hier heerschende te bespreken met de Heeren Saravia en Donellus, en van hen te vernemen oft' ze geloofden dat door mijne bemiddeling, op eenige

{==259==} {>>pagina-aanduiding<<}
minnelijke wijze, het different tusschen de Consistorie en den Magistraat zou mogen worden weggeruimd, daar ik onder de laatsten zoowel als in de eerste mijne vrienden hebbe...’
‘Die vreedzame zending klinkt wel vreemd!’ sprak Andries Schot getroffen, en de anderen aanziende, ‘op het oogenblik zelf, waarin wij ons toerusten de kwestie door de wapenen uit te maken.’
‘Ik moet doen opmerken, dat de Graaf mij die opdracht heeft gegeven vóór de reize naar Utrecht, en dat ik Zijne Excellentie daarna niet meer gesproken heb, zijnde met diens consent naar Zeeland vertrokken, waar ik mij eenige dagen opgehouden heb. Maar hoe dat ook zij, mijns bedunkens is uwe wijze van kerkelijke verschillen neer te leggen, al eene zeer zonderlinge en ontheologische,’ sprak Gideon zonder meer klem op die woorden te leggen, dan of ze hem onwillekeurig ontvielen.
‘Sinds de Magistraat wel dwang gebruikt om Gods ware Kerke te onderdrukken, mag men weerstand bieden, en haar handhouden tegen hare onderdrukkers,’ sprak van de Wouwere.
Gideon haalde de schouders op. ‘Ik voor mij kan dat niet toestemmen; 't is den Christenen verordend allen gestelden machten onderdanig te zijn: de Magistraat nu is er ontwijfelijk eene.’
‘Die in opstand is tegen het wettelijk en erkend Hoofd van den Staat, den algemeenen Landvoogd!’ riep de vurige Adolf van Meetkerke met heftigheid, ‘wie dat niet allereerst met ons instemt, heeft ook niet noodig zich bij ons te voegen.’
Gideon boog zich. ‘Dit is uwe zienswijze, Edele Heer, vergun mij hierin mijne eigene opinie te hebben.’
‘Naar uw gevoelen zou men dan niet mogen strijden voor Christi cause!’ hervatte de Leidsche kerkdienaar.
‘Men kan voor Christi cause strijden op velerlei wijze; maar Hij op wiens exempel wij dienaren allereerst hebben te achten, wil naar mijn inzien, al zoo weinig Zijne cause als Zijn persoon beschermd hebben door geweld.’
‘Waarheid is dat er geschreven staat: wie 't zwaard neemt zal door 't zwaard vergaan,’ sprak de ouderling Volmaer, bij wijze van instemming en blijkbaar zonder nog de toepassing te maken in alle gestrengheid, zooals Gideon het verstond; maar zijne woorden werden gehoord en maakten indruk juist dààr, waar men

{==260==} {>>pagina-aanduiding<<}
gewacht zou hebben dat ze niet veel kracht konden doen. Na de stellige verklaring van Gideon, had Cosmo zich met een zucht van hem afgewend en was bij het vuur gaan zitten, als achtte hij het nutteloos zich in den woordenstrijd dier Heeren te mengen, en als wachtte hij lijdzaam het oogenblik, waarin hij zelf zou te spreken hebben. Maar in schijn zonder deelname aan 't gesprek, had hij toch geluisterd; want bij Volmaers uitspraak schrikte hij op, slaakte een angstigen zucht en drukte zich beide handen op de borst, als werd hij door innerlijke smart aangegrepen, zoodat de Maulde, die bij hem stond, zijne matte trekken en zijne bleekheid ziende, zich niet kon onthouden te vragen:
‘Wat is u, Overste? gij zijt zekerlijk onwèl...’
‘Die woorden! die akelige woorden, die de ouderling dáár zegt,’ fluisterde Cosmo met zijne heesche, sidderende stem.
‘Gij, Signor Pescarengis! gij, sidderen voor den klank van woorden, die men nooit heeft zien verwegen door den knal van 't geschut! Een ijzeren man als gij, die de flikkering van 't uitgetogen rapier met rustigen glimlach begroet! Wien ik gezien heb op de bresse, zijn lijf stellende als schild tegen het mijne, als we met lustigen moed borst tegen borst strijdende waren tegen de Spagnolen!’
‘God alleen weet wat dat is, Baron; maar die aanhaling uit de Schrift treft me zonderling zeer! 't Is me of die man eene profetie spreekt, die onder ons vervuld zal worden en of zij treffen zal juist dáár waar ik kwetsbaar ben...’ hij wees met een zijblik op Gideon. ‘De Maulde! mijn vriend, ik die u zwak heb genoemd, gij hebt recht mijne zwakheid te verachten, maar zielsangst grijpt me aan bij de gedachte, dat wij in deze dingen voort moeten gaan.’
‘Gansch elementen, Signor, wat gij een wonder mensche zijt... gij laat u daar nu weer vervoeren door een van die bedriegelijke fantasieën, daarover gij later zelf zult lachen. Uw zuidelijk bloed speelt u zulke trekken; dat hechten aan voorgevoel noemt men hier te lande bijgeloof. Geef toch niet toe aan dien indruk! wat zou de Graaf er toe zeggen, als hij u dus zag nederzitten?’
‘Gij hebt gelijk; dit is reeds ontrouw; dit is reeds verraad. Ook wil ik die gedachte verzetten,’ hernam hij besloten, opstaande. ‘Wees gedankt voor uwe versterkinge, Baron, gij zijt een goed edelman, en, edel bloed liegt niet, gij zult het ook zien in mij,’ eindigde hij.

{==261==} {>>pagina-aanduiding<<}

De andere Heeren hadden intusschen hunne woordenwisseling voortgezet, en van de Wouwere had op Volmaers woorden niet gezwegen. ‘Daarmee is gansch geen wettelijk gebruik uitgesloten,’ zeide hij. ‘Om niet te spreken van de exempelen veler godzalige en godijverige mannen door Christi geest gedreven in deze en in de vorige eeuwen, konnen wij het wel uit de Schrift rechtvaardigen dat wij, de banier der waarheid dragende met de ééne hand, een recht hebben die te verdedigen met de andere... en tegen ééne plaatse die het schijnt te verbieden, zou ik er twintig konnen aanvoeren, daarbij het expresselijk geboden wordt.’
‘Eilieve, Achtbare man, zoo ge ons die tot later wildet sparen,’ sprak van Meetkerke met ongeduld, ‘laat de Welwaarde Doctor ons nu liever zeggen, hoe Saravia de vreedzame zending opnam.’
‘Die vreedzame zending, Heer van Meetkerke, verraste hem niet al te zeer, sinds zij gevolg was van zijne en uwe aanzoeken bij Mylord, te dier fine gedaan in den aanvang van de vorige maand, zoo ik mij niet bedriege,’ hernam Gideon met bedoeling, en Heer Adolf sterk aanziende, die een weinig kleurde en wat haastig inviel:
‘Nu ja! dat was toen; maar nu, hoe oordeelt Saravia nu...?’
‘Nu versterkte mijne komst zijne Hooggeleerde in het besluit om niet herwaarts te komen, en het bracht hem er toe mij te antwoorden met een breed verhaal van 't geen hier tot Leiden omgaat, en van de singuliere moeielijkheid daarin hij zich is bevindende, willende ongaarne de verdenking op zich laden van flauwe behartiging der goede cause en evenmin toetreden tot hetgeen er te uwen huize is voorgesteld, Heer van Meetkerke.’
‘En waarom dat niet?’ vroeg de oude heer heftig.
‘Zijn Hooggeleerde heeft mij belast ulieden ronduit te zeggen, dat het stuk hem niet aanstaat... dat hij het ernstelijk ontraadt, en dat hij voornemens is daarover aan Zijne Excellentie te schrijven.’
‘Hij mag schrijven zooveel hij wil,’ hernam van Meetkerke met ergernis, ‘wij kennen de intentiën van Zijne Doorluchtigheid, die ze niet zal veranderen om Saravia's bloodigheid... oft' wat zegt gij daartoe, Overste Pescarengis?’ Het oogenblik, waarin die oproeping aan Cosmo werd gericht, was juist dàt, waarin hij zich trachtte op te heffen uit de diepte van onrust en moedeloosheid, waarin hij eenige oogenblikken was neergezonken, en zooals bij den Piémontees eene wisseling van zielsstemming gemeenlijk zich

{==262==} {>>pagina-aanduiding<<}
in scherpe tegenstelling uitte, zoo hoorde men hem nu ook zeggen met eene stem, die zoo koel en zoo hard klonk of hij geheel de ruwe krijgsman was die hij schijnen wilde:
‘Mij dunkt, edele erntfeste Heer, dat wij ons vrij al te lang hebben beziggehouden met de overweging der opiniën van doctoren, rechtskundigen en geleerden, en dat het voor ons hoog tijd is, als mannen en krijgslieden rustig ons plan te overwegen en vast te stellen, zonder ons door schroom en aarzeling van zwaar tillenden en kleinmoedigen te laten weerhouden. Wie oordeelt dat deze dingen hem niet passen, heeft volle vrijheid uit ons midden heen te gaan, ja, wordt dies gebeden,’ voegde hij er zachter bij met een blik op Gideon, ‘maar wie onder ons blijft, verstore niet door zijne tonge het werk, daartoe niemand hem roept de hand te leenen.’ Gideon kon het zich voor gezegd houden; toch antwoordde hij niets, maar zijne diep neerslachtige houding bewees dat hij begrepen had.
‘Ik ben het volkomen met u eens, Overste,’ hernam van Meetkerke glimlachend, ‘maar verschoon mij, dit is eigenlijk niet antwoorden op mijne vraag. Hier is bij sommigen de twijfel gerezen, of Zijne Excellentie onze handelwijze wel zal goedkeuren...’
‘Wie daaraan twijfelt, zie later de orders van hopman de Maulde, door Zijne Excellentie zelf onderteekend,’ zei Cosmo barsch. ‘Nu verzoek ik, dat men mij aanhoore,’ en hij begon het plan te ontwikkelen, waarvan hij zelf wel niet de oorspronkelijke samensteller was, doch dat door hem tot rijpheid en uitvoerbaarheid was gebracht. Maar hoewel hij al de vastheid van zijn wil inspande, om zich in dezen door niets te laten leiden dan door het streng besef van zijn plicht, en zonder aarzelen of wankelen voort te gaan op het bestemde doel, was het hem toch aan te zien dat hij niet met zijne geheele ziel was bij de zaak die hij voordroeg, of liever dat er iets in hem omging waartegen hij met alle macht had te worstelen, en dat hem gansch ongelijk maakte aan zich zelven; - iets, dat zijne kracht afmatte, zijn blik benevelde, zijn moed verzwakte. Hij miste zijne gewone stoutheid van aandringen en bevestigen; het was zichtbaar, dat hij zich voortdurend moest inspannen en opwinden; hij, die gewoonlijk de matigheid dreef tot onthouding toe, liet de wijnkan druk rondgaan, en zette telkenmale den beker aan de lippen als met een opzet om er bedwelming uit te scheppen.

{==263==} {>>pagina-aanduiding<<}

Er overviel Gideon een huivering, zoo vaak hij hem deze beweging zag maken; dan, Cosmo hield doorgaans het hoofd van hem afgewend; hij vermeed met opzet den droeven, verwijtenden blik van dat vriendenoog; maar toch, iets dat machtiger was dan zijn wil, machtiger dan alles wat hij er tegenstelde, trok zijn blik somwijlen tot dezen heen, en dan zag men hem plotseling van kleur veranderen, de stem haperen, den volzin, die met eene bevestiging was aangevangen, in weifelende onzekerheid eindigen. Zoo bleek de waarheid van 't geen hij Gideon had voorspeld, ‘uw bijzijn zal mij verlammen en mij ongeschikt maken tot mijne taak.’ En hoe ook had het anders kunnen zijn! Den vriend zijner ziele, wiens wenk te gehoorzamen zijn lust placht te zijn, moest hij als in 't aangezicht wederstaan; hij moest den weg gaan, dien deze had afgekeurd, terwijl hij toch in diens goedkeuring zijn hoogsten roem stelde, ja daarmede hooger welbehagen in verband bracht...; hij moest hem zelfs met zich voortsleepen op dien weg; hij zag hem in den geest deelen in de gevolgen eener slechte uitkomst, waarvan hij nu voor het eerst met zielsangst de mogelijkheid ging berekenen, terwijl hij openlijk de anderen met moed tot voortgaan en handelen moest bezielen. Men denke zich dien strijd in dat gemoed alreede zoo geschokt en verscheurd, en men zal zich niet verwonderen dat een fijn angstzweet hem op het matte voorhoofd stond, en dat hij zijne toespraak eindigde op eene wijze, die meer geschikt was om te ontrusten en te ontmoedigen dan geestdrift op te wekken en tot handelen aan te vuren.
‘Gij ziet het, mijne Heeren! wij moeten dit stuk doorzetten zonder opzien of omzien; wij mogen onze kansen gelijken bij die van het spel; alles kan hangen aan één worp! en ik, die de teerling in handen houde, ik kan niet anders dan de oogen sluiten en mijn plicht doen... met de bede dat God ons genadig moge zijn! ons allen!’ eindigde hij met een zucht. Toen was hij afgemat in zijn stoel teruggevallen, en greep werktuigelijk naar den beker, terwijl hij zich liet verleiden even naar Gideon heen te zien; getroffen door de diepgaande onrust, die er te lezen was op diens zacht en zwaarmoedig gelaat, terwijl hij als met zwijgende bede de gevouwen handen naar hem ophief, schoof Cosmo driftig en met afkeer den zwijmeldrank van zich. ‘Lang me water, Blanchard!’ beval hij dezen.

{==264==} {>>pagina-aanduiding<<}

Hoewel dit kleine tusschenspel door niemand was begrepen, was toch door de meesten der aanwezigen, de veranderde houding, de zonderlinge ongelijkheid aan zich zelven, van Pescarengis opgemerkt geworden. Ieder hunner dacht er het zijne van; als vanzelfs spreekt, werkte het op de meesten terug en het was van den ongunstigsten invloed, want het verkoelde de vurigsten en verontrustte de moedigsten, en al spraken ze het niet luide uit, twijfel en wantrouwen sloop de gemoederen binnen. Van Meetkerke schudde bedenkelijk het hoofd, en hoewel de vurige van de Wouwere, Frans Landskroon en Cabeljau, met zekere opgewondenheid, het voorgestelde plan toejuichten, was dat kennelijk meer om de anderen aan te moedigen, dan omdat hunne geestdrift zoozeer was ontgloeid, en ziende dat hun voorbeeld geene navolging wekte, stonden zij op van hunne plaatsen, en voegden zich bijeen aan 't andere einde der zaal, om zich met elkaar te onderhouden. De anderen volgden hun voorbeeld; de bondgenooten vormden nu verschillende groepen... Cosmo bleef zitten waar hij zat als een automaat, die de verplichte bewegingen heeft volbracht en die niet weder teekenen van leven zal geven, - voor dat eene geoefende hand haar opnieuw in beweging heeft gebracht. Gideon verliet nu ook zijne plaats en wilde zich naast Cosmo nederzetten; maar deze weerde hem af toen hij hem toespreken wilde.
‘Zeg mij niets, Gideon! het is onnoodig, dat gij met woorden uitspreekt, wat ik voel, dat gij weet, hoe ellendig ik ben.’ Hetgeen Gideon antwoordde, werd zóó zacht gesproken, dat Cosmo alleen het hooren kon, maar dat had toch het vermogen even diens duister gelaat te verhelderen, wel is waar, slechts vluchtig, want de Piémontees hernam: ‘Ik dank u, Gideon! ik versta u volkomen; ik twijfel geenszins aan u, maar nu... laat mij... Ik heb mijne Jacobsworsteling gevoerd tegen u, en, als gij ziet, ik ben verlamd, verminkt; mijne kracht is gebroken.’
‘Gun mij te spreken tot de anderen en gij zult zien, hoe ik u laten zal aan uw plicht, aan uwe trouw en echter...’
‘Het kan niet zijn, Gideon! Ik mag dit niet toestaan,’ antwoordde Pescarengis met een diepen zucht. ‘Ik moet handhouden wat gij wilt afbreken, dies kwel mij niet nutteloos. Iedere eisch van u, dien ik moet afslaan, is mij eene marteling meer.’
Toen zweeg Gideon Florensz en drong niet verder. Hij stond op en begaf zich naar eene andere zijde van het vertrek.

{==265==} {>>pagina-aanduiding<<}

Inmiddels schoolden de overige saamverbondenen met bedrukte of bedenkelijke gezichten bijeen, en de burger Hobbe Florisz kon zich niet weerhouden aan te merken, ‘dat de Overste Pescarengis blijkbaar wat ontstemd was over den afval, zooals men het noemen mocht, van de twee Hooggeleerde Heeren... en dat het zekerlijk ook niet sprak ten faveure van het plan, dat personen van zoodanige kwaliteit en vroomheid het niet hadden konnen goedkeuren, noch daaraan hunne medewerking schenken.’ Cabeljau en Landskroon stemden toe, ‘dat het wel spijtig was, dat men twee zulke aanzienlijke en welbekende voorstanders der goede zaak zou missen, en bovenal dat het hun in den Heer Pescarengis tegenviel, dat hij zich zoozeer scheen te bekommeren over dit gemis...’
‘Hij ziet daaraf het singuliere gewicht, en wat mij belangt, ik voele het mede op zulke wijze, dat ik niet weet of ik wel handen aan 't werk zal slaan, waar dezulken de hunne aftrekken,’ zei Andries Schot.
‘Dat klinkt voorwaar oft een soldaat zeggen zou, ik wil niet tegen den vijand optrekken, omdat er deserteurs zijn,’ riep de Maulde luchthartig. ‘Fij! Meester Andries Schot, is dat gesproken als een man, die zijne proeven heeft afgelegd? Wat zeggen ons een paar dier wijze en Hooggeleerde mannen, als het niet op raad, maar op daad aankomt? Met dertig man uit de compagnie Mansard maak ik mij sterk, het geheele geleerde lichaam der Universiteit in ontzag te houden; wij missen de Professoren, dat is zoo, maar ze zullen toch de studenten niet verbieden ons bij te vallen; en van dezen, - Blanchard heeft het nog straks gezegd, - zijn we zeker; ze zijn allen gekrenkt en verbitterd over 't afzetten van hun leeraar Donellus, die zeer geliefd schijnt, en al ware dat niet! wat student zou zoo goede occasie verzuimen om den Leidschen Magistraat een trek te spelen, en den een of anderen ouden wrok op de Curatoren te verhalen...?’
‘Ge hebt goed gekscheren, hopman!’ viel Hobbe Florisz in, ‘maar wij zijn geene studenten; wij zijn degelijke gezeten burgers en behooren exempel te nemen aan de achtbare mannen onder ons, en waar die ter zijde gaan...’
‘Zal men dus met bange gezichten bij elkander staan, om elkaar twijfelmoedig te maken! Bylo! dat behoort zoo niet; verdenkt ook niet den Overste, oft' hij afwezenden zou tellen, waar

{==266==} {>>pagina-aanduiding<<}
zoovele brave, geresolveerde, dappere luiden, als Cabeljau, Landskroon en Schot hem nog ter zijde staan. Wij krijgslien weten het bij ervaring, dat de moed verdubbelen kan bij 't minderen van 't getal strijders.’
‘Dat stem ik bij!’ riep Cabeljau, ‘we hebben Leiden wel met een klein hoopje uitgehongerde burgers tegen de Spaanschen verdedigd; we kunnen het nu ook wel houden onder ons, zooals we nu verbonden zijn, tegen den Magistraat, die het Staatsch wil maken en, God betere 't ten leste nog Paapsch daartoe!’
‘Het komt hier niet het meest aan op couragie, maar op beleid en daarom betreur ik het, dat doctor Saravia zich terugtrekt, en nog daartoe de zaak ontraadt...’ zei van Zoest.
‘En aanmerkt, Mijne Heeren,’ voegde Schot er fluisterend bij; ‘dat die Professor meer dan iemand van ons communicatie heeft gehad met Zijne Excellentie... wij weten niet veel van kapitein Pescarengis, en nog wat wij van hem weten is...’
Van Zoest stootte hem driftig aan. ‘Maar zwijg dan toch! Ziet ge niet, dat Dominé van de Wouwere ons gadeslaat...? het zijn drukke vrienden, zoo ik meene en...’
Van de Wouwere, die eene levendige woordenwisseling had gehouden met van Meetkerke, zonder daarom de ooren te sluiten voor hetgeen er rondom hem voorviel, kwam nu op hen toe.
‘Schaamt u, mannen broeders! wat zijn dàt voor redenen, daarmede gij elkanderen onderling wankelmoedig en mistroostig maakt. Is dat uwe manier om u toe te rusten tot den goeden strijd? Belijdt veeleer eigene bloohartigheid, dan dat ge u wegschuilt onder het schild eener versierde bedachtzaamheid... Leert hier van den nobelen hopman de Maulde, den jongste onder ons allen, den éénige die zich met een blijhartig gelaat tot dit Christelijke werk gaat begeven.’
‘Wat zal ik u zeggen, Welwaarde Heer! Als krijgsman past het mij een goed gelaat te zetten bij eene hachelijke kans!’
‘Houdt gij het ook daarvoor?’ vroeg van de Wouwere, onrustig hem ter zijde voerende.
‘Zeer zeker! als de aanslag mislukt, en men dit ten ergste wil nemen...’
‘Maar de Overste Pescarengis heeft immers zooeven verklaard, dat het niet mislukken kan, mits uitgevoerd met goed beleid en koelbloedigheid.’

{==267==} {>>pagina-aanduiding<<}

‘En nog daartoe trachtte Zijn Edele te beweren, dat de zaak, zooals hij ze voorstelde, hoogst onschuldig en heel licht uitvoerbaar was,’ sprak van Zoest, die zich bij hen voegde, half twijfelend, half ironisch.
‘Als gijlieden dàt uit de toespraak en vooral uit de gedragingen van Signor Pescarengis opmaakt, mag ik het wel lijden,’ hernam Schot met ironie.
‘En ik zal 't niet tegenspreken,’ zei de Maulde glimlachend.
‘Maar gij denkt het contrarie?’ vroeg van de Wouwere dringend.
‘Mijn Hemel! wat doet er dàt toe,’ hernam nu de jonge Baron met zeker ongeduld. ‘Het is mij nu eenmaal opgedragen door mijne superieuren; op het andere heb ik niet meer te achten.’
Van de Wouwere ziende, dat de kwaal der ontstemming toenam, bij zijne poging om haar te dempen, volgde Lady Macbeth's voorschrift: ‘Things without remedy should be without regard,’ en staakte zijn onderzoek met zekere zalvende deftigheid tot de Maulde zeggende:
‘Gij doet wel, Kapitein! acht zooveel te meer op den Goddelijken zegen, die ontwijfellijk rusten zal op hen, die de rechtvaardige zaak Zijner kerke voorstaan.’
Maar de jonge Edelman had iets in zijn karakter, dat hem niet zeer ontvangbaar maakte voor zulk een troostwoord uit dien mond.
Hij haalde de schouders op en zeide hoofdschuddend: ‘Mijns bedunkens, Welwaarde Heer! hebben wij niet veel recht daarop te rekenen.’
‘Hoe!’ riep de kerkdienaar, zijns ondanks alle voorzichtigheid vergetende, ‘gij twijfelt aan de Gode welbehagelijkheid dezer cause, die wij dienaren des Woords met onze gebeden en exempel dus vrijmoedelijk steunen!’
‘Het exempel loochen ik niet, Welwaarde Heer!’ zei de Maulde met een ironiek glimlachje en eene spotachtige buiging ‘alleen...’
‘Gij acht het zou gebreken aan den ijver onzer gebeden... of wel...’
‘Mijnheer van de Wouwere!’ sprak de jonge hopman op eens zeer ernstig, ‘ik ben geen godkundige; ik ben geen vrome, maar verschoon me, ik ben ook geen schijnheilige, en ik acht het

{==268==} {>>pagina-aanduiding<<}
reuckelooze lichtzinnigheid, dat wij ons hier steunen zouden op het gebed; mijns bedunkens moet de naam des Alwetenden hier buiten 't spel blijven... of wat zegt uwe Welwaarde daartoe?’ ging hij voort, zich tot Gideon keerende, die juist in de nabijheid was.
‘Ik houde, dat men al zulke handelingen onderlaten moet, daarover men niet in volle verzekerdheid des Heeren zegen zou durven aanroepen,’ antwoordde deze.
‘Daar raakt ge ons geschilpunt niet in 't harte, Heer Doctor! zei de Maulde, ‘ik bedoele, of gij onze tegenswoordige onderneming houdt voor iets, daarbij men zonder blasphemie Gode zou mogen aanroepen? deze Heeren noemen het de heilige cause van de ware Kerk. Ik voor mij zie er nietwes in, dan mijn schuldigen dienst aan Zijne Doorluchtigheid: wat is uw gevoelen?’
‘Mijn waarde hopman! met hier uitspraak te doen, zou ik niet enkel uw verschil met Dominus van de Wouwere in 't harte raken, maar het doelwit van deze huidige samenkomst, en daartoe heb ik geene vrijheid; de Overste Pescarengis heeft mijn woord, dat ik hier zwijgen zal.’
‘Ziedaar opnieuw een treffend staaltje van de zonderlinge tirannie, die Signor Cosmo goedvindt over zijne vrienden te oefenen, dus vroom en welverstandig man het woord niet te gunnen,’ sprak de jonge Baron bij zich zelven; daarop halfluid en glimlachend tot Gideon: ‘alzoo, geleerde Heer Doctor! zult gij ons dienen met raad noch met daad, want dat laatste voegt zoomin bij uw ambt als bij uw karakter. Verschoon de vermetelheid der vrage; maar, waartoe zijt gij dan eigenlijk hier?’
‘Om mij in dezen niet te scheiden van een boezemvriend! Ik heb daarvoor mijne particuliere redenen. Al kan ik geen deel nemen aan zijne handelingen; ik wil deelen in de gevolgen daaraf.’ Gideon had dit gesproken met eene zachte, gedempte stem, als wenschte hij door niemand gehoord te worden dan door de Maulde; maar Cosmo, die sinds lang door eenige der heftigste eedgenooten uit zijne apathie was opgewekt en inmiddels eene vrij stormachtige woordenwisseling tegen Landskroon, Cabeljau en du Byn had gevoerd, stond nu dicht bij Gideon, hoewel met den rug naar dezen toegewend, en ondanks alles had hij verstaan; er lag iets in den toon van die zachte stem, dat zijn gehoor trof en zijne ziel doortrilde. Plotseling keerde hij zich om

{==269==} {>>pagina-aanduiding<<}
en op rassen, stroeven toon sprekende, zooals gewoonlijk als hij den storm zijner aandoeningen trachtte te bedwingen, zeide hij op Gideon wijzende:
‘Ziedaar de oorzaak mijner verstrooiing, die ulieder verdenking wekt, en die gij wellicht voor ontrouw of gebrek aan moed hebt gehouden. Neen! geen Saravia's minder, maar deze jonkman meer, ontzenuwt mij de kracht. Ik tob mij af in een heimelijken strijd tegen zijne wenschen, die niet rijmen met mijn plicht. Zijn zwijgende, lijdelijke weerstand, bij hetgeen hij ziet en hoort, en dat niet zijne instemming heeft, valt mij te bang. Nu is 't voorbij, nu weet ik wat mij te doen staat. Gij allen zult mij bereid zien ons werk met alle macht door te zetten, mits ik slechts dezen niet mede voere in mijne vaart; dat ieder het wete. Ik stond hem het spreken niet toe, omdat ik hem niet van de onzen achte, zoomin als nu Saravia, zoomin als nu Donellus!’
‘Saravia en Donellus zijn van de onzen,’ werd hem geantwoord van verschillende kanten; ‘die uitvlucht baat u niet; dit zijn niet de conditiën, daarop de jonge welwaarde Doctor onder ons heeft plaats genomen.’
‘En onze beraadslaging heeft aangehoord!’ werd er driftig bijgevoegd.
‘De Welwaarde Heer is een bekend gunstgenoot van Zijne Doorluchtigheid, een vriend van mijn zoon den Kolonel...’ sprak van Meetkerke bedarend, ‘ik sta borg voor hem.’
‘Hij is een geheime gunstgenoot van den Advocaat; 't is een staatsgezinde in 't harte...’ zei van de Wouwere, ‘ik weet daar meer van.’
‘Een Judas onder ons!’ riep Andries Schot, met onrust.
‘Dat zou zeer wel kunnen zijn, Meester Andries Schot,’ hernam Gideon, hem strak aanziende, ‘dat er zich onder ulieden dezulken bevonden, die met wereldsgezinde en zelfzuchtige bedoelingen hier zijnde, bij teleurstelling daaraf in verraad hunne wrake zochten; doch wat mij belangt, ik ben een eerlijk man, en niet hier om mij zelf te zoeken!’ Toen, zonder zich te storen aan het gedruisch en gemor rondom hem, ging hij naar de kleine tafel, waar schrijfgereedschap gereed stond, en waar hij de naamlijst zag liggen van alle deelgenooten aan 't verbond. Met eene vaste hand teekende hij den zijnen.
Cosmo had de handeling van Gideon gadegeslagen met eene

{==270==} {>>pagina-aanduiding<<}
mengeling van spijt en bekommering. Hij drukte de lippen opéén, en wierp hem een blik toe vol smart en verwijt, maar hij zeide niets.
‘Nu ben ik van de uwen, zou ik meenen, en nu mag ik ten minste vertrouwen eischen, al is het dan geen gehoor!’ sprak hij.
‘Als de Welwaarde Heer de verantwoordelijkheid met ons deelt, moet men hem ook hooren!’ zei de burger du Byn, en velen stemden het toe.
‘Maar ik zeg ulieden dit eene;... hem hooren is hem volgen...’
‘Zoo acht ik luisteren grootelijks zaak!’ sprak Schot, ‘want het stuk staat mij niet meer aan.’
‘Hij is bekwaam ze allen om te praten,’ fluisterde van de Wouwere van Meetkerke in, ‘laat hem niet spreken.’
‘Laat hem wel spreken!’ riepen anderen.
De verdeeldheid nam toe; de stemmen werden driftiger en luider. Cosmo wachtte in zichtbare spanning, Gideon rustig en lijdelijk. Volmaer besliste ten laatste het verschil met te zeggen:
‘Zoo de Welwaarde Heer zwarigheid ziet in ons voornemen, dat hij 't uit zegge. Wij willen ons hierin niet gedragen als doldriftige onbesuisden, die willens oog en oor sluiten voor goeden raad en beter inzicht; maar als degelijke Christenluiden, die overwegen wat hen past. Belangt het hier gevaren, die ge vreest? Achtbare Heer! wij vreezen ze niet. Wij hebben voor deze goede cause alles ten beste, en zullen het doorzetten, al kon 't zijn dat ons daaraf ietwes overkwam; doch acht gij dat we op een zondigen weg zijn, dan is 't wat anders, dan zullen we toezien ons op wat beters te beraden...’
Door zich zwijgend rondom Gideon te scharen, wachtende wat hij zou antwoorden, gaven allen hunne instemming te kennen met de noodiging tot spreken.
Maar Gideon keerde zich tot Cosmo met de vraag of deze het goed achtte dat hij spreken zou.
‘De meerderheid eischt het; ik heb hier maar ééne stem,’ antwoordde deze stug; ‘en daarbij,’ vervolgde hij levendig, ‘sinds gij de verantwoordelijkheid met ons moet dragen, behoort ge ook vrijheid te hebben uw gevoelen te zeggen. Zoo spreek dan in Gods naam uit wat u op 't harte ligt!’
Gideon zag in dat het onmogelijk was Volmaers vraag recht-
{==271==} {>>pagina-aanduiding<<}
streeks te beantwoorden, zonder al de groote en ingewikkelde kwestiën van den dag op te halen, die, zoo zij àl te beslissen waren, toch door hem in dit oogenblik niet konden worden uitgemaakt. Deze menschen gingen uit van beginselen en meeningen, wier bestrijding op niets kon uitloopen dan op heftige discussiën, waarvan de meest zekere uitkomst zou zijn dat ieder bij zijn eigen gevoelen bleef. Gideon deelde ze zelfs op sommige punten, en hij wilde niet dat de voorgenomen aanslag door zijne tusschenkomst plotseling zou worden opgegeven, al zag hij in de weifelende houding van sommige verbondenen daartoe de mogelijkheid; hij moest Cosmo's idée fixe ontzien, en niet dus ruw ingrijpen in hetgeen deze zijn werk, zijn plicht noemde; maar hetgeen hij wenschte, hetgeen hij vast besloten had te verkrijgen, was uitstel. - Uitstel, opdat de verbondenen nog over hun besluit konden nadenken, en uit hun zelven daarvan afzien. - Uitstel dat hij zelf gebruiken zou, om Leycester te bewegen door eenige openlijke en wettige tusschenkomst den ijver zijner aanhangers te wijzigen, en hen van onwettige handelingen terug te houden, en hij had een goeden grond waarop hij dat uitstel kon vorderen.
‘Of gijlieden op een zondigen weg zijt,’ sprak hij, bij wijze van antwoord aan Volmaer, ‘wat mensche zal dàt uitmaken? De Heer alleen, de Kenner der harten, weet met wat overlegginge gij deze voornemens hebt opgevat en nu voortzet. Hij weet of ook de bittere nasmaak van eenige krenking, de lust tot heerschen, zelfzuchtig bejag van eer of winste, de zucht om geheimen wrok voldoening te geven, of wat daar voor kwade passiën meer mogen wezen, bij sommigen uwer de ware roerselen zijn van die drift tot deze cause, daarmede gij u krachtig voelt en gerechtigd om de bestaande orde van zaken om te keeren, en u te begeven buiten de grens, daarin burgers rechten en plichten wettelijk besloten zijn. Gedenkt alleen dat de religie doel, niet deksel moet wezen, zal men vrijheid hebben hare banier te ontrollen, en te roemen van een heiligen strijd. De Heer neemt niet alle offers aan, die Hem gebracht worden met aanroeping van Zijn naam. Kaïn offerde, maar zijn offer werd afgeslagen, omdat hij het bracht met een verkeerd harte! Ik oordeele niet wat in het uwe is. De hoplieden hier stijven zich met de bevelen van hun wettelijk overhoofd; de burgers steunen op de noodwendigheid van de aange-
{==272==} {>>pagina-aanduiding<<}
vochten Kerk te handhouden, dat zij achten niet te konnen geschieden dan door veranderingen in de regeeringe dezer stad, onder voorkennis en goedkeuring van den Gouverneur-Generaal. Ik zegge daartoe, een iegelijk zij in zijn eigen gemoed ten volle verzekerd; maar die twijfelt en toch voortgaat is alreede geoordeeld, omdat hij niet uit den geloove handelt. Ook tegen de zwakste fluisteringe der consciëntie mag men zich niet verharden zonder groot perikel. Een iegelijk van u zie wel toe voor zich zelven en neme zijn tijd tot ernstig beraad; daartoe zou ik voorslaan dat men op heden nog niets vaststelde.’
Gideons woorden hadden wel indruk gemaakt, maar de meest gemoedelijken en die zich het zuiverst kenden van bijbedoelingen waren er niet door afgeschrikt. Volmaer althans sprak ernstig:
‘Ik voor mij heb deze zake alreede ernstig en biddend overwogen, en ben wel besloten.’
De vurige Meetkerke, die toch wel reden had om tot zich zelven in te keeren, daar hij bovenal door eene persoonlijke krenking gedreven werd, zette zich over dien indruk heen met te zeggen: ‘We hebben ons al zoolang en zoo wel beraden... 't is nu tijd van vaststellen en uitvoeren;’ terwijl Cosmo zeide: ‘Van uitstel kan hier geen sprake zijn. Onze orders brengen mee dat de zaak op den elfden moet worden geëxecuteerd... 't is morgen de tiende.’
‘'t Is morgen Zaterdag, zoo zal dat dan zijn op Zondag?’ sprak Gideon, den kring rondziende met een blik van ernstige afkeuring, ‘en gij weet dat allen! en gij hebt daar ruste bij? en gij gedenkt voort te varen? en gij vraagt mij af, of gij op een zondigen weg zijt?’
Een verslagen zwijgen bewees, dat de wenk zijn doel niet miste; van de Wouwere echter hoopte den indruk te verzwakken.
‘Mij ook heeft die bezwarenis getroffen,’ sprak hij, ‘maar ik ben indachtig geworden hetgeen de Apostel zegt: “de een acht wel den éénen dag boven den anderen, maar de ander acht al de dagen gelijk...” Ik wilde niemands vrijheid binden, en ik ontware heden voor het eerst, dat Doctor Gideon Florensz zulk een uiterst gezet wettisch man is, daarvoor deze zeer geleerde Heer onder ons simpele dienaren tot hiertoe nimmer bekend stond!’ eindigde hij vrij scherp.

{==273==} {>>pagina-aanduiding<<}

‘Welwaarde Heer,’ hernam Gideon zachtmoedig, maar vast, ‘gij hebt recht; ik voor mij sta in de Christelijke vrijheid, en 't zij verre van mij dat ik iemand een wettisch jok zou opleggen, of den dag aan 't gedenken van Christi opstanding gewijd met de strakheid van een Joodschen Sabbatdag zou willen gelijkgesteld hebben; maar de uitspraak des Apostels door u aangehaald kan hier niet van toepassing zijn, gij zult het mij toestemmen; want zij aan wie gij ze richt, zijn juist zoodanige gemoedelijke Christenen, wel gezet op 't onderhouden van tijden en gelegenheden, en die gemeenlijk zich met strenge stiptheid houden aan eene gezette viering van den Zondag, zoo in 't publiek als in 't particulier... of bedriege ik mij eenigszins, en zijn er onder u die anders denken, en die met vrijmoedigheid zich op dien dag zouden begeven tot hun ordinairen arbeid, of tot eenig vermaak?’
Volmaer nam op zich om in aller naam ontkennend te antwoorden.
‘Het kon ook niet anders! wat recht geloovig Christen zou verzuimen dien éénen dag Gode te heiligen, daartoe van den aanbeginne af door de Apostolische Kerk vastgesteld! Naam-Christenen zelfs achten zich huiden ten dage verplicht, tot den schijn daaraf; dus eerlijk en eerwaard is de instelling, dus ingeworteld en samengevat met alle goede tucht en reine zeden; en dan zoudt gij, - gij, die u stelt tot voorstanders en handhouders der religie, - zulken dag nemen om u gewapenderhand te verzekeren van het gezag in de stad uwer inwoning...? Broeders, broeders! past dat Christi ware discipelen, die zich exempel behooren te stellen in Zijne gemeente? Dien goeden, grooten dag, naar de oude wet als rustdag geheiligd, naar de vrijheid der Christenen bestemd tot gedenken van 's Heeren verrijzenis, dien men behoort te vieren met eendrachtelijk samenzijn in Zijn Tempel, met stichtelijke overdenkingen van Schrift en Testament, met plechtig gebed, vroolijk Psalmgezang, of wat daar voor goede geestelijke oefeninge en Christelijk liefdewerk meer kan zijn, - dien zult gij uitkiezen om den vrede te verstoren tusschen burgers en burgers, om, gij weet het zal niet anders kunnen zijn, sommigen te verkorten in hunne vrijheid, in hun recht, in hunne eere! Gij hebt nu wel een voornemen bloedstorting te mijden en uws naasten leven te ontzien; maar zult gij 't in uwe macht hebben dit na te komen, als de palen van wet en orde eens zijn verzet en verwarring en ver-
{==274==} {>>pagina-aanduiding<<}
wildering haar vrijen loop nemen...? In elk geval zult ge velen verwekken tot toorne, tot spijt, tot bitterheid, tot godslastering, tot haat en wrok, ja, het zal zijn als eene loslating en uitgieting van allerlei ondeugden, hartstochten en verkeerdheden, en daartoe zult gij het sein geven, in den ochtendstond van dien gewijden dag, en de klokke, die tot den vroegen ochtendgodsdienst uitnoodt, zal u tot niets uitlokken, dan... om het rapier te trekken, om de gemeente, die opgaat tot Gods huis te 
verschrikken en te versagen met het gerucht van wapenen, en de stilte van het bidden te verstoren door triomfkreten en weegeschrei van overwinnaars en overwonnelingen...! Kunt gij daartoe de hand leenen, achtbare Heer van Meetkerke, op wiens stichtelijk exempel de broederen plegen te zien, als gij aan 't hoofd van uw gezin in vromen ernst ter kerke voorttreedt, en gij, broeder Volmaer! die als onberispelijk opziener in het gestoelte der eere niet behoort gemist te worden? en gij, mijn welwaarde broeder, dienaar van Gods Woord, zoudt gij, wezende leeraar en herder, met zulk een exempel uwe aanvertrouwde kudde durven voorgaan en daarna vrijmoediglijk bij haar aandringen op het houden van Gods geboden en de verordeningen der Kerke? En gij, hopman Pescarengis, zal uw prijselijke ijver tot Mylords dienst u dus ongetrouw maken aan den dienst des Heeren, daartoe ik wete dat gij u niet minder verbonden acht? En gij overige Heeren, krijgslieden en burgers, bij mij niet bij name of faam bekend, doch wier tegenwoordigheid in deze samenkomst voor uwe gezetheid op de ordre der Kerke getuigt, sinds ééne uwer voornaamste grieven tegen den Magistraat deze is, dat hij dier invoering verhindert, zult gij dan willens en wetens dat gezegde goede werk aanvangen met de overtreding van zulke instelling, als die zelfs door de vermetelste tegenstanders der religie wordt geëerbiedigd!’
‘Neen, dat willen wij niet! neen, dat kan niet zijn,’ klonk het gelijktijdig uit vele monden.
‘Wij willen geene Sabbat-schenders genaamd worden,’ riepen sommigen luide.
‘Neen, zoo waar ik getracht heb mijn ambt getrouw te bedienen, ik mag dat exempel niet geven,’ sprak de gemoedelijke Volmaer.
‘Noch ik dus in tegenspraak zijn met mij zelven,’ besloot van Meetkerke na zichtbaren strijd. ‘Vriend en vijand getrouw is mijne

{==275==} {>>pagina-aanduiding<<}
zinspreuk, ik wil niet, dat mijne tegenpartijders er zouden bijvoegen: ‘Gods geboden ongetrouw!’
Ieder antwoord, dat werd uitgesproken, getuigde van dezelfde stemming.
Cosmo Pescarengis bewaarde een hardnekkig stilzwijgen, maar zijne verslagene houding zelve was een sprekend getuigenis, dat ook hij zich niet kon heenzetten over dit gemoedsbezwaar.
‘Maar wat zegt gij dan daartoe, Overste Pescarengis?’ vroeg men hem ten laatste ongeduldig.
‘Ik zeg, dat ik het voorspeld heb en dat hem hooren is, hem volgen!’ gaf deze ten antwoord met een zucht.
‘Wel dan, zooveel te beter, sinds we nu inzien, dat we op een verkeerden weg waren!’ zei Volmaer rustig.
‘Wij hebben aan den Zondag niet gedacht, toen wij den 11den hoorden noemen,’ bekenden Cabeljau en Landskroon.
‘Ik voor mij ben niet gewoon naar den dag te vragen, als ik de bevelen mijner Oversten heb uit te voeren,’ zei de Maulde koel, maar niemand gaf hem gelijk. Van de Wouwere bracht nog in 't midden, dat men bij extraordinaire gevallen, als: van brand, doorbraak, of in tijden van oorlog, zonder zonde den Sabbat mocht schenden, en dat het hier desgelijks een werk van noodzakelijkheid gold ter eere Gods... maar het argument werd met afkeuring aangehoord, en zegepralend door Gideon tegengesproken tot voldoening van de meerderheid, die oordeelde dat de zaak toch wel twee of drie dagen uitstel kon lijden.
‘Men heeft goed spreken!’ zei de Maulde, ‘maar uitstel is hier afstel, wat mijne medewerking belangt, want mijn patent luidt dat ik op den 11den zal hebben uit te trekken...’
‘Maar gij zoudt toch wel gebleven zijn, op het aanzoek der Burgers...’ zei Schot.
‘Ja, om den aanslag te helpen doorzetten, dat is wat anders, dat zou geweest zijn naar Mylords intentiën...’
‘Hoe kan men zich toch in 't hoofd stellen, dat dit zijn zal naar Mylords intentiën, als men overweegt, hoezeer Zijne Doorluchtigheid zelf gezet is op eene strenge viering van den Zondag, op zulke wijze, dat hij zich reeds Zaturdagsmiddags daartoe tracht voor te bereiden door allen arbeid te staken, en zich in strenge afzondering te begeven, daarvan ik die spreek getuigen kan.’
Die opmerking trof niet minder dan het vroegere door Gideon

{==276==} {>>pagina-aanduiding<<}
aangevoerde. Men vond werkelijk hierin zóó groote afwijking van Leycesters bekende gewoonten, dat men omtrent al het overige misvatting of verkeerde voorstelling mogelijk achtte. De meerderheid geloofde, dat men op deze gronden recht had nieuwe inlichtingen van den Graaf te vragen, eer men verder ging.
‘Dat zou goed zijn,’ oordeelde Volmaer, ‘doch... ik meene verstaan te hebben, dat de Graaf voornemens is omstreeks half October hierheen te komen...’
‘Dat is ook zoo,’ viel Cosmo in met een somberen blik, ‘en dan behoorde het gezag van Zijne Excellentie hier gevestigd te zijn!’ en hij zuchtte opnieuw.
‘Mij dunkt dat is eene goede aanleiding om de onderneming uit te stellen tot de komst van Zijne Doorluchtigheid, opdat deze zich openlijk en wettelijk de zaak aantrekke en niet aan particulieren overlate, wat mij toeschijnt voor dezulken al te periculeus te zijn,’ merkte Gideon aan.
‘Ja, als de Graaf daartoe te bewegen ware! dat zou uitnemend zijn! dat gave God!’ riepen eenigen.
‘Men moet zien dat te beproeven,’ hernam Gideon.
‘Wie zal het ondernemen!’ zei van Zoest, Cosmo aanziende, ‘die den Graaf kent en weet hoe streng Zijne Excellentie bevolen heeft deze zaak door te zetten, doch zijn persoon daarbij niet voorop te stellen dan na de réussite...’
‘Wie 't beproeven zal!’ riep Gideon levendig, ‘welnu ik! mits gijlieden tot uitstel kunt besluiten, totdat ik het antwoord zal overbrengen...’ Cosmo verstond de kracht dier belofte uit dezen mond; maar de overigen, niet zoo goed ingelicht van 't geen Doctor Florensz bij Leycester kon uitwerken, hadden geen groot vertrouwen op deze tusschenkomst, en vonden het vrij hachelijk dit voorstel aan te nemen. Zoo volgde er heftige tegenstand van de zijde der driftigste doordrijvers, die van de Wouwere en van Meetkerke tot leiders hadden, terwijl Volmaer, Schot, du Byn en eenige anderen, achtten, dat men de aanbieding van den ‘vromen Heer Doctor’ behoorde aan te nemen, hetgeen ten gevolge had, dat men dien avond tot geen besluit kon komen, dan tot dit eene: ‘dat men zich op de zaak beslapen zou,’ en den volgenden morgen gezamenlijk zou beslissen, wat er diende gedaan of gelaten te worden.
‘Dat was niet alles wat Gideon wilde, maar het was toch ge-
{==277==} {>>pagina-aanduiding<<}
noeg voor het oogenblik. Hij bad hen dringend zijne woorden ter harte te nemen, als men zich ter ruste legde en nogmaals te overwegen wat de gevolgen konden zijn van de plotselinge en gewelddadige omkeering, die zij wilden daarstellen. Zichtbaar getroffen, gaven sommigen hem daarop hun woord, en zoo scheidde men.
Van de Wouwere echter kon zich niet onthouden om bij 't heengaan tot Gideon te zeggen: ‘Voorwaar Doctor! de Graaf zal het weten hoe treffelijke diensten gij op heden aan zijne cause hebt gedaan.’
‘Ik twijfel niet dat er zijn zullen, die het Zijner Excellentie met haaste zullen aandienen: doch het zij zoo, Welwaarde Heer! ik zal mij weten te verantwoorden! De goede cause van den Gouverneur-Generaal wordt, mijns bedunkens, allermeest geschaad door onwettelijke diensten.’


XV. Iets wat Gideon een goed einde noemt.

Den volgenden dag in den ochtend was men opnieuw samen ten huize van Jacques Volmaer. Saravia en Donellus waren nu ook tegenwoordig, maar de beide hoplieden verschenen niet. Zij deden aanzeggen: ‘dat zij bereid waren hun devoir te doen met de onderneming der burgers te steunen, ten tijde en wijle dat die besloten zouden zijn, doch dat zij zich niet langer competent achtten in hunne overleggingen te deelen.’ Dit had Cosmo uitgevonden, omdat hij voorzag naar welke zijde de schaal zou overslaan onder den invloed van Gideons voorstellingen, en omdat hij den strijd tegen dezen niet langer kon of wilde voortzetten. Zijn voorgevoel had hem niet bedrogen. De gemoedelijksten onder de saamverbondenen hadden niet veel geslapen, maar des te meer nagedacht. Niet tevreden met op eigen gevoelen te steunen, hadden zij zich in de vroegte opgemaakt en een paar vertrouwde vrienden, die geheel buiten de zaak stonden en die zij onpartijdig achtten, hun voornemen ontdekt, hun strijd voorgesteld en om raad gevraagd, en die raad stemde hen gunstig voor Gideons geheimen wensch.

{==278==} {>>pagina-aanduiding<<}

Anderen, die met een min zuiver doel tot het verbond waren toegetreden, voelden zich afgeschrikt en versaagd door het dieper inzien der gevaren en zwarigheden van den aanslag onafscheidelijk. Wie ze ook waren en wat ze ook bedoelden nevens het hoofddoel, dat ze tot leus namen, tooneelen van geweld en bloedstorting waren hun tegen, ook zelfs omdat Leycester daartegen zoo nadrukkelijk gewaarschuwd had. ‘Ook - voegden eenige bloohartigen er bij - ‘omdat men nog niet wist aan welke zijde het grootste verlies zou geleden worden.’ Zoo kwamen dan de meesten ter samenkomste, goed gestemd, niet slechts om de onderneming uit te stellen, maar zelfs om het gansche plan te veranderen, en de overigen, - eene kleine minderheid, - hadden zich daarnaar te schikken. Na eene ernstige woordenwisseling onder de leiding van Saravia en Doctor Florensz werd dus ten laatste, zooals zij zich uitdrukten: ‘de voornoemde voorslag, concept en raminge, ganschelijk veranderd en geresolveerd achter te laten; maar in stede van dien is goedgevonden bij brief Zijne Excellentie te onderrichten, zoo van 't geen er was voorgeslagen, als van de redenen, waarom het niet werd volvoerd.’ De omstandigheid, dat Leycester te Leiden werd verwacht, werd nu gretig aangegrepen als eene wichtige reden tot uitstel en verandering van plan. ‘Ons ganschelijk vertrouwende, dat ter naaster komste van UExc. binnen deze stad, zij bij alle goede en behoorlijke middelen beter en verzekerder zal zelve met den Magistraat, met de Vroedschap en met andere goede borgeren daarop mogen handelen. Daartoe ook wij beloven onze hulp en bijstand.’
Andries Schot werd belast om den brief ‘aan te dragen,’ en Zijne Excellentie mondeling in 't breede van alles te onderrichten: iets dat hij op zich nam, onder voorwaarde van niet verplicht te zijn nog dien eigen dag af te reizen, hetgeen te eerder werd ingewilligd, daar Gideon zich aanbood in alle haast naar Utrecht te trekken, om hem en zijne berichten eene goede ontvangst voor te bereiden. Hetgeen dankelijk werd aangenomen.
De brief was onderteekend van ‘diverse goede borgeren,’ en opmerkelijk om de eenvoud en rondheid, waarmee er hunne zaken en gevoelens aan Leycester in werden blootgelegd.
Die brief alleen was eene genoegzame rechtvaardiging van hunne voornemens en bedoelingen, waar ze in twijfel konden

{==279==} {>>pagina-aanduiding<<}
getrokken worden; maar ondanks dit schrijven, dat in de openlijke verantwoording van hun gedrag later is opgenomen, is hun voornemen toch gebrandmerkt in de geschiedenis: ‘als de samenspanning van een dollen hoop drieste vreemdelingen, waarbij zich ettelijke staatszuchtigen voegden; een oproer, door eenige Vlamingers en Brabanders gesticht, waaronder ettelijke kerkelijken schuilden!’ enz. enz.
Men ziet althans dat de ‘dolheid’ met vrij wat bedachtzaamheid gepaard ging, dat de ‘driestheid’ schuchter terugtrad, waar het de vrage kon worden de voorschriften der Christelijke zedewet te overtreden, en dat de bedoelingen van die ‘vreemdelingen en kerkelijken’ niet zoo lichtschuw waren en niet zoo onvereenigbaar met de naaste belangen van het Nederlandsche volk, of ze durfden van eene beradene en wettelijke tusschenkomst van den Gouverneur-Generaal het beste wachten.
Hoe men hun ontwerp ook beoordeele, dit is zeker: zij hadden er nu van afgezien met vollen, vrijen wil, en zonder door andere beweegredenen daartoe gedrongen te zijn, dan die uitgingen van hun eigen verstand of geweten, en Gideon noemde dit ‘een goed einde,’ toen hij met Cosmo samen was om afscheid te nemen, eer hij naar Utrecht reisde. Maar Cosmo, in diepe moedeloosheid verzonken, was zeer weinig gestemd om die opvatting van zijn vriend te deelen.
‘Ik begrijp wel, dat gij deze uitkomst goed noemt, en dat gij ten goede hebt gedacht, wat gij hierin hebt gedaan... maar wie zegt ons, dat we hiermee aan 't einde zijn en dat dit niet veeleer het begin is van grootere zwarigheden dan die, waarvoor wij nu terugwijken?’
‘Gij vreest het ongenoegen van Zijne Excellentie...’
‘Het zal gerechtigd zijn; 't is verdiend,’ zuchtte Cosmo, ‘ik had u krachtiger moeten tegenstaan; ik had u nooit stem moeten gunnen in deze zaken; maar er zijn dingen, die boven mijn vermogen gaan... en martelingen, daartegen mijne afgestreden ziele niet meer bestand is; ik, die mij een held waande, ben een zwak, flauwhartig mensche, onbruikbaar voor degelijke diensten, en ik zou ieder ontraden zich in eenig ding meer te betrouwen op mijn woord! Dit jonge loshoofd, de Maulde, is mijn meester! hij is voor niets teruggegaan en hij zit nu lustig en rustig in zijne herberg onder zijne makkers af te wachten oft' het Mijne-
{==280==} {>>pagina-aanduiding<<}
heeren de burgeren ook belieft van onze hulp gebruik te maken!’
Zoo klaagde de moedelooze Pescarengis, en alle pogingen van Doctor Florensz om hem op te richten uit die sombere stemming bleven vruchteloos. Alles wat deze aanvoerde om hem gerust te stellen, dat hij had gedaan wat in 't billijke van hem te vergen was in 't belang van Leycesters ontwerpen, en dat zijne trouw aan dezen niet behoorde te gaan tot ontrouw aan den Heer; het bleek ongenoegzaam om hem met zich zelf te bevredigen, of de diepe gedruktheid weg te nemen waaronder hij gebogen lag.
De mededeeling, dat Gideon naar Utrecht ging om zijne zaak bij Leycester te bepleiten, zoo het noodig mocht zijn, deed zelfs zijne onrust stijgen, en in zijne hartstochtelijke uitingen daarvan, riep hij uit: ‘dat hij liever den toorn trotseerde van alle vorsten der aarde, dan zijn vriend te missen in deze oogenblikken,’ hoewel het blijkbaar was dat diens bijzijn hem ditmaal van zeer weinig nut was, daar alles wat deze hem tot bemoediging trachtte te zeggen verkeerde werking deed.
Hij wilde eigenlijk niets anders dan Gideon terughouden van die reize; maar deze oordeelde haar noodig, en hij hoopte, dat er na eene korte scheiding een blijmoediger weerzien zou volgen, als deze nevelen van dat ontstemd gemoed zouden zijn opgetrokken, en Cosmo de overtuiging zou verkregen hebben, dat er iets goeds bewerkt was.
Toch kon de jonge leeraar zich niet gansch onttrekken aan den invloed van dien somberen weemoed, dien hij tevergeefs bekampte bij zijn vriend. Cosmo die het hem aanzag, was er dankbaar voor, maar zijne zwakheid werd er niet door gesterkt. Gideon verhaastte het oogenblik der scheiding, maar hij kon niet verhinderen dat die pijnlijk was, en dat Cosmo zich toegaf aan eene droefheid, die hij redeloos achtte en schuldig noemde, maar die evenwel op hem zelf terugwerkte, zoodat hij met een beklemd gemoed op weg toog.
‘Hij gaat als een overwinnaar; God geve dat hij niet keeren moge als een verslagene! indien... hij keert,’ snikte Cosmo, toen hij zijne huisdeur achter Gideon sloot. En die bekommering was niet geheel zonder grond. Leycester was hevig, Gideon was fier, en wist van geen terugwijken, waar hij het noodig achtte aan te houden. Men was in een tijd waarin iedere zegepraal op

{==281==} {>>pagina-aanduiding<<}
de Staten voor Leycester van groot gewicht was, ieder verlies van onberekenbare gevolgen, en nu... Gideon had het afstellen van den Leidschen aanslag voor zijne rekening genomen, en met dàt bericht zou hij den Graaf komen begroeten te Utrecht, waar deze omringd was door zijne heethoofdigste vrienden, door ondernemende ijveraars van allerlei rang en stand, en waar Gideon juist zijne bitterste vijanden had.
Doch wij verlaten Doctor Florensz op zijne reize, en Cosmo Pescarengis in zijne zwaarmoedigheid, om te zeggen dat Kapitein de Maulde Zaterdags niet zijn patent vertoonde aan den Magistraat, dat de Zondag voorbij ging in alle stilte, zonder dat iets de uiterlijke ruste van den dag verstoorde; bijgevolg was er niets voorgevallen wat de regeering redenen tot argwaan of ongenoegen had kunnen geven, en toch vond er te dier dage iets plaats dat de saamverbondenen, die nog altijd eenige betrekking met elkander onderhielden, een panischen schrik aanjoeg! Men zag waardgelders dienst doen op verschillende punten der stad.
Waardgelders aan te nemen was niet meer een nieuwigheid in Nederland. Volgens Barneveld had men ze reeds ten jare 1583, na den aanslag van den Hertog van Anjou op Antwerpen, te Rotterdam ingevoerd, omdat ‘er onder de borgerije aldaar, grooten lust was tot de Françoisen, zoodat men daar over beduchtende was eenige populaire commotiën oft' datelijkheden en daar men begreep dat men dezen best en dienstelijkst zou voorkomen niet door de schutterijen en met wapenen van de inwoners, maar door het in soldij nemen van eenige luiden van wapenen, tot adsistentie van de wettelijke autoriteit.’
De regeering van Leiden nu, zonder onderricht te zijn van bepaalde aanslagen tegen haar gezag gesmeed, had zeer goed opgemerkt dat er onder een groot deel der bevolking ‘een sterke lust was tot de Engelschen,’ en reeds in de maand Juni, tijdens de afzetting van Professor Donellus en hetgeen deze was voorafgegaan, had zij een zulken geest van misnoegen en spanning waargenomen onder hare stadgenooten, dat zij door hare gecommitteerden ter Staten-Vergadering hare onrust kenbaar maakte: ‘Dat er in hare stad desordren zouden kunnen voortkomen, als in 't vorig jaar te Utrecht. (Het zal denkelijk de Pensionaris Buis zijn geweest, die deze desordren voorspelde, als hebbende de grootste redenen ze te duchten.) Dat zij, aangezien tot toene-
{==282==} {>>pagina-aanduiding<<}
men der vreemdelingen in hare stad (de vluchtelingen uit Sluis!) goede ordre moest stellen op hare wacht, enz. enz., waaraf zij de kosten niet alleen wilde dragen, als geschiedende zulks in 't gemeen belang der Provincie.’
Dit en meer andere blijken van Staatsgezindheid der regeering werd dan ook beloond. Zij werd geautoriseerd vanwege de Staten van Holland om een zeker getal waardgelders aan te nemen en te onderhouden op gemeene kosten der Provincie. Als men overweegt, dat een goed deel der bevolking van Leiden was samengesteld uit burgers, wier gehechtheid aan hare regeering op goede gronden betwijfeld werd, uit vreemdelingen, uit eene woelige, ondernemende jongelingschap, zeer gereed zich aan de beide eersten aan te sluiten bij eene oproerige beweging, en dat zij daarbij niet zeker was van hare schutterij... dan zal men dezen maatregel van den Leidschen Magistraat geen overtollige noemen, en het in werking komen er van behoefde hare getrouwe onderhoorigen geenszins te ontrusten; vooral daar het bekend was, dat de Graaf van Leycester werd verwacht, en Zijne Excellentie in den laatsten tijd (zooals te 's Hage en nu onlangs te Amsterdam) gewoonte had genomen, met meer krijgsvolk de poorte binnen te trekken dan der goeden steden - althans een Staatsgezinden Magistraat lief was.
‘Maar onze saamverbondenen, zij... die zich aan wenschen en ontwerpen schuldig kenden, geheel in strijd met de bedoelingen en 't gezag van de tegenwoordige regeering, kwamen uit die ontwikkeling eener ongewone gewapende macht tot de onderstelling, dat hunne voornemens bekend waren, en hunne ontruste verbeelding deed hun dezen maatregel zien, als persoonlijk tegen hen gericht. Zij, die genoeg kalmte tot bedaard nadenken behouden hadden, stelden zich gerust met de gedachte, dat, zoo de regeering vermoedens had, zij echter geene zekerheid scheen te hebben, geene namen scheen te kennen, daar men zonder dat gewis blijken van hare gramschap zou ondervonden hebben...
Daar werden ze in den loop van Maandag, 12 October, geschokt door een gerucht, dat zich als een loopend vuur onder hen verspreidde: ‘Cosmo Pescarengis was in hechtenis genomen, en door de schoutsdienaren naar de stadsgevangenis geleid.’
Dat gerucht was geen loos alarm; het was de waarheid. De onverbiddelijke schuldeischer, op wiens vordering Cosmo geen acht had willen slaan, was ten laatste ongeduldig geworden, had

{==283==} {>>pagina-aanduiding<<}
een bevel tot lijfsdwang tegen hem verkregen, en liet dat uitvoeren zonder zich te laten bewegen door de smeekingen van Katharina Rose, noch afschrikken door den toorn van den hopman zelf, wiens beloften en toezeggingen hij nu niet meer wilde aannemen. Hij verkoos in geenerlei onderhandeling of schikking te treden. Van pand en borgstelling wilde hij nu niets meer hooren. Men had hem al te lang, al te roekeloos veronachtzaamd; hij wilde nu nog iets anders dan betaling: hij wilde zijne wraak.
Getroffen en geërgerd op deze wijze herinnerd te worden aan eene zaak, die hij vergeten had onder al de gewichtige bezigheden, die in den laatsten tijd onverdeeld zijne aandacht hadden gevraagd, zag Pescarengis toch in, dat wederstand nutteloos en ongeoorloofd zou zijn. Hij mocht Leycester's zaak niet compromitteeren door een verzet in zijn persoonlijk belang. ‘Verbrand mijne papieren!’ had hij Katharina ingefluisterd, ‘en zie of gij het geld krijgen kunt bij mijne vrienden: 't is hun zoowel noodig als mij, dat ik niet in gijzeling blijve.’ De heldin van Sluis had met stiptheid aan het eerste bevel voldaan en zette zich daarna met den meesten ijver in beweging om het andere uit te voeren. Intusschen waren deurwaarders en gerechtsdienaars meester in Cosmo's huis, waar zij de overtuiging kregen, dat achteloosheid en geene armoede oorzaak was van de ongelegenheid des eigenaars. Katharina wendde zich het eerst naar het huis van Heer Adolf van Meetkerke, de aanzienlijkste en, als zij meende, ook de rijkste onder haars meesters vrienden, die zij het gereedste dacht te vinden tot hulpe, om den wille van Cosmo en hare eigene betrekking tot den Kolonel van Meetkerke, zijn zoon. Maar Heer Adolf, uiterst ontevreden over den afloop der Leidsche vereeniging, had zich naar den Haag begeven, om dáár met eenige Leycestersgezinde vrienden af te spreken wat er moest aangevangen worden. Professor Saravia vergezelde hem, en aan beider woning werd Katharina dus met het troosteloos ‘niet thuis’ afgewezen; daar Jonkvrouw Ludovica niet bij haar grootvader inwoonde, maar gastvrijheid genoot bij de familie van den Kanselier, om de kennis te maken van hare aanstaande schoonmoeder! De moedige Vlaamsche ging nu aankloppen bij Meester Jacques Volmaer, die voor een welgezeten man bekend stond. Hier viel haar eene welwillende ontvangst ten deel van Vrouwe Volmaer, die, Vlaamsche van afkomst, in haar eene landgenoote

{==284==} {>>pagina-aanduiding<<}
begroette, als vriendin en zuster deelde in hare bekommering over de zwarigheid waarin haar Heer zich bevond, maar... de macht tot hulpe ontbrak haar. De roep van Volmaers fortuin was grooter dan de werkelijkheid. De mildheid der beide echtgenooten, waar het giften gold voor kerk en armen, had dien vermeerderd; maar men wist niet, dat zij spaarzaamheid moesten oefenen, om aan de vele aanspraken op hunne Christelijke liefde te kunnen voldoen, en in het jaar 1587, waarin de duurte der levensmiddelen tot eene beangstigende hoogte was gestegen, deden zij alles wat zij konden, om de rondwarende armoede te voorkomen en te verzachten. Eene som als die er noodig was tot Pescarengis bevrijding, was niet in Volmaers bezit, en wat hij te geven had, mocht zijne vrouw daarover beschikken zonder zijne voorkennis ten behoeve van een enkele? terwijl haar man uit was, en niet voor den avond zou keeren? Juffrouw Volmaer was onkundig gebleven van de geheime betrekking, waarin haar echtgenoot stond tot den Piémonteeschen hopman, anders zou zij zeker vrijheid hebben gevonden, om voor dien vreemde alles te doen wat in haar vermogen stond, en Katharina zelve had daarvan een te oppervlakkig inzicht, om op dien grond voor haar meester te pleiten. Tevergeefs had zij zich hier langer opgehouden dan zij wilde. Met verdubbelde onrust en met verzwakte hoop ijlde zij naar het huis van den Oud-Schepen Andries Schot, dien zij meermalen met Pescarengis samen had gezien, en die voor rijk, maar gierig doorging; toch wilde zij het wagen. Andries Schot was niet op reis, - hij was thuis, hij kwam zelf bij haar; maar bij het eerste woord, dat zij repte van de gevangenschap haars meesters werd hij doodsbleek, en vroeg met eene stem van schrik bevende:
‘Zijne papieren? Wie heeft zijne papieren?’
‘Ik heb ze op zijn bevel heimelijk weggenomen en verbrand,’ hernam Katharina getroffen door die zichtbare deelneming.’
Maar hij, zonder van die deelneming ander bewijs te geven, liep in drift de kamer uit, en liet haar staan waar zij was, totdat een kwartier daarna de huisknecht haar op strengen toon kwam bevelen zich te verwijderen.
Toen Katharina tot hem kwam, was Andries Schot juist samen met Dominus van de Wouwere, van Zoest en den burger du Byn, en zijn terugkeer in hunne tegenwoordigheid met doodsbleeke kaken en verwilderde oogen, lokte natuurlijk hunne vragen uit.

{==285==} {>>pagina-aanduiding<<}

Hij wachtte ze nauwelijks af; zijn angst moest zich uiten.
‘De Piémontees is gevangen! alles zal ontdekt zijn!’ kreet hij jammerend.
‘Geloof niet zoo ras het ergste,’ troostten de anderen, even verschrikt, maar nog niet overtuigd.
‘Zijne dienstmaagd is hier en komt het mij aandienen. Wat zullen wij doen?’
‘Nog niets, niets, geene overijling, wees bedaard, meester Andries!’ zei van de Wouwere, ‘die wanhoop zou alles verraden... Hebt gij die vrouw goed ondervraagd?’
‘Ja, ja, zij prevelde zoo iets van eene particuliere zake... van schulden, die de Overste zou hebben; maar gij begrijpt wel, de Italiaan is listig; hij wil, dat wij borgers ons zijner zullen aantrekken, daarmee wij in den val zullen raken, zoo we niet reeds verklapt zijn!’
‘Maar wij kunnen den Overste toch niet in den steek laten,’ sprak du Byn goedhartig, ‘'t is een vriend, een bondgenoot...’
‘Ik stem toe, dat Christenplicht het vordert,’ merkte de kerkdienaar aan, ‘doch... zelfbehoud is ook plicht,’ voegde hij er bedenkelijk bij, ‘en wij moeten hierin zachtjes gaan... wat zegt gij, van Zoest?’
‘Het komt me voor, dat men Zijne Excellentie hieraf haastelijk berichten moet, die zich de zaak van zijn gunstgenoot zekerlijk zal aantrekken.’
‘Ja, voor dien zal wel gezorgd worden,’ riep Schot moedeloos, ‘maar voor ons! wie zal ons uithelpen als wij in zwarigheid geraken! wie van ons op bijstand van Zijne Excellentie steunt, rekent buiten den waard, ik begin dat in te zien.’
‘Daaraf kan men niet oordeelen, voordat de Graaf hier is geweest,’ sprak van Zoest, ‘en wij vernemen zullen, wat het begeeren is van Zijne Excellentie...’
‘Dat moge zoo zijn, maar het komt mij voor, dat wij beter gedaan hadden, ons niet dus partijdig jegens den Magistraat te dragen....’ zuchtte Schot.
Een verwijt, meest aan zich zelven gedaan en dat de onrust hem afperste, maar dat door zijne medestanders niet met zachtheid werd opgenomen, vooral niet door van de Wouvere, die hem tot deelneming aan het verbond had overgehaald. De zielsangst maakt prikkelbaar, de opwinding bitter. Men geraakte in twist en verliet

{==286==} {>>pagina-aanduiding<<}
elkander in vijandige stemming, nadat Schot aan van Zoest den brief voor Leycester had toegeworpen, zeggende: ‘dat hij den lust verloren had dat geschrift aan te dragen.’ De Dordtsche burger belastte zich daarmee en verliet nog dienzelfden dag Leiden, om zich naar den Graaf te begeven, en dezen bericht te doen van den staat der zaken.
Katharina Rose, hoe ook teleurgesteld, was nog niet gansch ontmoedigd. Zij begaf zich naar het logies van den Baron de Maulde; die althans had het voorwendsel niet, dat Pescarengis voor hem een vreemde was, en dat diens schulden hem niet aangingen; zij kwam slechts van hem vorderen, wat hij schuldig was... de jonge Baron was edelmoedig, misschien rijk, zeker rijk aan hulpmiddelen... en dus zij had goeden moed.
Zij stuitte op zijne hospita, die haar mededeelde, dat de hopman eerstdaags met zijne compagnie de stad zou verlaten, en dat hij zijne vrienden een afscheidsmaal gaf, waar... wist zij niet, maar de edelman kwam bij zulke gelegenheden gemeenlijk niet thuis, dan laat in den nacht! Nog gaf de standvastige heldin de zaak niet op. Zij wist Everard Blanchard uit te vinden, die alle betrekkingen van Pescarengis meer nabij moest kennen, en die weten kon, wie onder hen vermogend en willig genoeg zouden zijn om tot de bevrijding van den Overste samen te werken. Het bericht van Cosmo's gevangenneming had op Blanchard dezelfde uitwerking van schrik, als op Andries Schot, maar de voormalige Academie-knecht had een beter hart en meer karakter dan de Oud-Schepen.
‘Daar schuilt meer achter, Katharina!’ had hij gezegd, ‘maar dat is geen reden om den Heer Overste in 't verdriet te laten. Ik voor mij heb zoo weinig te verliezen, dat ik niets meer vreeze, en alles durf wagen. Keer gij naar huis terug, mijn kind! de avond valt; gij zijt doodmoede, en door angst en kommer meer dan half ziek. Ik neem op mij al te doen voor uw meester, wat gij zelve zoudt gedaan hebben, en hope het beter te doen, omdat ik weet hoe de menschen aan te tasten.’ De Vlaamsche volgde zijn raad en nam zijne diensten aan. Blanchard gaf haar niets toe in ijver, maar hij won er even weinig mede als zij. Het gerucht van Cosmo's gevangenneming was hem reeds voorgegaan, en hij vond overal geslotene deuren. De kleinmoedigsten hadden onder den eersten indruk van die tijding heimelijk de stad verlaten; anderen, die oordeelden door geene vlucht verdenking te moeten

{==287==} {>>pagina-aanduiding<<}
opwekken, waren uiterst voorzichtig en bedachtzaam in hunne handelingen, en Blanchard was een al te verdacht persoon, om hem in deze oogenblikken ook maar in hun huis toe te laten - een roekeloosheid, waaraan dan ook niemand hunner zich schuldig maakte.
Laas, helaas! zooveel lieden, die door een geheimen, zij achtten het een gewijden, band aan elkander waren verbonden, die elkander broeders hadden genoemd, die besloten waren geweest dezelfde hoop, dezelfde gevaren met elkander te deelen, en nu onder die allen niet één, niet een enkele, die voor een dier broeders iets durfde wagen, die hem, al was het dan maar uit de verte, zijn geld toewierp ter hulpe... Het is niet anders, een vriend in nood beproefd, is een groote zeldzaamheid, een andere Koh-i-noor, die men wel vast en dankbaar aan het harte mag sluiten, wel met waakzame zorge mag omgeven, want bij verlies... is het onzeker of men in een lang menschenleven zijne wedergade zal terugvinden; wie er een heeft, zij dankbaar, en blijve zijnerzijds trouw. De arme Cosmo, hij toch had er één, één, die zijn leven voor hem zou gesteld hebben, maar hij was verre en zonderling... hij keerde niet, zelfs niet toen de tijd daar was, dat hij had kunnen terug zijn. Ook deze was niet dan een mensch, zelf afhankelijk, zelf onmachtig om te doen wat hij wilde, zelf in die oogenblikken verstrikt in de netten zijner vijanden. Daar is maar één vriend, die nooit verlaat, die altijd te vinden is, die altijd kan redden, en die, waar de redding niet nut is, toch altijd zal troosten, mits men Hem zoekt. De Heet alléén is machtig en eeuwig getrouw!
Had Cosmo Pescarengis in zijne verlatenheid, in zijne gevangenschap, den lust Dezen te zoeken? Vond hij er de kracht toe? had hij er den troost van? Wij zullen het later zien. De saamverbondenen, in zoover zij zich nog vereenigd hielden, begonnen echter in te zien, dat zij zich door een loos alarm hadden laten verschrikken, en dat de zaak van Pescarengis werkelijk ‘eene particuliere zake was.’ Niemand hunner had eenig blijk van wantrouwen der regeering ondervonden; men had hopman de Maulde met zijne compagnie rustig de stad zien verlaten, terwijl er van regeeringswege voor 't vervoer zijner bagaadje en volk gezorgd werd, en schoon zijn heengaan hen, om het zoo eens uit te drukken van den hefboom beroofde, waardoor zij hun aanslag in beweging wilden zetten, gaven zij nog niet den moed verloren op

{==288==} {>>pagina-aanduiding<<}
eene andere wijze van uitvoering. Men zou in alle ruste en bedachtzaamheid de komst van Zijne Doorluchtigheid afwachten, die op dit en op alles voorzien zou.
En de Graaf kwam te Leiden 1)! Hoe lang verwacht, had zijn bezoek echter voor vrienden en vijanden iets verrassends, daar dag noch tijd vooraf waren 
bepaald. Zoo was Leycester den 2den October ook te Amsterdam verschenen, waar dientengevolge zijn intocht eenige moeielijkheden had gehad en grooten argwaan had verwekt bij een deel der regeering, die niet onrechtmatig was, daar de Gouverneur-Generaal, uitgaande van zijn beginsel om door de gemeenten (den waren Souverein zooals hij het noemde) in zijn gezag hersteld te worden, aan zijne gunstelingen en vrienden vrijheid had gegeven zich te verstaan met eenige Hoofden, zoo der schutterij als der burgers, om die stad geheel op zijne zijde te brengen. Dit ondernemen was mislukt, maar Leycester had zeker gewacht hetzelfde in Leiden reeds gelukt

{==289==} {>>pagina-aanduiding<<}
te vinden, toen hij er zoo onvoorziens verscheen. Alles bewees hem terstond het tegendeel; geen vroolijk jubelgeroep van zijne zegevierende vrienden, maar eene stroef-statelijke ontvangst van de oude regeering, waaronder sommigen hem persoonlijk bekend waren, zooals Baersdorp en van der Does. De bevolking, die men hem geschetst had als volijverig en genegen, gedrukt, neerslachtig en in band gehouden door waardgelders, in soldij der Staten! Noch Pescarengis, noch de Maulde daar om zijne bevelen te vragen - geene deftige harangue door van Meetkerke of Saravia in naam der burgerij. Al zijne vrienden zich schuchter en vreemd ter zijde houdende! Het was hem duidelijk, er moest iets gebeurd zijn, waardoor hunne voornemens niet waren ten uitvoer gelegd, en dat hem tot voorzichtigheid en terughouding dwong. Het bericht door van Zoest was niet tot hem gekomen; hij wist het dus niet, dat er op zijne tusschenkomst werd gerekend. En al had hij het geweten, het is hoogst twijfelachtig of hij die op deze wijze als zij het wenschten, zou hebben verleend. Dat strookte niet met zijne verdere plannen, en het viel noch in zijn karakter, noch in zijne staatkunde. Hij was gekomen om eene nieuwe orde van zaken te vinden en die te bevestigen, niet om in persoon de bestaande orde omver te werpen. Dit voegde niet aan zijne kwaliteit, dit zou tooneelen van geweld en verwarring veroorzaken, waarvan hij het sein niet wilde geven. In dier voege uitte hij zich tegen Volmaer, die met van de Wouwere, onder den dekmantel van zijne kerkelijke bediening ten gehoore was gegaan.
De Graaf verborg hun niet zijne verwondering en ontevredenheid, dat zij zich door allerlei bezwaren hadden laten afschrikken, en dat de gevangenneming van Cosmo, in plaats van hen te versagen, hen niet juist tot voortgaan had geprikkeld. Hij viel hard op Cosmo, dat deze door achteloosheid op zulk een hachelijk oogenblik zijne eigene vrijheid in de waagschaal had gesteld; maar toch, hij zou zoodra mogelijk het noodige doen voor diens bevrijding, en drong aan, dat men dan zou voortvaren en beter doorzetten; men kon zeker zijn van zijne goedkeuring en bescherming, en hij gaf zijn Grafelijk woord, dat hij hun werk zijn bijstand zou verleenen, mits het aangevangen ware bij zijne naaste wederkomst. Hiermede liep dit onderhoud af, waarbij van de Wouwere niet in gebreke bleef over Gideon en diens reize naar Utrecht te

{==290==} {>>pagina-aanduiding<<}
spreken, hetgeen bij den Graaf zichtbaar verdriet en ontsteltenis werkte.
‘Waar bemoeit die zich mede?’ had Leycester uitgeroepen, ‘hij was herwaarts gezonden om met de geleerden te raadplegen, geenszins om de krijgsluiden van hun plicht af te schrikken!’ - en toen met onrust: ‘Wat zotheid is dit, zich naar Utrecht te begeven in 't midden van al zijne wederpartijders!’
Van de Wouwere, bemerkende dat zijne aantijgingen meer bekommering wekten over, dan verbittering tegen den jongen Leeraar, liet het daarbij blijven, en alles bleef ook daarbij. Leycester bekortte zijn verblijf tot eenige uren, en vertrok misschien nog meer onvoldaan over zijne vrienden in de stad Leiden, dan over zijne tegenpartij, van wie hij niets goeds had gewacht, en die evenals hij zelf, wantrouwen en heimelijk misnoegen verbergende, hem met de behoorlijke reverentie bejegende en uitgeleidde, met schijnbaar welgevallen zijne belofte aannemende van eene spoedige wederkomst, nadat hij zijne reize in West-Friesland zou hebben ten einde gebracht.
Het is niet waarschijnlijk dat Leycester, hoe groot belang hij ook had bij den persoon van Pescarengis, zich over diens gevangenschap zal hebben uitgelaten tegen den Magistraat. Het betrof simpellijk eene schuld die moest worden voldaan, en misschien had de Graaf op dat oogenblik niet eens de geheele som te missen, die er noodig was; maar hij bewees toch, dat hij niet den zedelijken moed miste, om voor zijne vrienden uit te komen; want volgens hun eigen getuigenis ontbood hij de Burgemeesters Pieter Adriaansz van der Werff, en Pieter Oom Pietersz van Ofwegen bij zich, en verzocht hen met veel ernst en aandrang: ‘Mr. Hugo Donellus te restitueeren in zijne professie der rechten; waarop de Burgemeesteren hadden verklaard dat deze daarvan niet was afgesteld dan om goede en wichtige oorzaken, en door Curatoren en Burgemeesters gezamenlijk, die daartoe de onwedersprekelijke macht hadden, enz. enz., met andere woorden een refus, omwikkeld echter met de belofte dat zij zich met de Curatoren bespreken zouden, omtrent de mogelijkheid om Z.E. contentement te geven. Deze conferentie vond reeds den 15den plaats, en het resultaat er van was: ‘dat men na rijpe deliberatie zich genooddrukt vond Z.E. hierin geen contentement te geven, en wel: ‘nadien met de versogte restutitie niet gevorderd, maar

{==291==} {>>pagina-aanduiding<<}
huns bedunkens eer teruggezet werd de gemeene ruste dezer stad, gelijk zij uit de ervarenis van eenige geen kleine beginselen hebben geleerd,’ enz. enz.
Bewijs dat de Hoogleeraar, hoewel alom vermaard om zijne vroomheid en rechtskennis, bij de regeering van Leiden in een kwaad blaadje stond, om een volksterm te gebruiken, dat niemand verwonderen moet als men bedenkt, dat hij, ijverend voor de gezette Calvinistische beginselen, den losbandigen zwaai dien de Leidsche Kerk nam, luide afkeurde en veroordeelde; dat hij om dezelfde oorzaak zijne hoop op eene herstelling van Leycesters gezag had gevestigd, en dat hij als rechtsgeleerde diens recht voorstond, wellicht tot op zijne collegiën had verdedigd en gehandhaafd, zeker onverbloemd door zijn invloed had gesteund, en dat onder anderen M. Paulus Buis en de Heer van Almonde onder de Curatoren waren! Genoeg! dit nieuw bewijs, hoe weinig zijne tusschenspraak gold bij zekere partij, moet den Graaf nauwelijks meer verwonderd hebben.
Zijne vrienden echter waren allen even verslagen als verwonderd van zijn bezoek in hunne stad geene betere uitkomst te zien! Op allen werkte het bedroevend, op sommigen ontmoedigend; een hunner prikkelde het tot verbittering! Dat was echter niet Cosmo Pescarengis; Katharina Rose zou het kunnen getuigen. Slechts in gijzeling zijnde, hadden zijne vrienden de vrijheid hem te bezoeken, waarvan echter niemand hunner gebruik maakte, behalve Katharina, die hem verslag kwam doen van hare vergeefsche pogingen.
Hij zat zwijgend toe te luisteren, de handen met zekere moedelooze gelatenheid ineengevouwen, en met dien ironischen glimlach op de lippen die hem eigen was bij verholen leed of teleurstelling. Tot éénig antwoord op hare klachten, haalde hij alleen de schouders op en schudde het hoofd.
‘Menschen! het zijn allen menschen! wat zou men er ook van wachten? Zonderling alleen is dit, dat geen hunner zijn belang heeft gezien in mijne bevrijding en dat dit hen niet heeft opgewekt iets voor mij te doen.’
‘Ze durven niet voor u uitkomen in deze dagen... zoo zegt mij de heer Volmaer, die mij gisteravond is komen opzoeken, en die beloofd heeft al het mogelijke te doen om in stilte de som bijéén te krijgen.’

{==292==} {>>pagina-aanduiding<<}

‘Daar is nu geene haast bij,’ zei Cosmo neerslachtig, ‘Zijne Excellentie zal hier komen en...’
‘Maar Zijne Excellentie is hier geweest! dat was gisteren, en ik heb het onmogelijke gedaan om dezen te naderen en van uwe ongelegenheid kennis te geven, doch vergeefs; de Schotsche lijfwacht en de waardgelders, anders wel niet één van zin, spanden nu samen om mij van des Graven persoon af te weren!’
‘Trouw en moedig schepsel! vrouwe zijnde, zou ik u het eerst verdacht hebben...’
‘Wie hier te verdenken... wie te veroordeelen is, is de Graaf!’ viel Katharina in, ‘de Heer Volmaer heeft hem uwe zaak aangediend, en nog geene hulp, nog zijt gij niet vrij!’
‘De Graaf heeft wel gelijk! Ik begrijp mij zeer goed, dat hij den ontrouwen dienaar geen bijstand waardig acht. De trage ruste van eene gijzeling, ziedaar de waardige straf voor mijne flauwhartigheid. Alzoo is Leycester hier geweest en alles is voorbij. Ik stel mij voor van hoe innerlijken wrevel hij zal vervuld zijn geweest tegen mij, op wien hij zoo vast had gerekend! Ga Katharina! en geef u verder geene moeite voor mij, ik ben des niet waard; ik zou van schaamte bezwijmen, zoo ik Monsignor onder de oogen moest treden.’
‘Maar schaf dan toch raad voor u zelve, Messer, wat wilt gij dat ik doen zal...?’
‘Niets! Ik wil niet dat gij verder iets doen zult voor mij. De Graaf weet alles; ik wil nu niet uitgeholpen worden vóórdat het Zijner Excellentie zal believen.’
Katharina moest het opgeven. ‘Is er dan niets waarmee ik u eenige verlichting zou kunnen toebrengen?’ vroeg zij mismoedig.
‘Weet gij mij ééne vraag te beantwoorden? Hoort men niets van hem? Is hij niet met den Graaf hier geweest?’ sprak Cosmo onrustig, bijkans schuw. ‘God! hoe kan ik het vragen?’ viel hij zich zelven in de rede. ‘Hij ware immers bij mij geweest zoo hij gekeerd ware.’
‘Gij meent van uw vriend, van Doctor Gideon Florensz!’ vroeg zij, ‘tot Leiden is hij niet. Bij den Graaf was hij ook niet, dat kunt gij wel nagaan, die zou 't niet gedoogen dat men u hulpeloos liet!’
‘Wat mag hem tot Utrecht overkomen zijn? O, mijn Heer!’ zuchtte Cosmo.

{==293==} {>>pagina-aanduiding<<}

‘Kan hij te Utrecht wezen! wel dan, zoo zal ik hem voor u opzoeken, Signor! wees er gerust op,’ sprak zij levendig.
‘Katharina, gij wilt dàt voor mij doen?’
‘Zeker wil ik, hopman, en zal niet rusten voor ik daarin geslaagd ben.’
‘Nu, zoo zegene u God, mijn kind! Gij zult nog maken dat ik mijn vrouwenhaat aflegge...’
‘Maar kunt gij mijn dienst hier missen?’ vroeg zij bezorgd.
‘Ik kan ieder missen en alles...’ hernam hij, ‘alleen nog niet hem! Wee mij, dat ik het belijden moet... Zeg gij het hem! Of neen... zeg het hem niet! het mocht hem juist tot het besluit brengen niet te komen.’


XVI. Waarin het blijkt dat Gideon zich vergist heeft.

Het bezoek van Leycester in Leiden had toch twee blijde harten gemaakt, maar die blijdschap was onafhankelijk van de publieke zaken en ook slechts zoo vluchtig als het bezoek zelf. Elias Leoninus was in 't gevolg van den Graaf te Leiden gekomen, en hij had zijne bruid mogen weerzien; de vreugde was kort, maar werd dubbel genoten, en te meer omdat vroolijke hoop ook hunne toekomst verhelderde. Elias zou den tocht naar West-Friesland mede maken, en bij de terugkomst van daar zou de Graaf zelf zich bemoeien alle zwarigheden weg te nemen, die hun huwelijk in den weg stonden. ‘En Gideon Florensz zal dan te Leiden zijn, en hij zal onzen echt inzegenen in de publieke kerk, spijt alle dominés en alle consistories der wereld!’ had Elias met opgewondenheid verzekerd! In dat vooruitzicht had hij zijne bruid een rustig en blijmoedig vaarwel gezegd na hun vluchtig wederzien; maar tot zeer groote verwondering van Vrouwe Leoninus en van Ludovica zelve zagen zij den jongen hopman in den namiddag van den 16den October de huiskamer van zijne moeder binnentreden, en nu met een somber en ontstemd gelaat.
‘Hoe kan 't zijn, Elias, dat ge nu reeds keert?’ vroeg Vrouwe Leoninus.
‘Ik kom om ras weer te gaan, moeder. Ik wilde niet in Leiden

{==294==} {>>pagina-aanduiding<<}
zijn zonder u en mijne Ludovica te groeten, maar daar is me iets zeer onaangenaams bejegend, en ik moet daaraf Zijne Doorluchtigheid onverwijld kennis geven.’
‘Zit dan toch neer, Elias; gij ziet er vermoeid en ontdaan uit!’ sprak Ludovica, terwijl zij hem een stoel aanschoof en zelve staan bleef, hem ontrust en met bezorgdheid gadeslaande.
‘Ik kom in één rit van Naarden, melieve, doch de vermoeienis beduidt weinig, dat ik den last, die me was opgedragen, niet volbrengen kan, pijnt me vrij meer! Verbeeld u, moeder, de Kapitein Pescarengis, een van Mylords vertrouwde Officieren, is hier tot Leiden om eene schuld gegijzeld. Zijne Doorluchtigheid dit vernomen hebbende, zendt mij hier heen met een deel van het geld, en borgstelling voor het overige, op naam van een aanzienlijk Dordrechtsch burger, die op dit oogenblik bij den Graaf is. Hier komende wend ik mij terstond tot de bevoegde personen, om zijne invrijheidstelling te bewerken, en wat denkt gij dat het antwoord is!’
De vrouwen zagen hem nieuwsgierig aan, doch uitten geen woord.
‘Men weigert het mij stijf en sterk! Het was niet meer de vraag van eene schuld; zijne goederen waren genoeg om die te dekken, wordt mij gezegd, maar, er waren zwaarder zaken tegen hem uitgekomen, en men had gansch geen voornemen hem te ontslaan. Hoewel het mij juist niet bevolen was, gebruikte ik toch in dezen den naam van den Graaf tot meerder aandrang, en vroeg wat er dan ten laste van den Overste was, daarover die van Leiden hem in hechtenis konden houden? Men zegt daarop dat men zich niets zou aanmatigen tegen het gezag van den Graaf, doch dat dit geschied was op last der Staten van Holland! Nu is het wel zeker dat de Staten van Holland geen recht hebben om de Kapiteinen van Zijne Excellentie gevangen te houden, doch wat was daartegen te doen door mij! Ik verzoek tot den gevangene toegelaten te worden; men weigert, onder pretext dat hij niet meer in gijzeling is, maar in nauwer bewaring is gesteld. En verbeeld u mijn verdriet, Ludovica; als mijne zending gelukt ware, zooals nauwelijks twijfelachtig scheen, had de Graaf mij vergund hier tot Leiden te blijven om nevens gezegden Overste zekere orders uit te voeren, die mij zouden worden meegedeeld! Daar ligt nu weer alles in duigen! Ik moet

{==295==} {>>pagina-aanduiding<<}
spoorslags terugrijden in hope Zijne Excellentie nog te treffen, die op het punt stond zich naar West-Friesland in te schepen, en zoo niet, dan moet ik volgen! En nu te keeren met zóó slecht bericht; de Graaf zal zeer verstoord zijn en met recht; 't is ongehoord, wat men in Holland tegenwoordig niet al doen durft.’ Terwijl Elias nog sprak, meldde zich een vreemdeling aan. ‘Mijn reisgenoot en vriend! Mylord Milbrowe,’ zeide Elias, hem aan zijne moeder voorstellende, ‘hij ligt in garnizoen te Naarden, en wilde deze gelegenheid gebruiken om Ludovica weer te zien en mijne familie te leeren kennen; wij wisten niet dat onze tocht zoo weinig aanleiding zou geven tot gezellig samenzijn.’
‘Gij hebt gelijk, Elias; hoe het mij grieft u te haasten, wij moeten voort. Dit geval is zeer zeldzaam; en herwaarts heen komende ontwaarde ik, dat er veel onrust en geloops van volk was in de stad; en het beviel mij niets, dat eene soort van stadssoldaten, mij als Engels officier herkennende, met meer vrijpostigheid dan hoffelijkheid tot hiertoe zijn gevolgd. De schoone bruid vergeve mijn haasten, maar 't is zaak Zijne Excellentie niet in 't onzekere te laten over 't geen hier voorvalt.’
‘Gij hebt gelijk, Mylord, wij gaan.’
Terwijl Elias zuchtend afscheid nam van Ludovica, en Milbrowe zich boog tegen Mevrouw Leoninus, kwam eene jonge dame de kamer binnen en wierp zich aan den hals van Mevrouw Leoninus, schreiend uitroepende: ‘Moeder! moeder! ik ben zoo bedroefd, zoo ontsteld; ik kom van Juffrouw Volmaer en...’ hare tranen en hare zichtbare geschoktheid beletten haar het voortspreken.
‘Welnu, mijn kind! wat is daar dan geschied bij Juffrouw Volmaer...? die vrouwe heeft gewoonte u wat somber te stemmen...’
‘Leider! dat ik zulke smarte moest aanschouwen!’ hernam het jonge meisje, nu op een stoel neergezonken, door hare aandoeningen verhinderd Elias te herkennen en de tegenwoordigheid van een vreemde op te merken.
‘Ivonne! Ivonne, bedaar toch,’ zei Vrouwe Leoninus, haar het lieve hoofdje steunende. (Ivonette, is voor de lezers der geheele serie Leycester-romans geene nieuwe figuur, voor de anderen is zij eene zóó vluchtige verschijning, dat wij niets van haar zullen zeggen, dan dat zij uitstekend bevallig was, en eene der dochters van den Kanselier van Gelderland.)

{==296==} {>>pagina-aanduiding<<}

‘Ivonne, ik bid u, spreek! wat heeft u zoo vreeselijk getroffen ten huize van vrouwe Volmaer?’ vroeg nu Elias, tot haar gaande.
‘Gij hier, broeder! O, maak dat gij spoedig weg komt! men zegt, dat het op alle Mylords getrouwe vrienden toegelegd is; ze hebben zooeven den waardigen Volmaer gevangen genomen en voor mijne oogen weggeleid, ondanks de bittere smart zijner vrouwe, die riep dat zij haar man niet schuldig kende aan eenig vergrijp tegen de regeering. O! het was zoo akelig, zoo heel akelig; dat zal mij nooit uit het geheugen gaan!’ en het lieve kind schreide bitter.
‘Mijn grootvader hield groote correspondentie met den Heer Jacques Volmaer,’ fluisterde Ludovica Elias in, gelukkig bevindt hij zich juist niet in de stad.’
‘De heer Volmaer,’ zei Vrouwe Leoninus, ‘een achtbaar, rechtschapen man, die hier ter stede voor een weldoener der armen bekend staat! en daar niets op te zeggen valt dan dat hij wat strak Gereformeerd is, wat droeve tijden beleven wij!’
‘Lieve zuster,’ zei Elias, ‘kunt gij u ook te binnen brengen wat dien Heer te laste werd gelegd?’
‘Neen, Elias, daaraf weet ik het rechte niet; maar de Heer Rueel, die zijne zuster kwam afhalen, en die de hoffelijkheid had mij thuis te brengen, uit oorzaak mijner groote ontsteltenis, zei ons onderweg, dat het zaken van den Magistraat belangde en dat het jammerlijk was, dat een deugdgezind man als de Heer Volmaer in dien strik was gevallen.’
De Viscount, die met zichtbare deelneming dit tooneel had gadegeslagen, sprak nu tot Elias:
‘Mij dunkt Sir, een van ons beiden moest nu liever hier blijven ter bescherming uwer familie.’
‘Dat is onnoodig, Mylord. Het huisgezin van den Kanselier van Gelderland zal in Holland wel overal veilig zijn; onze plaats is bij den Graaf, en het wordt hoog tijd dat wij die gaan innemen.
Ondanks dat stoïcijnsch besluit, den zoon van den Kanselier waardig, vertrokken de Heeren toch niet voordat men Ivonnette's bleeke wangen met wat levendiger rood zag getint en zij aanvankelijk tot meerder kalmte was gestemd. De Viscount Milbrowe scheen in de minnelijke schreiende zeer bijzonder belang te stellen, en in de wijze waarop hij haar bij het afscheid nemen met eerbiedige courtoisie de hand kuste, was iets dat haar zeker eene

{==297==} {>>pagina-aanduiding<<}
gansch andere aandoening moest geven dan de indrukken van schrik zoo pas doorgestaan.

Volmaer gevangen! Pescarengis in nauwer bewaring gesteld! was dan de aanslag tegen den Leidschen Magistraat werkelijk ondernomen en mislukt... of waren de vroegere plannen ontdekt zonder tot uitvoering te zijn gekomen? - Zij waren verraden door een van hen, die vroeger een ijverig en belangstellend deelgenoot van de beraadslagingen was geweest.
Andries Schot was de verrader. Reeds verbitterd bij zijn twist met du Byn en van de Wouwere, ontrust en beangst door het voorgevallene met Pescarengis - altijd in de vrees levende dat een ander... dat deze wellicht zou doen wat hem zelven in de gedachten speelde: zich vrede en verzoening koopen met den Magistraat, ten koste van alle overigen, door de ontdekking van het wichtig geheim - had hij nog altijd geaarzeld om die daad te plegen zoolang de Graaf te Leiden werd gewacht, in de hoop, dat diens tusschenkomst den ganschen stand der zaken zou veranderen, en zijne partij eene zegepraal bereiden, waarvan hij (Schot) nog wel de medewerker zou willen zijn; maar, - toen de Gouverneur-Generaal heentrok, zonder iets te hebben verricht voor zijne gunstgenooten, zijn bekenden dienaar, Cosmo Pescarengis, in gijzeling latende, die wellicht door één woord van den Graaf als borgstelling ware verlost geweest; - toen begon hij te overwegen, dat men eene ijdele verwachting had gevestigd op Leycester, en dat het hoog tijd werd hersenschimmen op te geven, die zelfs waar ze zich in nevelen hadden opgelost, nog als dreigende spookgestalten konden vervolgen wie ze eens hadden geschapen.
Daarom wilde hij meer dan ze opgeven; hij wilde ze uitwisschen... door ze te belijden, en voor die belijdenis zijne vergiffenis te koopen. Hij begreep wel... dit was zeer hachelijk voor de anderen - maar... ‘het was hier de vraag zich zelf te redden, en daarbij, hij had geene groote verplichting aan die anderen, die hem in hun verbond hadden ingetrokken, hem die als Oud-Schepen en aanzienlijk burger nog een gerust en geëerd leven kon leiden binnen zijne stad, al ware 't dan ook, dat het in Staat en Kerk op sommige punten

{==298==} {>>pagina-aanduiding<<}
anders toeging dan hem wenschelijk scheen.’ Zoo redeneerde de zelfzucht en hij handelde naar die redeneering. Misschien heeft hij al de consequentiën van eene eerste openbaring niet vooruit berekend; maar de Magistraat kon met eene gedeeltelijke ontdekking geen vrede hebben, en halve bekentenissen van Schots zijde - hij voelde het welras - waren zoo goed als aandeel houden aan de schuld. Zoo bracht hij dan alles uit, namen, beraadslagingen, plannen, alles! en om zijne verdienste van die inlichtingen te grooter te maken, verheelde hij wellicht hetgeen hij ook wist, dat ze volkomen waren afgesteld, en vermoedelijk niet meer zouden worden hervat. De regeering, zooals haar recht was, nam onverwijld maatregelen om zich van de aangeduide personen te verzekeren; zij was niet voorspoedig in hare vangst.
Behalve Pescarengis, dien zij reeds in hare macht had, en Volmaer, die zonder angstvallig op de geruchten van den dag acht te nemen, rustig te Leiden was gebleven, was niemand der saamverbondenen onder haar bereik, daar men de Maulde de stad had laten uittrekken. Doctor Saravia nog te 's Hage zijnde, werd gewaarschuwd en vluchtte, de wijk nemende naar Noord-Holland om den Graaf van Leycester van alles te berichten. Drie Leidsche burgers waren hem derwaarts gevolgd. Van Meetkerke was reeds te Dordrecht. De overigen, voor zooverre zij niet reeds de stad verlaten hadden onder vroegere indrukken, wisten te ontkomen, en begaven zich deels naar Utrecht, deels naar Dordt, waar zij veilig waren, omdat het gezag van den Gouverneur-Generaal er bleef erkend en gehandhaafd. De regeering van Leiden achtte deze zaak zoowel door omvang als strekking van te groot belang om daarvan niet terstond mededeeling te doen aan de Staten van Holland, en daarin te handelen met de voorkennis en bijstand van dezen, waarmede zij, sinds den aanvang der Leycestersche geschillen, trouwe bondgenootschap had gehouden. Bij de eerste ondervraging had de eerlijke Volmaer alles bekend, maar zich met ernst en eenvoud beroepen op den Graaf van Leycester, die deze dingen geweten en goedgekeurd had. Men vroeg hem of hij schriftelijke bewijzen had van die voorkennis en goedkeuring? Hij moest ontkennend antwoorden. ‘Maar... Zijne Excellentie had hem zijn Grafelijk woord gegeven, dat hij hun werk zou gestand doen.’ ‘Dan moogt gij vreezen dat Leycester u zal verloochenen,’ werd hem als spot of dreiging toegevoegd.

{==299==} {>>pagina-aanduiding<<}

‘Zoo ben ik een dood man!’ had hij uitgeroepen. En hij had gelijk; hij was ook verloren, maar niet omdat Leycester zijne vrienden zou verloochenen; veeleer omdat Leycesters tegenpartij het gezag van den Gouverneur-Generaal feitelijk heeft ontkend en verloochend in de behandeling van deze rechtszaak.
Cosmo Pescarengis toonde zijnen Leidschen rechters terstond die stugge, onwrikbare houding, die wij hem meermalen zagen aannemen, en die meer dan vertooning, eigenschap van zijn karakter was. Hij wachtte zich wel door toestemmen of bekennen de beschuldiging aan te nemen of op anderen terug te werpen; hij verschanste zich koelweg met eene lakonieke weigering, om voor deze vierschaar rekenschap af te leggen van zijne handelingen, zeggende: ‘den Magistraat van Leiden niet subject te zijn,’ misschien wel bij wijze van dreiging zijnerzijds er bijvoegende, ‘dat men met hem omzichtig moest zijn, daar de Graaf zich zekerlijk zijner zou aantrekken en hem in geen verdriet laten.’ Deze bevestiging, van 't geen bij haar reeds als onderstelling bestond, dat de Graaf van Leycester betrokken was in die zaak, maakte voor de Leidsche regeering den steun en de voorlichting der Staten van Holland dubbel noodig.
De Staten van Holland lieten zich niet onbetuigd. Zij bewezen terstond dat de zaak hun zeer bijzonder ter harte ging, en dat zij die beschouwden niet als de particuliere grieve eener stad, maar als die der provincie, ja zelfs van 't geheele land. En zoo was het ook; de kwestie lag veel dieper dan zij oppervlakkig scheen; het was niet enkel de vraag eenige burgers en hoplieden te straffen over eene samenspanning, die niet was ten uitvoer gelegd; het was voor Holland de vraag, door schrik en geweld, door een grootsch en vermetel betoon van gezag een geest van ontevredenheid te onderdrukken, die zich altijd verder uitbreidde en telkens luider verhief tegen haar vermeend meesterschap, of, voor dien geest bukkende, den Gouverneur-Generaal in het vrijwillig aangeboden gezag te herstellen. Zoo stond het in den aanvang; later zou het proces nog eene andere gedaante krijgen.
Behalve een maatregel, waarvan wij straks zullen spreken, committeerden de Staten onverwijld Jonker Willem van Zuylen van Nyeveld, Mr. Johan van Oldenbarneveld en Dirck Jansz. Lonck, ‘om zich in diligentie te transporteeren naar Zijne Excellentie van Nassau, en denzelven vanwege Staten voornoemd, ernstelijk

{==300==} {>>pagina-aanduiding<<}
te verzoeken hem als Gouverneur ende Kapitein-Generaal over Holland, Zeeland en West-Friesland te willen transporteeren, met Zijne Genade den Grave van Hohenlo als Luitenant-Generaal, binnen de stad Leiden, ende aldaar met behoorlijke auctoriteit op alles ordre te helpen stellen, dat over degenen, die uit de examinatie van den Colonel Cosmo ende Jacques Volmaer culpabel zullen bevonden worden, straffe ende correctie gedaan werde als naar behooren.’
Men ziet het, de zaak werd door Holland zeer uit de hoogte opgenomen, en er werd kracht bijgezet zoowel als spoed. Was Barneveld de ziel van der Staten opstand tegen Leycester, Hohenlo was er de arm van. Hohenlo was in openlijke, onverzoenlijke vijandschap tegen den Gouverneur-Generaal, wiens patenten hij erkenning weigerde, tegen wiens bevelen hij zich verzette, wiens krijgsbedrijven hij contrariëerde, in plaats van ze te steunen, en die alzoo, bij eene formelijke en wettige akte, hem had verklaard: ‘in opstand te zijn, alle officieren en soldaten ontslaande van zijne gehoorzaamheid,’ hetgeen op Hohenlo's onderhoorigen zeker geene meerdere uitwerking zal gehad hebben dan de banvloek van Paus Sixtus op de Protestantsche onderdanen der Koningin Elisabeth; maar niettemin was Leycesters akte wettig, en deze krijgsoverste, in oproer tegen het Eminente hoofd van den Staat, minder dan iemand bevoegd om de hand te houden aan de wettige orde; maar het was ook niet meer de vraag van de wettige orde; men begon om te zien naar het recht van den sterkste en den meest behendige.
Of was het wettig, dat de Staten bij deze gelegenheid Zijne Excellentie (Maurits) en zijne Genade verzochten metterdaad ordre te stellen, dat alle frontieren van Holland met vrome en getrouwe Oversten, Kapiteinen en soldaten bezet mochten worden (dat beteekent hier met dezulken de partij der Staten toegedaan) krijgsvolk dat patenten zoude hebben van Z. Ex. en Z.E. onder kennisse van de Staten, en dit, terwijl aan den Algemeenen Landvoogd als Kapitein-Generaal het hoogste gezag was gegeven in krijgszaken...? Later werd hem bij vertoog verzocht het verleggen der garnizoenen te beleiden met de bijzondere Gouverneurs, maar geenszins was aan de bijzondere Gouverneurs het recht gegeven op eens alle garnizoenen te veranderen, zonder beleid van den Gouverneur-Generaal! En 't is eene kennelijke aanmatiging der

{==301==} {>>pagina-aanduiding<<}
Staten, van dit alles de kennisse voor zich te eischen. Niet minder het verzoek aan Maurits om de Compagnieën te Delft en te Dordrecht in garnizoen liggende, te doen casseeren, om geene andere redenen, dan omdat ze uit Sluis gekomen waren, en dus verdacht moesten zijn van niet Staatsgezind te wezen! Zij geven voor reden op, om alle inconveniënten te voorkomen.’ De mogelijkheid der inconveniënten voor de Staten van Holland kan men stellen, maar de vraag is of dit hen gerechtigde zulken maatregel te nemen, zonder te vragen naar de conveniëntie van den Gouverneur-Generaal.
Nog hield de commissie in, het verzoek: ‘dat Zijne Excellentie en Zijne Genade alle goede eenigheid en correspondentie zullen gelieven te continueeren, en ten einde Zijne Exc. met meerder auctoriteit ende verzekerdheid zijns persoons daar inne mag procedeeren; dat Zijne Exc. gelieve ten allereerste zijne Guarde met vijftig of zestig soldaten uit zijne compagnie te versterken, en dezelve alomme bij hem te houden en dat de Staten niet nalaten zullen op de betaling van dezelve Guarde zulks te doen voorzien als naar behooren.’
Welk Hollandsch hart zou het in de Staten kunnen afkeuren, dat ze den jongen zoon van Oranje hoog in waarde hielden, dat zij waakten voor de veiligheid van zijn persoon, bij de zeer hachelijke taak waartoe zij hem gingen gebruiken? Maar toch die opzettelijke vermeerdering van krijgsvolk rondom Maurits, op hetzelfde tijdstip dat men den Algemeenen Stadhouder durfde voorschrijven, met geen grooter trein dan honderd of honderd vijftig personen hoogstens, en dan nog wel met de bepaling, wezende meest van zijn hofgezin, binnen de steden van Holland te komen, was eene tegenstelling zoo willekeurig als krenkend voor den Graaf, dien zij zelf hadden ingehaald tot bescherming van hun vaderland, en wiens steun en bijstand blijkens hunne eigene woorden, hun nog altijd onmisbaar bleef. Zou het niet hunne eigene schuld zijn geweest, zoo Leycester eindelijk de patiëntie moede, die zijne predikanten in hem prezen, het exempel van Mozes, dat zij hem voorhielden, vergetende, zich door toorn en gekrenktheid had laten vervoeren, om datgene te doen, waartoe het bijkans scheen dat zij hem wilden uitlokken, zijne Engelsche compagnieën om zich heen verzamelen, zijne getrouwe Hollandsche krijgslieden oproepen, en zich met geweld den doortocht banen in zoodanige stad, waar men den moed had hem door zulke tegenstelling te

{==302==} {>>pagina-aanduiding<<}
tergen. Welke ook de uitkomst daarvan had kunnen zijn voor Leycester of voor Maurits, deze uitkomst was zeker: men had, nevens den krijg met Spanje, bloedigen binnenlandschen krijg, en daar te boven oorlog met de Engelsche bondgenoote; want bij de zeer ruime volmacht, die Elisabeth haar Luitenant-Generaal had gegeven in 't gebruik harer troepen, is het niet onzeker welke partij zij zoude gekozen hebben, indien het tot zulke uitersten ware gekomen.
Dat het daartoe niet is gekomen, moet men danken aan de voorzichtigheid, ik zou durven zeggen aan de humaniteit van Leycester, die zich al zulke vernederingen en krenkingen heeft getroost, en liever is teruggegaan voor hunne willekeurige eischen, dan, zijne macht stellende naast zijn recht, oorzaak te worden van bloedstorting en inlandschen krijg. Men moet dat niet danken aan de wijsheid van de Staten, in wie men in dezen allermeest heeft te bewonderen den radeloozen moed en ongehoorde vermetelheid, waarmede zij tegen een man, van wiens heerschzucht en geweld zij zulke schrikkelijke dingen schenen te wachten, hun vermeend gezag en de meerderheid van hunne Provincie hebben gehandhaafd en verzekerd; het is waar, zij waagden er de rust der Geuniëerde Provinciën aan... maar dat waren bijzaken; Holland behouden, 't al behouden, oordeelden zij.
Men ziet uit deze buitengewone maatregelen, tegelijk met buitengewone snelheid genomen en uitgevoerd, van hoe hoog gewicht de Leidsche zaak werd geacht. - Zoo trok dan Maurits naar Leiden, maar Maurits tusschen den aanmatigenden en overmoedigen Hohenlo, en den slimmen, hardnekkigen Barneveld - Maurits op zijn 19de jaar en onder deze omstandigheden beteekende zeer weinig; hij was hun homme de paille waarmee zij tegenover het volk en Leycester konden figureeren. Hij was wijs genoeg om volgzaam te zijn en opmerkzaam tevens, en Barneveld zou hem hier zelf de eerste les geven hoe men partijgeest smoort, wiens overwicht gevaarlijk dreigt te worden.
Wij moeten nog even doen opmerken de gulheid, waarmee de Staten, zoo voor de Leidsche waardgelders als voor de Garde van Maurits de kosten op zich namen, in een tijdperk, waarin er op de verzekering der grenzen niet kon worden voorzien zooals het behoorde uit geldgebrek, en waarin Leycester vergeefs voldoening vroeg van zijn achterstallig traktement!

{==303==} {>>pagina-aanduiding<<}

In afwachting van de krachtdadige medewerking der Staten van Holland, ging de Leidsche vierschaar voort met haar onderzoek omtrent de schuld harer gevangenen en het vervolgen hunner medeplichtigen, of dezulken die naar aanleiding van die verhooren daarvoor gehouden werden; zoo geraakten nog eenige Leidsche burgers in hunne macht, die zich aan de saamverbondenen hadden aangesloten, zonder in alle hunne raadslagen gedeeld te hebben.
Dit verwekte natuurlijk groote en algemeene opschudding, bracht schrik en droefheid in onderscheidene familiën, en daar men niet vooruit kon weten op wie de verdenking zich zou vestigen, geraakte de geheele stad in een staat van spanning en onrust, die, al scheen hij nu meest tot gedruktheid gestemd, bij eenige krachtige aanleiding van buiten zich zeer wel tot een geest van opstand zou kunnen verheffen.
De Heer Wijndrik Rueel trad op den 18den October tegen het etensuur zijne woning binnen, en zonder als naar gewoonte zijne jeugdige gade minzaam te omhelzen, vroeg hij haar op een gejaagden toon: ‘Maria, zeg me, waar is Ada?’
‘Wijndrik, hoe ziet ge dus somber en ontstemd,’ sprak zij, naar hem toegaande, ‘dat gij mij nauw eene groete gunt!’
‘Vergeef het melieve, ik ben in zeer ernstige en zeer netelige zaken verwikkeld, en die ons van zeer nabij kunnen treffen...’
‘Lieve Heer! is er iets gaande tegen mijn vader?’ vroeg zij verschrikt, ‘gij hebt wel eens gezegd, dat zijne handelingen hem vele vijanden verwekten.’
‘Wees gerust; Mr. Prouninck is buiten alle gevaar; ik heb u naar mijne zuster gevraagd,’ hervatte hij met nadruk, uiterlijk zich meer bedaard toonende dan hij het innerlijk was.
‘Ada is in den voormiddag uitgegaan, denkelijk naar Vrouwe Volmaer, die in hare treurige omstandigheden wel hare vriendschap en haren troost behoeft.’
‘Ziedaar, wat ik vreesde! arm lijdend kind. Zoo kan ik haar dezen schok niet meer sparen.’
‘Maar ik wacht haar welhaast t'huis...’
‘Dat is juist het ergste! zij zal om thuis te komen noodwendig de Breestraat over moeten, en zoo moet zij het jammerlijk schouwspel met hare eigene oogen zien, dat ik gehoopt had hier binnenshuis voor haar te verbergen... Gij ook, Maria, zoudt

{==304==} {>>pagina-aanduiding<<}
voor dezen tijd beter doen u naar een ander vertrek te begeven; er vinden jegenwoordiglijk straatsrumoeren plaats of... gevangennemingen die... voor het licht bewogen vrouwelijk gemoed al te pijnlijk zijn te aanschouwen; daarbij, gij hebt hem, dien ik meen, gekend, en wie hem kende mocht hem lijden, al moest men hem laken.’
‘Ik vreeze u te verstaan, Rueel; geldt het nu Jonker de Maulde?’
‘Zoo is het; men heeft hem achterhaald, tot Woerden, en hij is zooeven hier gevankelijk binnengevoerd... de weg dien de trein neemt leidt over de Breestraat en nu...’
‘O Heer, dat moet Ada niet zien!’ riep Maria, met tranen in de oogen.
‘Het zal te laat zijn dat te verhinderen,’ sprak Rueel, zich ijlings naar buiten begevende, nadat hij met onrust een blik uit het venster had geworpen.
Het was te laat! Ada Rueel stond op de stoep, en hare bevende hand greep met zenuwachtige drift den klopper... zij had reeds gezien. De stoet, die de Maulde als gevangene wegleidde naar den kerker, trok langzaam voorbij. Het was eene verwarde mengeling van soldaten, schoutsdienaren en volk, het laatste in ontzaggelijke menigte door de eersten teruggedreven en op een afstand gehouden, zooveel dat bij den grooten aandrang der menigte doenlijk was. De jonge aanzienlijke hopman was bekend en geliefd en zijne gevangenneming wekte zòò groote belangstelling onder allen, dat men zelfs aanzienlijke burgers met droefheid en deelneming den trein zag volgen, als kon dit geleide den edelman sterken of baten. De Maulde scheen diep gedrukt en neerslachtig. Zijne rijke zwarte lokken hingen wild en verward over zijn doodsbleek gelaat, dat zij bijna bedekten, daar hij het hoofd gebogen hield; de fiere jonge edelman voelde zich onder de beschaming en vernedering van zijn toestand als verpletterd. Schoon de tocht hem niet kon vermoeid hebben, daar hij met scheepsgelegenheid van Woerden naar Leiden was vervoerd, wankelde hij voort, mat en lusteloos, als door groote vermoeienis uitgeput, naast den Heer van Poelgeest en de beide andere Heeren, door de Staten van Holland expresselijk gecommitteerd tot zijne apprehensie. Men had hem den degen ontnomen, doch niet geboeid, hetgeen ook niet noodig was; hij zag er niet uit als

{==305==} {>>pagina-aanduiding<<}
iemand die tegenwoordigheid van geest of veerkracht genoeg heeft om aan de vlucht te denken; zoo ras zijn blik bijgeval onder de menigte, die hem omstuwde, een bekende ontmoette, wendde hij schuw het hoofd af, en beantwoordde den goedhartigen of meewarigen groet niet, dien men hem toewierp. Het scheen of alle geest en leven in hem waren uitgebluscht. Wij gelooven niet dat hij Ada had kunnen opmerken, maar zij had hem gezien en in dezen toestand! dat was erg genoeg, dacht Rueel; terwijl hij in de grootste bezorgdheid haastig de deur had geopend, zwijgend den arm zijner zuster nam en haar naar een binnenvertrek voerde, werwaarts Maria zich had heen begeven.
De goede eenvoudige gade van Rueel zat te schreien. Ada ziende riep zij uit: ‘Wat zware tijden beleven wij, lieve zuster! Ik voele met u wat gij lijden moet.’ Ada ging naar haar toe en drukte haar zwijgend de hand.
‘Spreek toch, lieve zuster!’ zei Rueel bekommerd, want die uiterlijke kalmte bij de innerlijke geschoktheid, die hij kon gissen, ontrustte hem met reden. ‘Spreek, wij zullen het geene zwakheid achten zoo gij van lijden klaagt, en u uitstort.’
‘Verschoon mij, broeder,’ hernam Ada met eene zachte stem, waarin zonderlinge vastheid weerklonk, ‘dat is van de dingen waarover ik mij niet met menschen bespreken kan,’ en na dit gezegd te hebben verliet zij het vertrek.
‘Voorwaar, die bedaardheid na zulken schrik staat me niet aan,’ zei Rueel hoofdschuddend, ‘dat is niet natuurlijk. Wij weten toch, dat zij de Maulde een goed hart is blijven toedragen, al verbergt zij het diep. Luister Maria; zorg na dezen, dat Ada niet meer onverzeld uitgaat, en dat zij niet meer bij Vrouwe Volmaer aan huis komt. Zij zou daar mogelijk alles vernemen, wat wij trachten zullen haar te verbergen...’
‘Maar haar afraden bij Vrouwe Volmaer te gaan zou toch niet baten! en daarbij, gij hebt mij altijd aanbevolen uwe zuster haar weg te laten gaan, en haar geenszins te hinderen, al waren hare wegen niet onze wegen, dit nu, in deze oogenblikken van mijne zijde zou haar krenken.’
‘Dan zal ik het op mij moeten nemen; want het moet niet meer zijn; ik heb daarbij een voorwendsel dat meer dan een voorwendsel is; ik zal in dit proces mee-rede hebben en het past

{==306==} {>>pagina-aanduiding<<}
niet dat de familie van den rechter gemeenschap houdt met die van den beschuldigde...’
‘Wijndrik, in uw geval zou ik daarmee niet te doen willen hebben; zal men u niet van partijdigheid verdenken, als wie eene oude grieve heeft tegen den Baron uit oorzaak uwer zuster?’
‘Geen nood!’ hernam hij met een zwaarmoedigen glimlach. ‘De houding, die ik meen aan te nemen, zal hen welras overtuigen dat ik geen oude grieven herdenke... het kan zijn dat sommigen het van mij wachten... doch dan kennen ze Wijndrik Rueel niet.’
‘Maar, beste man, gij zijt immers niet van de Schepenen?’
‘Dat is zoo, doch er zal in dezen extraordinaire procedure gebruikt worden, en neef Barneveld heeft mij voorloopig meegedeeld, dat ik tot de gedelegeerden zou behooren.’
‘Als het zoo hoog wordt opgenomen, zal dat ook wel periculeus zijn voor den Jonker de Maulde,’ zei Maria.
‘Ik vreeze dat, lieve vrouw, vandaar mijne zeer groote bekommerdheid.’
‘Maar men zal toch met hem niet tot het uiterste gaan?’ vroeg zij angstig.
‘Wie zal 't zeggen, mijn kind, hoever men gaan zal! maar in 's Hemels naam, Maria, zeg niets van dit alles aan Ada; ik heb wel hope, dat men de uiterste rigueur niet zal gebruiken tegen... den zoon van den Heere Mansard.’
‘En daarbij, men zegt, hij staat hoog in gonste bij Zijne Doorluchtigheid van Leycester; die zal toch wel voor hem intercedeeren.’
‘Dat is te wachten,’ zeide Rueel met eenige gedwongenheid, ‘doch...’
‘Gij twijfelt toch niet of dat kracht zou doen?’ vroeg zij levendig... de Graaf houdt hier immers het hoogste gezag over alles, zooals ik mijn heer vader wel heb hooren zeggen.’
Rueel glimlachte en schudde het hoofd. ‘Gij zijt wel de dochter van uw vader, melieve... doch genoeg hieraf; laat ons aan tafel gaan... waar wij zeker Ada niet zullen zien; ditmaal spijt het mij minder, en hoe meer zij zich op hare eigene kamer houdt in deze dagen, hoe liever het mij zijn zal... Weet gij, Maria, er zullen zoo van tijd tot tijd vrienden en bekenden bij ons aan huis komen, die niet nalaten zullen over deze zaken te spreken... Wij kennen Ada; zij zal zwijgend aanhooren tot op zeker punt, en

{==307==} {>>pagina-aanduiding<<}
dan... zij zou voor zich zelve en voor ons gevaarlijk kunnen worden... ik zorge altijd voor den terugkeer van hare eerste krankte!’
De gevangenneming van den jongen Baron de Maulde alleen had meer opschudding en deelneming verwekt in Leiden, dan alle andere samen; zij klonk het gansche land door en perste tranen van schrik en smart uit de schoonste oogen, lokte ontboezemingen van beklag en spijt uit menige edele en waardige mannenborst. De eigenaardige beminnelijkheid van zijn goedhartig, oppervlakkig karakter, zijne afkomst uit een edel geslacht, dat aan den Hollandschen en Utrechtschen adel verwant was, maakten hem tot den gunsteling van alle aanzienlijken. Hoe jong nog, was hij onder de krijgslieden vermaard om zijn moed, en geliefd als een lustig kameraad, welwillend en inschikkelijk voor zijne minderen, hoffelijk en welgevallig voor zijne Oversten. In iedere stad waar hij bekend was had hij zich vrienden verworven, tot zelfs in Leiden, hoewel hij zich daar wel eens schamperheden had veroorloofd tegen de Staatsgezinden, die nog niet vergeten waren; maar persoonlijke vijanden had hij niet. Die algemeene voorliefde was misschien onder de redenen, waarom de Magistraat van Leiden den Kapitein de stad had laten uittrekken, schoon hij onder verdenking lag en het liever aan de Staten van Holland overliet om deze apprehensie te doen, waartoe men zich niet ten volle gerechtigd achtte, zijnde de Maulde door zijn eed aan Leycester onderhoorig. Misschien den geest van Mansards compagnie kennende, en den stouten aard van den hopman, vreesde men den weerstand, waarbij waardgelders en schoutsdienaren eene nederlaag konden lijden. Men kende de bestemming zijner compagnie; hij moest te achterhalen zijn. De Staten hadden hunnen gecommitteerden vrijheid gegeven assistentie in te roepen van zoodanige kapiteinen als zij zouden noodig achten... Had de Maulde Naarden kunnen bereiken, waar Engelsche bezetting lag, hij ware gered geweest... Het mocht niet zijn; de Heer van Poelgeest bleek een scherp vervolger; te Woerden vatte hij zijne prooi, die door schrik verlamd, door schaamte getroffen, niet aan verzet 
dacht, maar zich lijdelijk onderwierp aan zijn ongelukkig noodlot, zooals hij het noemde. Ondanks den algemeenen kreet van medelijden, die over dit lot van den jongen Baron uitging, ondanks het ernstig hoofdschudden van vele weldenkenden en onpartijdigen, over den geheelen rechtshandel, werd die toch met ongewone

{==308==} {>>pagina-aanduiding<<}
vigueur en met zeer buitengewone snelheid voortgezet. Maurits en Hohenlo waren nu met hun gevolg binnen Leiden gekomen; de gewone rechters hadden te kennen gegeven, dat zij de verantwoording van deze zaak niet alleen wilden op zich nemen, en terstond werden hun toegevoegd twaalf gedelegeerden, waaronder Mr. Johan van Oldenbarneveld en zijn broeder Elias, de pensionaris van Rotterdam; ook Wijndrik Rueel was onder hen; maar deze vierschaar, die gezegd werd gespannen te zijn ten overstaan van den jongen Graaf van Nassau, expresselijk samengesteld uit bekende Staatsgezinden, bekende vijanden van Leycester tevens, zooals van Zuylen, van der Werff, Baersdorp en zulke leden der Staten van Holland, die den Advocaat aan de hand gingen, gaf geene groote verwachtingen van die zuivere onpartijdigheid, die het kenmerk behoort te zijn van rechters. Ook zeide Wijndrik Rueel na de eerste zittingen tegen zijne gade: ‘Ik zal beide oogen open houden; want het schijnt hier meer de vraag te wezen van schuld zoeken en schuld straffen... dan van recht doen.’
Ieder, die eenig inzicht kreeg van de zaak, voorspelde een somber einde.
Wat zou Gideon gezegd hebben, die den aanvang van dit treurspel een goed einde had genoemd?


XVII. Sir Richard Bingham.

Wij hebben zooeven doctor Gideon Florensz genoemd; het wordt hoog tijd naar hem om te zien en te vernemen wat er van hem geworden is. Dat hij te Utrecht niet met Leycester heeft samengetroffen, is ons duidelijk geworden; toch was hij er aangekomen, terwijl deze nog in die stad vertoefde. Slechts maakte de Graaf te dien dage een tochtje langs de Geldersche grenzen, om te harer verzekering te doen wat hem mogelijk was. Zijne Schotsche garde met Sir William Edmund begeleidde hem en verder waren bijna alle zijne edellieden en officieren met hem, zelfs Sir Valentin. Daniël de Burggraaf was naar Friesland vertrokken als de bode van zekere brieven aan sommige autoriteiten en particulieren, die de Remonstrantie van Zijne Excellentie moesten begeleiden, verduidelijken, en verder om er te doen wat zijne

{==309==} {>>pagina-aanduiding<<}
hand vond te doen, intriges den zendeling beter waard dan den zender, die ze nooit had moeten gebruiken tegen Lodewijk van Nassau, doch waartoe Elisabeth zelve, blijkens een eigenhandigen brief aan den Frieschen Heer, Postella aanmoedigde, ja verplichtte. Genoeg van dit, wij kunnen alle voorvallen van 't Leycestersche bestuur niet in den roman omvatten. Wij willen alleen bewijzen, dat het Duitsche Huis te Utrecht in vrij groote verlatenheid was op het oogenblik dat Gideon Florensz er zich aanmeldde, en onder bewaking van Sir Richard Bingham, terwijl de Secretaris Junius, uit oorzaak van zijne bezigheden te Utrecht, mede was achtergelaten.
Dat de Graaf een Kapitein van een karakter als Sir Richard binnen Utrecht liet in zijne afwezendheid, was een maatregel van goede voorzorg, dien hij schuldig was aan de stad en aan hare goede welgezinde burgeren; want de verwarring en misbruiken die er heerschten in stad en provincie, waren zóó groot, de verdeeldheden zóó menigvuldig, de muiterijen van het krijgsvolk, de ondernemingen van de schutters en hunne hoplieden zóó stoutmoedig, dat er wel eene onzijdige rechtstreeks van den Gouverneur-Generaal uitgaande macht noodig was, om de partijen in band en de soldaten in tucht te houden; vooral om de rustige inwoners te beschermen tegen den onbeschrijfelijken overmoed van des Graven van Nieuwenaars Duitsche ruiteren, die het platteland van Utrecht en omstreken afliepen, de huislieden tot wanhoop brachten en tot bloedigen tegenweer uittergden, en dan met hun buit, of na hunne neerlagen, in de Hoofdstad binnentrokken, en nog steun en voorstand vonden bij den Gouverneur, die, naar alle winden draaiende, zich voor 't oogenblik naar Leycesters zijde hield gewend om onder diens bescherming weg te schuilen tegen de zware klachten, die Staten en burgers over hem uitbrachten. Maar de Graaf, die zijn karakter had doorzien, nam zijne tegenwoordige houding voor 't geen zij was, en had bij de aanstelling der nieuwe regeering geen acht geslagen op zijne wenschen en pretensiën, maar gehoor gegeven aan zijne eigene belangen en die zijner vrienden, hetgeen maakte dat Nieuwenaar bij alle partijen verdacht en gehaat, nauwelijks eenig gezag hield in zijn gouvernement, terwijl Burgemeester Prouninck, nu uit Dordrecht teruggekeerd, in Utrecht regeerde, en zooveel mogelijk op alles orde stelde. Zooveel mogelijk, want er vielen soms wanorden

{==310==} {>>pagina-aanduiding<<}
voor, die door geen gezag waren te voorkomen; alle gemoederen waren verhit en overspannen; de edelen tot beraadslaging saamgekomen, trokken den degen tegen elkander, en zetten den ponjaard op de borst hunner tegenstanders als argument om hun gevoelen door te drijven. Daar bestond verder eene partij van Leycesters overijverige, heethoofdige ijveraars, met den nieuwen Schout Trillo aan 't hoofd, en de burger-hoplieden tot bondgenooten, die, uitsporig van blijdschap over des Graven verblijf in hun midden, zich daden veroorloofden van geweld en overmoed in zijn naam, zonder zijne voorkennis of goedkeuring, het àl onder pretext hem te dienen en voor te staan, maar inderdaad om hun eigen hoofd te volgen of particuliere wrake te oefenen tegen personen die hen in den weg stonden.
Om het mogelijke te doen ter voorkoming of herstelling van een en ander nu, was Sir Richard dáár met een goed getal Engelsch krijgsvolk; maar dat deze nu juist niet de geschikte persoon was ter ontvangst van Doctor Gideon Florensz, vooral waar wij hem samenvinden met den arglistigen Junius, zal men uit hun eigen onderhoud zien, waarnaar wij luisteren willen.
‘Hebt gij het nieuws gehoord, Sir?’ begon de Secretaris, ‘zoo even is Doctor Gideon Florensz hier aangekomen.’
‘Ja Sir! Tot mijne groote spijt, want die komt hier niets goeds uitrichten.’
‘Zeker neen! weet gij wat hij hier doen komt, Kapitein?’
‘Neen Sir, dat weet ik niet,’ repliceerde Bingham gemelijk.
‘Herinnert gij u, dat Zijne Excellentie hem beloofd heeft zijne cause hier te Utrecht ter harte te nemen, zijne vijanden te straffen en hem in eere te herstellen, zoo ras de Graaf hier volkomene autoriteit zou houden?’
‘Ja, dat herinner ik mij, doch wat zegt dat nu?’
‘Wel, hij komt den Graaf zijne belofte indachtig maken!’
‘Bah, meent hij dan bijgeval, dat Zijne Excellentie hier volkomene autoriteit houdt!’
‘People says!’ sprak Junius lachende.
‘I will be damned als het waar is! en men doet Zijne Lordschap geen dienst met dat te sustineeren, bij de schandelijke disordren die hier heerschen!’ riep Sir Richard met ergernis, ‘terwijl men hier van soldaten hoort, die hun eigen ritmeester doorsteken, en die, gecasseerd zijnde door den Gouverneur-Gene-
{==311==} {>>pagina-aanduiding<<}
raal, in 't heimelijk door den Gouverneur der Provincie worden in dienst genomen, als... neen Master Junius, lach niet, want deze dingen zijn ernstig en gaan mij diep ter harte. Men roept hier het gezag van den Graaf uit met luider stem... om onder dien schijn naar eigen zinnelijkheid te kunnen leven, en niemand meer te gehoorzamen! Ziedaar wat ik hier gevonden heb, maar dat, zoo God wil, den langsten tijd heeft geduurd!’
‘Wees gerust, Sir Richard; de jonge Doctor komt u in de hand werken,’ sprak Junius met ironie, ‘die gaat de twisten in het consistorie oprakelen en Zijne Doorluchtigheid daarin behalen neffens alle zijne vrienden...’
‘Damned! dat gebrak er nog aan; ik prijze juist en zegene van harte de ruste, die hier nu schijnt te heerschen onder de kerkelijken...’
‘Smeulende asch, Kapitein! die bij de eerste aanraking van Gideon Florensz in felle vonken gaat ontgloeien. De Graaf wist dat ook wel en verbood hem daarom hier te komen.’
‘Hoe!’ riep Sir Richard opspringende, ‘hij is dus niet hier ontboden door Zijne Excellentie?’
‘Contrarie! hij is hier zonder voorkennis en tegen het expresselijk verbod van Mylord.’
‘Weet gij dat zeker, Master Secretaris?’ vroeg Sir Richard ernstig.
‘Zóó zeker, dat ik u de eigene woorden zou kunnen herhalen, daarmee dit verbod gegeven is.’
Sir Richard antwoordde niets, maar ging naar de deur.
‘Wat wilt gij, Kapitein?’ vroeg Junius, verschrikt in den weg tredende.
‘Mijn luitenant bevel geven den Doctor in verzekerde bewaring te nemen.’
‘Op uw eigen gezag? Zonder bevel van den Graaf?’ vroeg Junius.
‘Voorzeker! Zijne Excellentie niet in loco zijnde, is het commando mij opgedragen. Mij is aanbevolen de stad in rust te houden; deze hier komt die storen... hij infracteert een verbod van zijn meester... bijgevolg...’
Junius schaterde van lachen.
‘Uitnemend! eene vernuftige gevolgtrekking. Wel waardig de bekende stouthartigheid van Sir Richard Bingham... 't is maar

{==312==} {>>pagina-aanduiding<<}
jammer, dat deze daad van goed recht tot niets zal leiden, dan om gemelden Sir Richard in groote zwarigheid te brengen, en den verwaanden Welwaarde een nieuwen triomf te bereiden.’
‘Master Secretaris! ik ben niet gewoon dat men om mij lacht.’
‘Nu dan in vollen ernst, Kapitein, eene vraag: wat denkt gij met my Reverend te doen?’
‘Hem in goede gevangenis stellen...’
‘Hier in het Duitsche Huis?’
‘Waar anders?’
‘En gij meent dat voor Zijne Excellentie te kunnen verheimelijken?’
‘Dat is mijn voornemen niet! Zoo ras de Graaf van avond is aangekomen, zal ik rekenschap geven van mijne handelwijs en nadere bevelen vragen.’
‘Die zijn licht te raden.
‘Daarin kunt gij u bedriegen, als ik het ben, die Zijne Lordschap de zaak heb voorgesteld...’
‘Sir Richard, ik geef u alles gewonnen, mits gij weet te verhinderen, dat de Graaf dezen Gideon hoort en ziet. Weet gij, wat hem zoo overmoedig maakt in 't overtreden van Mylords bevelen...? De overtuiging, dat hij maar tien minuten heeft samen te zijn met Zijne Excellentie om zich alles te doen vergeven.’
‘Laat hij daarop rekenen, als ik voor zijne ontvangst zal gezorgd hebben.’
‘Dan zal zich herhalen, hetgeen wij zagen gebeuren, ten dage toen wij meenden voor goed van hem ontslagen te zijn... en toen hij op eens weer voor onze oogen stond nevens Zijne Excellentie, triomfeerende over een besluit dat wij onherroepelijk dachten...’
‘Maar het staat niet meer zoo tusschen den Graaf en hem als destijds, geloof mij... Zijne Lordschap is dat onbehoorlijk geestelijk juk moede, en is niet gehaast het weer op zich te nemen... des Doctors reis naar Zeeland getuigt er van dat hij gemist kan worden.’
‘Overgroote zorge voor eene kostbare gezondheid, die rust behoefde...’ spotte Junius.
‘Gekheid! Zijne Lordschap is niet gewoon dus op anderen te denken. Hij zocht een pretext om zich van den Doctor te ontslaan. De Kanselier van Gelderland, als een goed diplomaat en een

{==313==} {>>pagina-aanduiding<<}
verstandig bloedverwant, deed de wankele gezondheid van zijn pleegzoon opmerken. De Italiaansche geneesheer van Zijne Excellentie en de Dordtsche Medicijnmeesters steunden dit sustenu, als goede hovelingen past... men gaf my Reverend een ruim verlof... men scheidde hoffelijk maar... koel; en nu... hij keert... ongewacht... ongewenscht... dat kan geene goede welkomst geven.’
‘Wie weet! Zijne Welwaarde is zoo behendig! Hij zal zich gehaast hebben met zijne herstelling uit groote zorge voor het zieleheil van Zijne Excellentie. Daarom heeft hij zich herwaarts begeven zonder er op te achten waar de Graaf zich bevond, enz. enz.’ Gij weet hoe hij is...; hij zal allerlei liefelijke redenen hebben om er zijne stoute overtreding mee te bedekken en te versieren en... gij weet ook, hoe de Graaf is... Diens... gemoedelijkheid en goed harte zal de rest doen, en hoe feller storm van drift gij in 't gemoed van Mylord zult hebben aangestookt, des te liefelijker zal de zoelte zijn, als zijn aanblik dien zal hebben bedaard.’
‘Verwenscht! gij kunt gelijk hebben. Wat zal ik zeggen om Mylord te weerhouden hem te zien.’
‘Het allerbeste ware, dacht mij, niets te zeggen, vooral niet dat hij hier is!’
‘Maar dat kan ik niet verzwijgen, als ik hem in hechtenis neem...’
‘Daarom raadde ik dat af...’
‘En als hij op vrije voeten blijft, zal hij niet nalaten zich onverwijld aan te melden, zoo ras hij verneemt dat de Graaf is teruggekeerd...’
‘De gelegenheid daartoe moet hem benomen worden.’
‘Dat is onmogelijk. Als Zijne Excellentie van avond hier terug zal zijn, kunnen wij dat niet hinderen. Alle hovelingen en oogendienaars zullen zich in de weer stellen om Master Gideon te verplichten.’
‘Ook moet daarin vóór dien tijd voorzien zijn. Luister, ik had toevallig het geluk hem bij zijn binnenkomen in het Duitsche Huis te bespieden. Niemand heeft hem opgemerkt, dan een paar van uwe bedienden en de soldaten van de wacht...’
‘Mijne soldaten en mijne bedienden zijn stom op mijn wenk; dat is het minste.’

{==314==} {>>pagina-aanduiding<<}

‘Welnu, ik heb mij gehaast Zijne Welwaarde hoffelijk te verwelkomen, en in 't afwezen van Master Ferney en Sir Valentin de eereplichten op mij te nemen... den Geleerden Heer Doctor een geschikt vertrek te wijzen en hem daarin van al het noodige te laten voorzien. Zijn Welwaarde is daar nu, tot nadere ordre, in welverzekerde bewaring; want ik heb mij veroorloofd tot betere veiligheid van zijn overdierbaren persoon, zeer... zachtkens de deur van buiten af te sluiten en den sleutel, Sir Richard! lever ik in uwe handen, als bevelhebber der vesting,’ eindigde hij lachende.
Sir Richard lachte mede, maar toch schudde hij het hoofd. ‘Dat is eene aardigheid, Master Secretaris, die hoogstens een paar uren aanhouden kan...’
‘Het zij! in dien tusschentijd kunnen wij samen toch wel wat beters uitdenken... of... om ronduit te spreken, ik heb alreede mijn plan gemaakt, en mits gij het goedkeurt en er uw bijstand aan geeft...’
‘Ik moet eerst weten wat het is.’
‘Dat is billijk. Laat ons oprecht zijn! De vraag is voor u als voor mij dien man uit den weg te ruimen, niet waar?’
‘Althans tot de Graaf voor goed uit Utrecht vertrokken is.’
‘En nog wel iets langer... zal 't anderszins een halve maatregel zijn. Het veiligst voor ons is, zoo het geschieden kon buiten ons om, als zonder ons toedoen...’
‘Ja, maar wie buiten ons zal zich dat onderstaan?... om niet te zeggen, dat ik mij verplicht zou achten, ieder die binnen 't logies van Zijne Excellentie zich onthoudt, bescherming te verleenen tegen geweld van buiten.’
‘Hier op het Duitsche Huis moet ook niets dergelijks voorvallen, maar gij zult uwe protectie toch niet uitstrekken tot iemand die tot Utrecht is gekomen buiten voorkennis en tegen den wil van Zijne Doorluchtigheid, als hij zich op de publieke straat vertoont om er door zijn persoons verschijning verwarring te stichten...?’
‘Zeker neen! daartoe ben ik niet gehouden...’
‘Dat is mij genoeg. Zoo hebben wij ons maar te wenden aan de burger-hoplieden en schutter-officieren, een corps vol zèle voor Zijne Excellentie, en die maar een wenk van u of van mij noodig hebben om met hunne schutteren den eersten Duifhuisiaan den besten achteraf te brengen in hun gevangentoren... Hebt gij bij geval ook bezwaren tegen hunne hulp?’

{==315==} {>>pagina-aanduiding<<}

‘Zijne Excellentie heeft mij geene bijzondere bevelen gegeven omtrent hen... schoon het wel schade is, want ik acht ze gevaarlijk.’
‘In dezen kunnen ze nuttig zijn; Doctor Gideon Florensz nu is een Duifhuisiaan...’
‘Zoo, ik meende dat hij een Puritein was en dat de voorliefde van Zijne Excellentie voor zijn persoon daaruit ontstond.’
‘Wel mogelijk, dat hij een Puritein is bovendien! ik versta mij niet op theologie...’
‘Ik ook niet! maar ik ben van de Anglikaansche kerk, die Mylord meer behoorde te eeren dan hij doet, en ik haat Puriteinen.’
‘Daar hebt gij gelijk aan, ik ook. Zoo haat men hier, sommigen althans, die van de Duifhuiskerk; wat daarnaar riekt, is uit den booze. Onze jonge Doctor, staande zijne bediening alhier, blijkt daarnaar overhelling getoond te hebben; of het waar is weet ik niet, maar... het wordt hier geloofd, en dat is genoeg... Doctor Gideon Florensz ignoreert zijne positie van 't oogenblik; Doctor Gideon Florensz zal straks eene noodiging ontvangen om uit te gaan; Doctor Gideon Florensz gaat uit... in de schemering, dat verstaat zich, en... de Heeren burger-hoplieden met hunne manschappen in goede getale worden hem gewaar, vatten hem, en voeren hem stillekens naar den Plompen Toren, zonder dat er een haan naar kraait... Begrijpt gij mij, Kapitein?’
‘Ik zie dat gij een listige serpent zijt.’
‘Wat zal ik u zeggen! het is ieder niet gegeven, valk of havik te zijn. Gij ziet, dat alles gaat buiten ons om; bij mislukking of ontdekking pretendeeren wij ignorantie...’
‘Dat niet Sir! voor mijne toelating van het stuk zal ik uitkomen als het zijn moet, doch ééne voorwaarde: de naam van Zijne Excellentie moet niet gelaeseerd worden... Zoo gij dien misbruikt tot dit oogmerk, zal ik zorgen dat u het loon gewordt dat ik Schout Trillo voor gelijke misdaad toedacht.’
‘Als 't u dan maar belieft te zeggen, Sir Richard wien ik hen noemen zal; de burger-hoplieden zijn ruw maar niet gek; ze moeten weten wien ze verplichten... en bij mangel van Zijne Excellentie zal mijn simpele naam zeer weinig deugd doen.’
‘Gebruik vrij den mijnen. Gemeld personaadje bedreigt de rust der stad door zijne tegenwoordigheid... verhindert de goede

{==316==} {>>pagina-aanduiding<<}
vorderingen der cause van Hare Majesteit en Zijne Excellentie door zijne hinderlijke tusschenkomst, en alzoo stel ik hem ter zijde; wie mij daarin helpt kan op mijn dank rekenen, en ook daarop dat ik zijne daad niet zal verloochenen; daarvoor ben ik Engelsch edelman en noem mij Sir Richard Bingham.’
‘Meer heb ik niet noodig!’ sprak de jonge secretaris en verwijderde zich met kennelijke voldoening.
Het was bij Junius zoo gezegd zoo gedaan; de burger-hoplieden waren, zooals hij gewacht had, gereed op zijn wenk. Eene soort van kerkeknecht bracht Gideon de noodiging over om zich tegen zes ure ten huize van Dominus Elkonius te vervoegen, waar het consistorie vergaderen zou. Doctor Florensz, hoezeer verwonderd dat men reeds nu van zijne tegenwoordigheid binnen Utrecht kennis droeg, kon de listen niet doorzien waarmede men hem ontstrikte, en achtte zich verplicht dit opontbod gehoor te geven. Hij ging uit, en viel in de handen der ruwe ijveraars, die hem opwachtten en heenvoerden naar den Plompen Toren.
Hier bleef de jonge Doctor gevangen, zonder dat eenig schepsel bekendheid had van zijn verblijf in Utrecht, dan de twee hoofdbewerkers zijner opsluiting en hunne medeplichtigen. De overigen kenden zelfs zijn naam niet. Iedere gelegenheid om met wie ook gemeenschap te oefenen werd hem volstrekt benomen. Zijn gevangenbewaarder sprak hem niet toe, noch beantwoordde ooit zijne vragen. De Graaf van Leycester trok Utrecht binnen en trok Utrecht weer uit zonder eenige bewustheid van de gewelddaad, die er was gepleegd tegen zijn waardigsten en trouwsten vriend, zoo al niet in zijn naam dan toch met zijn belang tot voorwendsel. Onnutte kwelling of mishandeling werd Gideon overigens niet aangedaan. Zijne gevangenschap was niet hard in den gewonen zin. De cipier scheen te beseffen dat men een persoon van eenige consequentie aan zijne werkzaamheid had vertrouwd, jegens wien hij bescheidenheid had te gebruiken, en dien hij behoorlijk had te verzorgen. Op alles, wat niet den strengen maatregel zijner afsluiting betrof, vond Doctor Florensz hem toegefelijk en gewillig. Maar voor Gideon was het allernoodigste die afsluiting te verbreken, en de onmogelijkheid het daartoe te brengen drukte hem neer tot zeer groote verslagenheid. Door wien en uit welke oorzaken hij zich eigenlijk in dezen toestand gebracht zag, was een raadsel waarvan de ontcijfering hem

{==317==} {>>pagina-aanduiding<<}
misschien minder zou hebben beziggehouden, had de vrees hem niet gedrukt, dat het mislukken van zijne zending aan Leycester, anderen in groote ongelegenheden kon brengen, en zijn wegblijven den hartstochtelijken Cosmo tot eenige overijling kon voeren, wier gevolgen hij met huivering indacht.
Deze bekommering uitgenomen, was Gideon niet van de menschen die zich in volstrekte eenzaamheid, zelfs in die van een kerker, ongelukkig kunnen voelen. Integendeel, de gelegenheid om in ongestoorde rust over zich zelven te kunnen nadenken, was hem zeer welkom na maanden van beweging, gewoel en onrust, waarin hij had voortgeleefd en waardoor hij was voortgedreven geworden. En daar was veel in zijn leven, veel in zijn hart dat overpeinzing vroeg en tot zelfonderzoek noodde. Junius had niet geheel onrecht in zijne gissing; Gideon had zich spoediger hersteld verklaard dan zijn geschokt gestel dienstig was, wel niet om in allerijl zijne bediening bij Leycester te hervatten, maar eigenlijk om het recht te hebben West-Souburg te verlaten. De uiterlijke rust, die de artsen hem hadden voorgeschreven, had hij er gevonden, maar tot den prijs van kwellingen waarop hij niet had kunnen rekenen, en die voor eene ziel als de zijne nog zwaarder waren te dragen dan de onverpoosde worsteling tegen de zonden, de hartstochten en de kromme wegen van anderen, die aan het hof van Leycester zijne onophoudelijke waakzaamheid, zijne gedurige inspanning vorderden. Hetgeen hem op West-Souburg trof was zóó nieuw voor hem, dat hij niet recht wist welke houding daarbij aan te nemen, en moeite had daaronder dien innerlijke vrede te bewaren, dien hij zijn dierbaarst voorrecht hield onder alles wat hem trof. Die moeielijkheden, men begrijpt het licht, werden hem niet aangedaan door zijn gullen, blijhartigen gastheer, zeer voldaan hem weer bij zich te hebben, in het studeervertrek, aan zijne tafel, maar overigens door eigene bezigheden en bezwaren afgetrokken, niet zoo scherp achtgevende op het omringende om de oorzaak van Gideons verdriet te kunnen doorzien, terwijl deze al zijne krachten inspande om het te verbergen.
Doctor Gideon Florensz leed door zijne jeugdige gade Jacoba. Huiselijk geluk, wij weten het sinds lang, had hij zich niet voorgesteld van die verbintenis, en ook niet gevonden. Maar de beminnelijke eigenschappen der zachte Jacoba, hare vroomheid en hare dwepende vereering voor dien echtgenoot, aan wiens be-
{==318==} {>>pagina-aanduiding<<}
scherming zij zich had toevertrouwd, nadat zij verklaard had ‘geen man te begeeren in 't geheel,’ hadden tot nu toe dat huwelijksjuk tot een zeer lichten last gemaakt, en waar Gideon liefde gaf noch wachtte in den gewonen zin, vond hij hooger waardeering en inniger samenstemming, dan in menig dusgenoemd huwelijk uit liefde wordt aangetroffen.
Maar juist de laatste vond Gideon ditmaal niet bij zijne wederkomst; hij vond... vervreemding zoo hij meende, en eene zóó ongewachte verandering in Jacoba's humeur en gedragingen, dat hij zich zelven met spijt en onrust afvroeg, waaruit die ommekeer kon ontstaan, en werwaarts zij heenvoeren moest. Had hij terstond de wijsheid gebruikt het haar zelve te vragen, misschien... maar de verwijdering had zich reeds zóó spoedig geopenbaard en had zóó snellen en diepen voortgang gemaakt bij het eerste samenzijn, hare prikkelbaarheid scheen zóó groote omzichtigheid te eischen, en haar gekrenkt gevoel uitte zich met zóó weinig verschooning voor het zijne, dat hij besloot liever te raden en uit te vinden dan te vragen. Maar hij vond niet uit, of liever, wat hij meende te vinden, benam hem den lust tot verder onderzoek. Hij vond meer bitsheid dan hij had gewacht dat uit die ziel zou kunnen voortkomen; hij vond schuw terugtreden bij zijne welwillende toenadering: een mokkend pruilen, zijdelingsche verwijten en redelooze klachten bij zijn terzijdegaan. Zenuwachtig schreien zonder kenbare oorzaak of aanleiding, en overspannen belangstelling in zaken, die Gideon oordeelde voor haar van geene beteekenis te zijn, waarin zich iets onverklaarbaars mengde, dat hij in Leycester of Cosmo argwaan zou hebben genoemd, doch dat hij niet wist te bestempelen, nu hij het bij Jacoba opmerkte. Dan eens scheen zij hare vroegere deelneming in zijn hoog en ernstig streven gansch te verzaken; dan weder vorderde zij opheldering over zijn werk, zijn leven, geheel zijne bediening bij Leycester, die hij uit kieschheid voor den Graaf geloofde niet te mogen geven, vooral waar hij begreep, dat haar voormalige geestdrift om zijne gangen na te treden zich nu had opgelost in de kleingeestige begeerte om zijne voetstappen te tellen, en waar hij zwijgen moest op eene nieuwsgierige vraag, sprak zij met ironie van ‘ijdelen 
arbeid’ en kwetste hem onbedachtzaam, men zoude bijna gezegd hebben met voordacht, in het dierbaarste en heiligste, dat boven alles voor haar onschendbaar had moeten zijn. ‘Mijn God!’ riep hij

{==319==} {>>pagina-aanduiding<<}
in smartelijke verwondering, ‘zoo had dit karakter dan plooien, waarin mijn blik nooit is doorgedrongen, en die zich nu voor mij gaan ontvouwen te mijner verschrikking!’ In zekeren zin was dat waar en de schuld van Gideon zelf. Omdat hij den reinen, vromen geest der schuchtere kloosterlinge had gewaardeerd, meende hij heel het harte der jonkvrouw te hebben doorzien, en toen hij later de achttienjarige de hand reikte ter bescherming, op de voorwaarden door de omstandigheden opgelegd, had hij haar den weg naar den Hemel gewezen, en had met trouwe zorge het aardsche pad voor haar licht gemaakt zooveel dat in zijne macht was; maar had vergeten te zien of er onder dien dwependen eerbied, door de jonge vrouwe hem gewijd, iets anders school dan waardeering van zijn werk en karakter, en levendige dankbaarheid voor haar rustig lot.
En terwijl hij dit vergat, ten deele omdat zijn eigen hart niet voor haar had gesproken dan van deernis en christelijke liefde, ten deele omdat de wijze, waarop hij zijne geestelijke roeping opvatte, hem inspande, ja overspande en ook een weinig omdat dwang van plichten hem in den korten tijd van hunne verbintenis veeltijds van hare zijde had weggevoerd; terwijl hij dit vergat, had zij wonderveel nagedacht, had zij zich ontwikkeld, had zij zich losgemaakt van vroegere vooroordeelen, en nieuwe inzichten gekregen over velerlei, dat haar vroeger vreemd en duister was gebleven. Jacoba begon zich zelve te kennen; met smartelijke ontzetting had zij begrepen dat zij Gideon liefhad, niet met de stille genegenheid der hoogachting en der dankbaarheid, niet met die dwepende aanbidding, die aan hare vroegere heiligen-vereering grensde, maar met die liefde, die zij als een hartstocht had leeren kennen en waarvan de uitdrukking bij anderen haar voormaals had verschrikt en ontrust. Met smart en ontzetting vervulde haar die kennis, niet omdat zij nog in den waan verkeerde, dat die liefde voor haar echtgenoot zonde was, omdat hij dienaar der kerke heette; zij had niet lang met den schrijver van de Bijenkorf samen behoeven te zijn om van die dwaling genezen te worden; maar omdat die echtgenoot voormaals met eene strenge en harde uitspraak alle hoop op wederliefde voor altijd had afgesneden, zonder dat er na hunne veranderde verhouding door hem eenig bewijs was gegeven, dat die uitspraak wederroepelijk was. Ach! zij wist het immers te goed; hij had eenmaal zijn hart ge-
{==320==} {>>pagina-aanduiding<<}
geven aan eene andere, die er de waarde niet van begrepen had: toen had hij het teruggenomen, maar het was gebroken, en wie was zij dan, arme! dat zij zou kunnen heelen, dat zij zou kunnen doen vergeten. Het éénige wat zij kon, wat zij moest, was, verbergen wat in het hare omging; fier en rein, openbaarde zich haar hartstocht niet dan in schuchtere 
terughouding; alleen waar zij vroeger bij zijn komen en gaan rustige lijdelijkheid had bewaard, begon zij nu van heengaan en keeren alle consequentiën te berekenen, begreep al de onrust, alle beschaming, alle geheime kwellingen, zoo van zijn afzijn als van zijne nabijheid, en waar bekentenis van lijden haar ijdel en nutteloos scheen, waar zij terugschrikte van de mogelijkheid der ontdekking, als voor groote schuld en schande, verbitterde zich haar karakter, waar zich haar hart sloot en als ineenkromp onder de folteringen der onschuldigste en ongelukkigste liefde. - Onschuldig, neen, Jacoba voelde zelve, dat zij die opvoerde tot zonde. Met den hartstocht waren ook alle martelingen der ijverzucht in haar hart geslopen; te feller en scherper was hun prikkel, naarmate zij meer onbestemd waren en haar in het ijle rondvoerende zich op alles vestigden wat het zijne was. Vandaar de verkoelde deelneming in zijn werk, en de spijt over zijn streven: afleiding voor hem, afzijn van haar, hetgeen hem met onrust deed vragen ‘hoe het toch zijn kon dat zij dus was verachterd in de godzaligheid;’ en toch, waar hij nieuwe pogingen aanwendde om haar uit die verachtering op te richten, vond hij tegenstand meer dan bijstand. Helaas! midden door de tranen der boetvaardigheid heen vloten de tranen van den hartstocht, en die waren niet te drogen, allerminst door hem die ze onwillens uitlokte. De kreet harer ziele vroeg liefde, hij gaf haar - stichting. Dit verschrikkelijk misverstand moest zich wreken, en het wreekte zich; de innerlijke spijt uitte zich, zooals wij geschetst hebben, op eene wijze die de rampzalige onhandige altijd verder moest afbrengen van haar doel; zij voelde het zelve; zij werd den man onwaardiger, om wien waardig te zijn zij zich bovenmenschelijk had willen inspannen. Zij waagde alles wat zij bezeten had zonder eenige acht daarop te slaan dat het verliesbaar was; zijn vertrouwen, zijne broederlijke genegenheid en die hoogachting aan eerbied 
grenzende, die hij haar had gewijd, en waarmee hij haar uitzonderde van alle andere vrouwen, ‘als een wezen, dat maar ternauwernood de aarde raakte

{==321==} {>>pagina-aanduiding<<}
en welks wandel was in de Hemelen,’ waarop ook hij zelf zijne oogen hield gericht. Dit alles gaf zij prijs, om te winnen wat zij hopeloos verloren moest achten! maar zij was op een slechten weg, en het omkeeren scheen haar te meer onmogelijk, wijl zij er op geraakt was door eene fout, die zij nooit zou durven belijden, omdat zij die onvergefelijk achtte.
Misschien verwondert men zich, dat een man van Gideons scherpzinnigheid en goed oordeel, zoo gewoon met een juisten blik het hart van anderen te doorzien, zich zoolang en zoo grof heeft kunnen bedriegen omtrent hetgeen hem het naaste aanging. Maar het was wellicht daarom dat hij dit het eerst overzag. Zeker, een meer gewoon man, door alledaagsche zelfzucht beheerscht, zou niet verzuimd hebben de vrouw, die hij eens zijn naam had gegeven, zelfs waar hij niet beminde, met zekere waakzaamheid gade te slaan; maar Gideons streven was zelfzucht te overwinnen, zich als ten offer te geven aan anderer heil en welzijn, en hij had zich eens vastgezet in de gedachte dat hij Jacoba's geluk volkomen verzekerd had, zoover dat op aarde bereikbaar was, daar hij haar juist het lot gegeven had dat meest haar paste, en eens van die onderstelling uitgaande, had hij niet scherp toegezien, werd ook verhinderd te zien, door oorzaken reeds boven omschreven.
Hooren wij hem zelven; want wij zijn eigenlijk niet met hem in den kerker, maar leven eenigszins in 't verledene terug, dat dààr het onderwerp zijner overpeinzingen uitmaakt.
‘Wat is haar toch, dat zij mij afmat met ijdele klachten en zijdelingsche verwijten, en als met gekwetste fierheid zich afwendt, als ik besta hare redelooze tranen te drogen en zij jammert van rouw dat het God niet gelust heeft haar in de ruste des kloosters te laten, alsof ik het ware, die haar in 't gewoel der wereld heb geleid, alsof ze hier toeft midden in die rumoersche woeling van booze passiën en dolingen, daarmee wereldsche menschen gemeenlijk het korte leven opvullen om in duizeling rond te tuimelen tot ze sterven? Heeft zij dan niet op het stille West-Souburg al de voorrechten der gewijde ruste, en geen dier lasten of beperkingen? Haar harte jookt niet meer naar het Pausdom; de gezuiverde godsdienst is haar nog dierbaar, en hare begrippen daaraf worden beter en vaster. Waar ik haar niet tot troost en bijstand kan zijn, heeft zij den heer Marnix, wijzer en vromer

{==322==} {>>pagina-aanduiding<<}
man dan ik; hare ziele heeft in geen ding gebrek; ik weet het, en zoo valt me dat eindeloos jammeren, of t' wel dat somber neerzitten als een afbeeldsel der stomme wanhoop zoo haast we samen zijn voorwaar wat overlastig. Ik vreeze wel, dat mijne lijdzaamheid niet oneindelijk rekbaar zal zijn; zelfs niet waar het haar geldt. Want zij kon mij beteren dank geven, al vermoedt zij niet ter helfte wat zij mij schuldig is. Dit toch kan zij weten, dat ik nooit heb gerekend met hare plichten en mijne rechten; dat ik haar nooit het juk heb opgelegd dat zij behoorde te dragen; dat mijn naam en eenige wettelijke band haar noodig is geweest om haar lot volkomenlijk van Heer Reingouds lot te scheiden; de grootste ramp, die haar had konnen overkomen, in diens mans handen te blijven. Ik achtte, haar verderf ware zeker voor tijd en eeuwigheid. Dat heeft de Heere niet gewild; daarvoor bescherme ik haar, met zoo kleine beperking harer vrijheid als dat eenigszins zijn kan. Tot den goeden roep mijner kerkelijke rechtheid toe heb ik haar geofferd, om haar niet met gezag te persen tot hetgeen uit vrijen wil moet geschieden, den openlijken overgang tot de gemeente; om haar niet te dwingen al te haastelijk met zekere Roomsche gewoonten te breken, die ik wist haar lief te zijn! Weet zij iets van den schimp en den smaad, dien ik geleden heb om harentwil? Heb ik haar zelfs nu niet de vervolging verborgen die ik gedragen heb, ook te haren wille, om haar verdriet te sparen...?’
Men ziet het, Gideon spaarde haar wel wat veel, en misschien was dat onder de redenen, waarom hij zoo weinig gespaard werd. Maar men ziet ook, dat hij uit klachten, die van hernieuwde sympathie voor kloosterlijke afzondering schenen te getuigen, zeer moeielijk besluiten kon tot het volstrekt tegenovergestelde, te minder daar het hem zelven gold. Gideon had geene groote verbeelding van zijn uiterlijk voorkomen, en hij had er ook geene reden toe. Hij was, naar de gewone opvatting der menschen, vooral der vrouwen, leelijk; hij had de smartelijke ervaring gehad, dat dit gemis aan alledaagsche bevalligheid hem groote schade had gedaan, zoo ras hij tegenover een bevallig jonkman (Essex) werd overgesteld; hij had zijn gelukkigen mededinger hooren spotten met zijn gemis aan zulke voordeelen, en het was door de jonkvrouw die hij liefhad, lachend toegestemd! Ja, hij wist wel, dat hij achting kon inboezemen, dat hij gezag kon oefenen

{==323==} {>>pagina-aanduiding<<}
en beheerschen door zijn blik en door de uitdrukking van zijn gelaat, weerkaatsende de vermogens van zijn hoogen geest, en dat zijne hoedanigheden, eens erkend en gewaardeerd, tot eene vereering konden voeren ook van zijn persoon, - en deze had hij voormaals bij Jacoba waargenomen; - maar, waar alles hem scheen te bewijzen, dat die had opgehouden te bestaan, zulke verandering toeschrijven aan liefde, aan hartstocht! Hartstocht in eene Jacoba, die hij vervuld geloofde met alles, wat tegen de hartstochten kon waarborgen... dit kon hij niet uitvinden, en hij zou het zelfs niet voor waarheid hebben aangenomen, tenzij hij het uit hare eigene getuigenis had verstaan. En wij weten, zij zweeg, en deed, willens of onwillens, verleid door haar humeur of door haar oordeel verblind, alles om hem in die vergissing te versterken.
Zij deed te veel, want zij waagde het met zijne lankmoedigheid op het uiterste. Sprak hij van zijn naderend verblijf te Leiden, waarin zij vroeger zonder eenigen tegenzin had berust; zij klaagde dat zij werd opgeofferd aan zijne zucht om zich te mengen in theologische geschillen; waar hij zich beriep op zijn plicht en den wil van den Graaf, haalde zij de schouders op, en zeide nooit in hem gewacht te hebben zoodanige knechtelijke onderwerping aan den wil van een ander mensch! en waar hij de guerre lasse met zekere verdrietelijkheid voorstelde, of zij hem vergezellen wilde naar Leiden, en verblijf nemen bij vrouwe Leoninus, viel zij uit met scherpe aanmerkingen over dien wondren inval, en zijdelingsche toespelingen op Ivonette, die hij niet aan ijverzucht kon toeschrijven, maar die hem kwetsen als het openrijten van eene oude wonde....
‘Zoo blijf waar gij zijt, en zie daarbij ruste te houden, mevrouwe!’ sprak hij, met inspanning van al zijn vermogen om kalm te blijven.
‘God gave mij ruste in den dood!’ snikte zij schreiend.
‘Jacoba! zulk spreken is reuckeloos; acht gij u dan nu in de conditiën om wèl te sterven?’ vroeg hij zachtmoedig, maar hoog ernstig en wilde hare hand nemen. Zij rukte zich los en vlood naar hare kamer. ‘De krankte neemt toe,’ zuchtte Gideon, het hoofd schuddend, ‘en ik zie de remedie niet. Ik voel alleen, dat het niet lang meer aanhouden kan; deze verpoozing begint mij zwaarder te worden dan maandenlange inspanning. De kwellaad-
{==324==} {>>pagina-aanduiding<<}
jes en contestaties eener vrouwe vallen mij wonder vreemd; zij verstoren mij den zielevrede en benemen mij de stemming voor gebed en studie;’ en hij schoof met onlust zijne boeken weg; want Jacoba had hem ditmaal vervolgd tot in het kabinet van Marnix. ‘'t Is een zegen, dat zij zich ten minste inbindt voor onzen gastheer.
‘Wat zou van Aldegonde tot deze dingen zeggen! Ik vreeze, hij zou mijn geduld zwakheid noemen! Misschien schuilt er die onder; want ik heb een verwonderlijken afkeer, om dit arme, teere schepsel, dat zich vrijwillig aan mijne bescherming heeft toevertrouwd, met hardheid te herinneren aan 't geen zij vergeet, dat zij alleen onafhankelijke, gebiedende vrouwe is, omdat ik het zoo begeer, niet omdat het haar toekomt. Maar, in trouwe, zij moet niet gelooven, dat deernis zwakheid is; want... ik ben niet zwak; ik weet, God zij geloofd, mij zelven te overwinnen, en een zulke is heer van anderen, zoo ras hij het wil. Zoo moet er aan dit onvoegzaam krakeel op heden een eind worden gemaakt; want ik ga haar spreken; ik wil weten wat er schort.’
‘Ingevolge dat besluit ging hij haar spreken; zijne toespraak was zacht, maar droeg dien stempel van vastheid, dien wij in zijne overpeinzingen zagen doorschemeren. Ongelukkig had hij zich gewapend met volkomene kalmte, en die strakke koelheid kwetste haar meer, dan bitterheid, scherpe verwijten, harde dreigingen haar zouden hebben gedaan. Uit dat alles zou leven hebben gesproken, gevoel, gloed; deze onbewegelijke kalmte, dit zelfverloochenend medelijden, deze hoog-geestelijke stemming tegenover de zinkende vrouw, die hij hoopte op te richten, en die hij zijns ondanks door zijn zedelijk overwicht verpletterde, wond haar op tot wilden hartstocht, tot ijlende razernij bijkans. Zij beminde Gideon in dit oogenblik meer dan zij hem ooit had bemind; hij scheen haar een heilige, een apostel, maar zij had een mensch willen zien; zij had een gemaal noodig gehad om aan zijne voeten te zinken, en de belijdenis te doen, die hij van haar afeischte. Hij vernam niets van 't geen hij noodig had te weten; maar hij zag zich aangevallen, gehoond, met bitterheid afgestooten.
‘Hij vermaande haar zachtelijk tot meerder kalmte; het scheen alleen te dienen om haar uit te lokken tot meer heftigheid. Hij sprak eindelijk met gezag en liet haar doorzien, dat zij niet ver-
{==325==} {>>pagina-aanduiding<<}
der gaan moest, dat hier de uiterste grens was zijner lankmoedigheid. Toch scheen zij het er op toe te leggen die te overschrijden. Nog trotseerde zij hem. Zoo het haar doel geweest was Gideon tot toorn te verwekken, had zij nu overwonnen.
De toorn van Gideon uitte zich niet aan Jacoba, dan in een doodelijk verbleeken. Maar nog dienzelfden dag verliet hij West-Souburg.
Hij vluchtte; hij liet haar de overwinning. Zulke zegepralen zijn altijd gevaarlijk... voor wie ze behaalt. Jacoba gevoelde het in den eigen oogenblik van de hare. Waar liefde was, moest dit tooneel doodend zijn. Maar waar die niet was? Zij had niets te verliezen, waarom zou zij niet alles wagen?
Zoo vaak hij in de gedwongen ruste zijner gevangenschap over Jacoba nadacht, merkte Gideon op met zelfverwijt, dat het niet meer was met die zachte aandoening van teeder mededoogen, waarmede hij vroeger jegens haar was vervuld, maar zekere onrustige verwondering vermengd met iets als nieuwsgierigheid, die hij niet eene broederlijke belangstelling durfde noemen; want de genegenheid, die deze ingaf, had de vermetele zelve gedood, toen zij die met bitterheid had afgewezen, zeggende ‘dat hij zijne Christelijke liefde, zijne deernis vrij plaatsen mocht waar hij wilde, mits hij haar de betuigingen daaraf spaarde.’ Nu, daar tijd en afstand den gloed van zijn eersten toorn hadden verkoeld en den scherpsten prikkel van de ontvangene indrukken hadden weggenomen, was die jeugdige vrouw hem een raadsel, waarvan de ontcijfering hem gedurig bezighield, en zonderling aantrok juist in deze eenzaamheid, die zij als vervulde en verlevendigde. De gemoedelijke jonge man vergunde zich nauwelijks dit verdiepen in een onderwerp, dat eene onverklaarbare aantrekkelijkheid voor hem kreeg. ‘Hoe!’ sprak hij, ‘hier waar ik in volkomene ongestoordheid mij kon opheffen tot heilige gemeenschapsoefening met God, hier laat ik mij verlokken nog weer om te zien naar die kwellingen, die ook daar ginds mijne ziele geschokt hebben? Moesten deze dingen mij dan zóó diep gaan? Behoorde ik niet te beklagen en te vergeten? Ben ik van haar weggegaan om nu ten laatste toch niet van haar gescheiden te zijn?’
Neen, hij was niet van haar gescheiden; zij was hem meer nabij dan ooit te voren; hij moest het zich bekennen, al was het met verdriet, met afkeuring. Hun laatste strijd was ook zoo vreemd

{==326==} {>>pagina-aanduiding<<}
geweest. Het was zulk een wondre ommekeer; de schuchtere jonge vrouw zich opheffende tot eene felle amazone, eene fiere Judith, in hare wilde drift speer en pijlen vattende, en het zwaard der tonge gebruikende zooals zij best kon, maar allermeest zonder verschooning voor den vijand, die, gekomen om eene zwakke te steunen, eene lijdende op te richten, geenszins wapenen met zich had gevoerd tegen zulken aanval. En onder hare vermetele uittergingen had er zulk een zonderling gloed gelicht uit hare oogen, het was of zij ze tot gloeiende schichten had willen gebruiken om er mee door te dringen tot in zijn harte... en in iedere harer bewegingen, in iedere harer uitdrukkingen had zij iets gelegd dat hem nu bij 't herdenken trof, mengeling van schalken moedwil en bittere zielesmart, iets dat hem aan de stoute levenslustige Ivonette deed gedenken, maar dat hij in Jacoba nooit had gevonden. Zoo was dan Jacoba niet meer voor hem dat teedere aetherische wezen, dat hij zorgelijk voor iedere aanraking met de werkelijkheid had willen beveiligen, maar eene vrouw, eene vrouw als Ivonette, eene vrouw, in opstand tegen alle hare plichten, en die het aan hem was tot onderwerping te brengen.
‘En waarom toch en met welk recht?’ vroeg Gideon zich zelven af, terwijl hij met onwil die gedachte terugdrong. ‘Als zij niets voelt van hare verplichtingen jegens mij, is het dan wel aan mij haar die op te leggen met uiterlijken dwang, middel dat ieder welgeboren man uit simpele courtoisie zou verwerpen, en dat mij, die als Christen de evangelische wet tracht te beleven, allerminst zou passen? Nog als er haar geluk mee te bevorderen ware... maar ik weet het tegendeel; reeds nu spreekt zij van knellende banden; reeds nu treurt zij als eene gevangen woudduif, die men de vleugelen heeft gekort, omdat ik haar niet kan toestaan bij Heer Reingoud te gaan inwonen. Bij Heer Reingoud inwonen! Wat kan er zijn omgegaan in 't gemoed van die vrouw dat zij omziet naar zulken trooster! Dat zij dit kiest met verwerping van alles wat ik heb voorgesteld om haar genoegen te geven; dat zij dit kiest, terwijl zij weet dat dit zijn zou als een verbreken, als een verloochenen van de ééne voorwaarde waarop ik haar mijn naam heb gegeven. Geenerlei gemeenschap tusschen dien man en mijne vrouw! Zij kan niet zijn ten deele onder den invloed van Reingoud en ten deele onder den mijnen. Wel ras zou hij het wezen, die hier eeniglijk triom-
{==327==} {>>pagina-aanduiding<<}
feerde! Leider, Jacoba moet zich wel diep rampzalig voelen, dat zij mij dit heeft durven voorstellen... dat zij heeft durven aanhouden... Het ongeluk krenkt het harte, en hoe boos de mensch ook zij van nature, zooveel bitterheid en toorne spreekt niet uit een vrouwelijk gemoed als het hare, zonder dat heimelijk lijden het heeft verscherpt. Alzoo is mijne profetie aan Reingoud vervuld, en zijne lievelinge is ongelukkig, zelfs waar ik mij heb opgeofferd om de onheilen van haar hoofd te weren die haar dreigden met hem. Dit is de vloek, die rust op Reingouds geslacht tot in het derde gelid. Voorwaar, ik voele dat ik zijn kleinzoon ben. Ik drage met die vrouw den last van het leven, zonder dat het haar strekt ter 
verlichting. En tot zoo schamele uitkomst wordt mij die last te zwaar! Dit is geen dragen van 's levens moeiten, tot onderlinge hulpe. Dit is elkander belemmeren in den tocht; dit is de krachten spillen in een nutteloozen strijd! Dat Jacoba dan ganschelijk breke waar zij reeds zóó diep heeft gekwetst! Dat ze dan ganschelijk verscheure wat toch zoo weinig hecht, dien zwaren, langen keten, die ons samenbindt zonder ons te vereenigen! Dat zij dan spotte met mijn ernstig verlangen, met mijn éénig verbod! Dat zij Heer Reingoud wederzie, en dat zij zich begeve onder zijne hoede; kan zij dat, dan, dan ben ik een vrij man!’ sprak hij met smartelijke bitterheid, en verviel in een somber zwijgen, waaruit hij zich ophief om te zeggen: ‘Het is zoo; ik had Marnix een wenk kunnen geven van hare gevaarlijke disposities; een ander had het wellicht gedaan, maar sterkten en muren zouden mij haar persoon kunnen verzekeren, en 't is haar gemoed dat ik gevangen wil zien aan haar plicht. En nu, ik zelf hier gekluisterd en zonder eenige kennis aan 't geen er omgaat op West-Souburg!’ En na dien gedachtenkring te zijn rondgewenteld, bleef de arme jonge Doctor gewoonlijk in eene diepgaande verslagenheid zitten, urenlang, die hem minuten schenen, of minuten die uren lijdens omvatten, (want voor een gevangene is er geen tijd), tot hij zich ten laatste van uit zijne kerkermuren ophief tot hooger ernst, tot boven de aarde, en de vrijgemaakte ziel noch leed der aarde, noch banden der gevangenschap voelde. Dan eerst was het hem wèl; maar niet altijd vond hij daartoe de stemming, de krachten. Soms door de macht der verbeelding weggesleept, zag hij zich als opnieuw verplaatst bij zijn laatste samenzijn met Jacoba. ‘Wèl was zij Reingouds kleindochter in die ure; zulk bloed kan niet liegen;

{==328==} {>>pagina-aanduiding<<}
ik ervoer het tot mijn schrik en verbazing. Het was of zijn wondre tooverblik mij toelichtte uit die oogen, die ze op mij hield gericht, totdat zij de booze passie der toorne in mij ontstoken had, totdat ze mij verstaan deed, wat ik mij nooit volkomenlijk had verklaard, Cosmo's vrouwenhaat! Alle bitterheid harer ziele goot ze uit als in gloeiende droppelen op mijn hoofd en hart, en toch vreemde uitwerking, als ik mij haar nu voorstel zooals ze toen voor mij stond, dan is het mij oft' mij het harte week wordt en ik den toon niet kan vasthouden... Die drift stond haar goed; ik wist, dat Jacoba's uitnemende schoonheid door velen werd geroemd; ik had het nooit gezien voor dien oogenblik... Hoe kan dat zijn, dat de kwade driften, die 't gemoed beroeren, zich uitende met ongeoorloofde heftigheid, eener vrouwe die zielvolle bevalligheid kunnen geven! Hatelijke passiën maken leelijk; dat moet zijn... is het zeker dat de grond haars harten zoo bitter was als de uitingen schenen? Zeer arglistig is het harte, en het harte der vrouwe allermeest. Indien eens niet haat... indien eens gekrenkte liefde haar tegen mij in opstand had gebracht!’ Een donkere gloed overdekte zijn gelaat, terwijl hij vervolgde met eene onbeschrijfelijke uitdrukking van verwondering en smart: ‘Liefde! liefde! dat ik dit woord uitspreek, waar het mij geldt. Maar dat kan immers niet zijn, maar dat is toch ondenkbaar... Jacoba! Deze Jacoba zou mij liefhebben... hij drukte beide handen op het hart, als om de sterke kloppingen te onderdrukken, bleef zwijgend nadenken en schoof als in verwarring de lokken van zijn voorhoofd alsof zij zijne gedachten benevelden. ‘Ja, het scheen of ze gewenscht had tot Dordrecht met mij te zijn... maar, zij heeft geweigerd mij naar Leiden te vergezellen... Het Hof dus trok haar aan, haar die het gewoel der wereld placht te vreezen en te mijden... Kan het ook zijn dat een ander! Een ander... en zij is 
mijne vrouw! Kan haar harte gesproken hebben... waarom alleen niet voor mij? Wat toch een gekerkerde zich wilde fantasieën schept, als de verbeelding door de eenzaamheid wordt opgewonden,’ hervatte hij met zekere spijt, ‘de vrijheid begint mij noodig te worden; het booze in mij verkrijgt overmacht over mij; wat revelkalt men toch van de wereld en hare gevaren, wat van de heiligheid der afzondering! Als een mensch al zijne zonden met zich voert en niets daarbuiten hem trekt en opwekt en afleidt, dan is hij voorwaar in het schadelijkst

{==329==} {>>pagina-aanduiding<<}
gezelschap, daartegen men zich niet eens te aller ure kan veiligen in 't gebed! Arme Pescarengis, hoe moet het u zijn, als ik dit lijde! De gedachte was hem ditmaal gelukkige afleiding. Mits hij niet opnieuw vertwijfelt aan mijne trouwe... en ik kan hem die niet bewijzen. O! mijne vrijheid! mijne vrijheid! ik heb een vriend bij te staan; ik moet weten wat er omgaat in 't harte mijner vrouw en men ontneemt mij de vrijheid wederrechtelijk!’ riep hij met klimmend ongeduld. ‘Ik ben zeker, dat de Graaf hier buiten is, en dat ze dit aan mij plegen zonder zijn weten...’ en in moedelooze onmacht liet hij het gloeiend hoofd rusten tegen den killen kerkermuur. ‘Onder de toelatinge Gods!’ eindigde hij kalmer met een zucht van verlichting: ‘Dit kan niet altijd duren! De Heer, die weet waar ik noodig ben, zal mij uithelpen te Zijnen tijd. En indien niet... Indien niet, dan is het toch voor mij geene zaak mij zelven hier eene hel te scheppen, sinds deze muren kunnen gewijd worden tot een tempel Gods; mijne ziele is nog wel vrij en veilig; zij kan uitgaan en doordringen tot den Heer!’
Men ziet het, de strijd viel Gideon bang en hij moest worstelen om de overwinning.
Had hij kunnen weten, wat er in Utrecht omging te zijner wille, misschien zou hij, verschrikt en ontrust over de menigvuldigheid der hulpe die zich voorbereidde, de lijdelijke ruste van den kerker hebben verkozen. Hoe dat zij, hij zou geene keuze hebben.
In den vooravond van den tienden dag zijner gevangenschap trad de Onderschout, die zich nog nooit aan hem vertoond had, zijne gevangenkamer binnen, en na hem met eenige vormelijkheid zijn naam en zijne betrekking te hebben afgevraagd, als om zich te verzekeren dat hij den rechten persoon voor zich had, voerde hij hem naar dat gedeelte van de uitgestrekte staatsgevangenis, waar hij zelf woonde, en waar vroeger Paulus Buis zijn verblijf had gehad. Hier werd hij in handen gesteld van een Engelschen luitenant, die hem kwam opeischen vanwege Sir Richard Bingham, en in naam van den Gouverneur-Generaal. De luitenant toonde een bevelschrift dat men geldig scheen te achten, en beduidde Gideon, hoffelijk, doch met krijgsmans kortheid, dat hij hem had te volgen. Ophelderingen te vragen aan een officier van Sir Richard over de bevelen van zijn overste, moest nutteloos zijn; Gideon beproefde het

{==330==} {>>pagina-aanduiding<<}
niet, hoe ook de onzekerheid hem kwelde, wat deze tusschenkomst hem brengen zou.
Wij kunnen het weten eerder dan hij, als wij ons heenwenden naar Sir Richard zelven, terwijl hij zich met den Secretaris Junius onderhoudt, in een der vertrekken van het Duitsche Huis.
De Kapitein schijnt bijzonder slecht geluimd, iedere zijner blikken en gebaren getuigen er van, en zijn toon niet minder, waar hij tot Junius zegt:
‘Ik beklage mijne verwenschte zotheid, dat ik mij door uwe influisteringen heb laten omleiden.’
‘Maar Sir! Ik meene, gij waart alzoo zeer als ik besloten om er met den verwaanden aalmoezenier een eind aan te maken.’
‘Ja! dat is ook wel zoo... maar toch, op meer rechtmatige wijze.’
‘Daar was geene kans op!’
‘Genoeg, 't is nu geschied; Leycester zal mij dit nooit vergeven.’
‘Maar de Graaf behoeft immers niet te weten!’ zei Junius onrustig.
‘Niet te weten! als ik u zeg dat hij reeds weet...’
‘Zijne Excellentie zou weten, dat... wij...’
‘Dat nog wel niet; maar denkt gij dat de Doctor zal nalaten het hem te zeggen?’
‘De Doctor, is die de zwarigheid!’ zei Junius de schouders ophalende, ‘eilieve Sir Richard! wat zijt gij voornemens te doen?’
‘Dat wat ik besloten heb wordt reeds uitgevoerd.’
‘Zeg dan wat het is!’ drong de jonge Secretaris stoutmoedig van onrust.
‘Maar het spreekt immers vanzelf, ik moet gehoorzamen,’ zuchtte Sir Richard.
‘Dat is eene dwaasheid Sir! gij zoudt dien man in vrijheid stellen... na hetgeen wij tegen hem gedaan hebben...?’
‘Onverwijld!’
‘En zonder voorwaarden...?’
‘Heb ik het recht ze voor te schrijven?’
‘Gij zult hem laten wegreizen zonder oponthoud... maar gij zult dan toch zorgen dat... hem... een of ander ongeluk overkomt?’
‘Master Secretaris, zulke ongelukken vallen niet in mijn smaak,

{==331==} {>>pagina-aanduiding<<}
en sinds deze man van nu aan onder mijn sauve-garde is, zal ik waken tegen hen die ze weten te veroorzaken.’
‘Dat is nobel gesproken!’ hernam Junius met verbeten spijt. ‘En Heer Gideon Florensz zal u zeker door den Graaf al den dank doen toekomen dien hij u schuldig is.... voor alles.’
‘Meent gij bijgeval dat ik anders wacht? maar dat doet er niet toe; die kwade kans zullen wij lijden; wij hebben grof gespeeld en... verloren.’
‘Met oorlof Sir! Ik ben niet zoo lijdelijk als gij. Sta mij in 's Hemels naam toe voor u te handelen, sinds gij er geen lust in hebt. Doctor Gideon Florensz moet verdwijnen, als het niet anders kan; gij schrijft aan den Graaf, dat hij niet in Utrecht te vinden was, en ik zal zorgen dat hij u nimmer komt tegenspreken.’
‘Master Secretaris, gij zijt een vervloekte fielt, maar gij vergeet dat een soldaat en een moordenaar niet één is. Breng me niet in de noodzakelijkheid u in verzekerde bewaring te stellen...’
‘Ik zie wel Sir, gij hebt geene kalmte genoeg tot beraadslagen; anders zou ik u iets voorstellen dat wellicht beter uwe instemming vond.’
‘En dat is...?’
‘Ik zou Zijne Welwaarde in de meening brengen, dat hier eene vergissing heeft plaats gehad, dat wij hier buiten zijn, en gij kunt u simpellijk de eere zijner uitredding toekennen zonder dat hij met de antecedenten heeft bekend te zijn.’
‘Volmaakt! Of hij daarin berusten zou...?’
‘Indien niet... maar waarom u ook zoo verweerd te haasten met zijne bevrijding? Ik had dan eerst tot hem kunnen gaan, de zaak waarschijnlijk maken en...’
‘Aan arglist gebreekt het u niet, maar gij misprijst mijne haast; weet ge wel, dat Burgemeester Prouninck een gelijk schrijven heeft ontvangen als ik, en dat ik mij heb beijverd dezen te voorkomen...?’
Junius stiet een kreet uit van schrik en ergernis.
‘Misschien weet Prouninck nu al meer, dan voor ons nuttig is! Ik heb mijne eer verspeeld bij deze zaak!’
Junius maakte een gebaar dat tot stilzwijgen noodde.
Gideon werd binnengeleid. Junius sloop schichtig ter zijde; Sir Richard richtte zich op en nam zijne fierste en strengste hou-
{==332==} {>>pagina-aanduiding<<}
ding aan. Met een stuggen hoofdknik beantwoordde hij Gideons groet, en sprak op een norschen toon:
‘Ik heb bevelen ontvangen van Zijne Excellentie u regardeerende Sir!’
‘Ik ben zeer verlangend die te verstaan, Sir Richard.’
‘Gij ziet er de uitwerking van: uwe invrijheidstelling...’
‘Zoo ben ik dan waarlijk vrij!’ riep Gideon levendig.
‘Alleen niet om te gaan werwaarts gij wilt, Sir! Zijne Excellentie laat u aanzeggen tot Leiden terug te keeren, en dààr te blijven tot uwe tegenwoordigheid bij zijn persoon verlangd wordt, geenszins u eigenwillig bij Zijne Lordschap te voegen...’
‘Dat is niet mijn voornemen, Sir Richard,’ zei Gideon wat getroffen. ‘Heeft Zijne Excellentie u die waarschuwing in last gegeven?’
‘Ik druk hierop, Master Florensz, opdat gij dit verbod van Zijne Doorluchtigheid beter zult opvolgen, dan dat hetwelk u ontzeide tot Utrecht te komen.’
‘Het is zoo Sir; ik kwam diens ondanks te Utrecht, maar ik had daarvoor redenen die... Zijne Doorluchtigheid ongetwijfeld zou goedkeuren.’
‘Men kent uwe behendigheid in 't overreden van Zijne Excellentie,’ antwoordde Bingham scherp, ‘doch wat mij aangaat, ik heb u over wat anders te spreken.’
‘Zoo komt het mij ook voor, Sir! want ik ben nieuwsgierig te hooren waarom mij deze wederrechtelijke bejegening is aangedaan.’
‘Waarom noemt gij uwe gevangenneming wederrechtelijk?’
‘De wijze waarop die heeft plaats gehad, was tegen alle forme van recht. Geene beschuldiging, geen verhoor, geene erkende autoriteit in wier naam zij geschied is; het was eene oplichting op de publieke straat, door een troep ruwe gewapenden, nadat men mij in den strik had gelokt. Indien de wettelijke overheid zoo iets tegen mij bevolen had, zou het op andere wijze zijn uitgevoerd.’
‘Uwe Welwaarde heeft zeer juist geoordeeld; hier heeft eene noodlottige vergissing plaats gehad,’ zei Junius, nu vooruittredende en Sir Richard wenkende dat hij zwijgen zou.
‘Eene vergissing! die ik mij begin te verklaren, nu ik Mijnheer Junius voor mij zie, den éénige met wien ik sinds mijne aan-
{==333==} {>>pagina-aanduiding<<}
komst op het Duitsche Huis gemeenschap heb gehad,’ hernam Gideon, dezen sterk in de oogen ziende.
‘Ik kan u verzekeren, Heer Doctor...’ hervatte Junius wat ontzet.
‘Dat dit op een ander gemunt was, een anderen Gideon Florensz, een anderen aalmoezenier van Zijne Lordschap wellicht?’ viel Gideon in. ‘Eilieve Meester Junius, verschoon mij van uwe uitvluchten; ik ben niet bestand tegen ruw geweld, maar zoo grove listen zijn nog wel te doorzien... En omdat ik zoo iets vermoedde, is het dat ik mij aan u wende met mijn beklag, Sir Richard. Gij zijt een streng krijgsman, maar een eerlijk man, zoo ik mij niet bedriege, en gij zult deze dingen onderzoeken en straffen...’
En daar Sir Richard niet antwoordde, maar met zijne klare, scherpe oogen Gideon strak in 't gezicht keek, de lippen sterk opeengedrukt, als bezon hij zich op een antwoord, meende Junius dat hem het woord was gelaten en dat Bingham zwijgend zijn wenk opvolgde.
‘Uwe Welwaarde moet dat nu ook zoo hoog niet nemen; hier te Utrecht gebeurde hetzelfde wat u overkomen is aan hoogst aanzienlijke personaadjes.’
‘Zooveel te meer recht en reden is er om daartegen te waken, opdat niet opnieuw anderen overkome wat mij is geschied. Als zulke abuizen getolereerd worden in eene stad, waar de gezuiverde religie is heerschende en Mylords gezag wordt erkend... welken smaad en verachting moet dat dan niet brengen over den naam van beiden... wat dunkt u Sir Richard?’
‘Dat gij, my Reverend, wat al te groot gelijk hebt tegenover twee menschen als Master Junius en ik, in wier macht gij u bevindt in dezen oogenblik, en dat zoo iets zeer gevaarlijk is voor u...’ hernam deze, altijd zijn koel en scherp oog op Gideon gericht houdende.
‘Ik vrees u te verstaan Sir; het zou mij werkelijk leed doen, zoo ik mij al te zeer in Kapitein Bingham vergist had. Maar zij moge treffen waar zij treft; ik neme noch mijne beschuldiging terug, noch mijn eisch!’ zei Doctor Florensz, die zijne eigenaardige onverschrokkenheid wedervond tegenover de boosheid van anderen.
‘Gij vergist u niet, Heer Doctor; ik zie gij zijt een scherpzinnig

{==334==} {>>pagina-aanduiding<<}
man en een man van couragie ook; de kracht zit u zoomin als mij in de lijfsgestalte, maar hier;’ hij wees op zijn voorhoofd, ‘ik kan met u spreken. De éénige die zich hier vergist heeft, is Master Junius, die niet begrijpt dat een eerlijk edelman haten kan zonder een schurk te zijn. Doctor, hetgeen tegen u gepleegd is, werd uitgevonden door hem, en uitgevoerd door anderen, die gij 't niet ten kwade moet duiden, omdat zij meenden wel te doen; maar het is eigenlijk mijne daad, eene daad daaraf ik de verantwoordelijkheid op mij heb genomen; zoo zijn die anderen hier niets, en 't is mij, mij alleen dien gij verklaren moet bij Zijne Excellentie, en tegen wien gij uw eisch moet laten gelden; en wees gerust, gij zult ruime voldoening hebben; de Graaf zal deze gelegenheid niet laten voorbijgaan om een man te vernederen, die hem diensten heeft bewezen, maar die hem onverdragelijk is.’
‘Sir Richard Bingham heeft niet alzoo gehandeld zonder oorzaak; mag ik vragen, waarom dit tegen mij is gepleegd,’ zei Gideon, zonder op al het overige te antwoorden.
‘Ik was voornemens het u te zeggen: Omdat gij de man zijt die de cause van Zijne Excellentie meer schade toebrengt, dan vele vijanden samen; omdat gij hierheen komende, de ruste van deze stad waart bedreigende, daarvoor mij de zorge was aanbevolen; omdat uwe tegenwoordigheid alhier genoeg was om allerlei oude veeten en smeulende misverstanden te doen ontvlammen, en wichtige belangen te compromitteeren.’
‘Ik heb nooit geweten, dat ik zoo schadelijk was, en zoo gevaarlijk voor de cause van den Gouverneur-Generaal,’ zeide Gideon met eene mengeling van weemoed en bitterheid.
‘Het kan wel zijn, dat gij het zelf niet weet; maar toch het is zoo! of zijt gij het niet, die door uw kwaden invloed Mylords verstandigste voornemens hebt gecontramineerd...? Zijt gij het niet, door wien Zijne Excellentie telkens belemmerd wordt als hij doortasten wil met zijn gezag in zaken van regeeringe?’
‘Als onvoorzichtiglijk geweld plegen door u met doortasten in de zaken der regeeringe wordt verward, Sir - ja - dan - heb ik een en andermaal Zijne Doorluchtigheid voor de gevaren van zulke handelwijze de oogen geopend, doch op andere wijze heb ik mij nimmer ietwes aangematigd buiten mijn ambt...’
‘Uw ambt, uw ambt, dat is juist het ergste; dat geeft u het

{==335==} {>>pagina-aanduiding<<}
recht om allerlei gemoedsbezwaren uit te vinden, om de zotte verzinsels van uwe collega's tot wetten te maken; of ontkent gij, dat die ongepaste maatregel met de soldaten, dien de Graaf heeft toegestemd, door u is aangedrongen?’
‘Ik zou dien aangedrongen hebben in 't belang der zedelijkheid, Sir; ik ontken het niet; maar ik ben er niet toe in de occasie geweest, sinds de Graaf dat heeft geaccordeerd uit zich zelven aan Dominus van den Corput, op den eigen dag van mijne verwijdering uit Dordrecht.’
‘Op zulke manier. dat we nu eene halve compagnie vrouwvolk met ons voeren, en dat in een tijd waarin er nauwelijks brood is voor de manschap!’ zei Sir Richard.
‘Dat is treurig, Sir; maar indien hier eene onvoorzichtigheid is gepleegd, is zij toch niet mijne schuld.’
‘Is het dan ook niet uwe schuld, dat de spie van Meester Barneveld ontvlucht is?’ riep Sir Richard met ergernis.
‘Ik wist niets van die ontvluchting, Kapitein, maar ik althans heb hem den kerker niet opengezet.’
‘Neen, maar toen gij laatst te Dordrecht waart met den Graaf, en ik voorstelde, den onnutten kostganger voor goed den mond te stoppen, hebt gij u daartegen verzet, en de Graaf heeft u gehoord, met dat gevolg, dat de ellendeling ontvlucht is nu ik weg ben, zooals de jonge Berck ontvlucht is, terwijl Pescarengis in den Haag was! meent gij dat dergelijke uitkomsten de zaak van Zijne Excellentie in de hand werken...?’
‘God geve, dat zij die althans niet moge schaden... maar toch, de menschelijkheid vorderde...’
‘Juist, in naam van allerlei hoogklinkende gevoelens bederft gij voor Zijne Lordschap de wereldsche zaken, tot den prijs van zeer onzekere winsten in de eeuwigheid!... Ik nu dit wetende, en vernemende dat gij hier waart aangekomen, zeker met gelijke bedoelingen, vond noodig u onschadelijk te maken, opdat gij u niet bij Zijne Excellentie zoudt voegen. Mijn vaste voornemen was, den Gaaf te gelegener tijd kennis te geven van dit gebeurde. De Graaf heeft mij voorkomen; aan mij zelf geeft hij den last naar u om te zien, voor uwe veiligheid te waken... Ik heb gehoorzaamd. Nu is 't uwe beurt om tegen mij te handelen; ga mij aanklagen, gij hebt er reden toe; Leycester zal u hooren, wees er zeker af, en niemand daar ginds zal voor mij spreken, want

{==336==} {>>pagina-aanduiding<<}
zij haten mij allen, omdat ik geen hoveling ben. De Graaf zal mij casseeren, en naar Engeland terugzenden, met recommandaties zooals aan Sir John Norrits is geschied; maar weet gij, wat gij dan daarmede zult gedaan hebben?’
‘Ik geloof, dat ik mij dan zou gewroken hebben, naar uwe wijze van zien...’
‘Juist, maar tevens Zijne Excellentie opnieuw eene dier noodlottige diensten bewezen, als hij er u reeds meerderen dankt... Hem verplichten zich te berooven van een dienaar, die maar één belang kent, zijn belang, en die beter dan ieder ander Kapitein, zijn bandeloos krijgsvolk in band weet te houden. En nu ga heen, en doe hierin wat gij oorbaar zult achten.’
‘Gij schijnt te begrijpen, dat ik Zijner Excellentie's ware belangen toch niet zóó vijandig ben als gij voorwendt, Sir,’ sprak Gideon fier; ‘zoo ik uwe bedoeling wel versta, zal dit mij moeten weerhouden mijn recht te volgen...’
‘Het is slechts een uitstel dat ik van u vrage, Sir!’ zeide Sir Richard, toestemmend buigende: ‘een uitstel tot de Nederlandsche zaken geschikt zijn of worden opgegeven; want, eenmaal in Engeland terug, zal de Graaf zich herinneren, dat ik het geweest ben die den moed heb gehad, hem in een zijner affecties te kwetsen, en zoo iets vergeeft Leycester niet!’
‘Verschoon de opmerking, Sir! maar hoe is het dal gij, deze dingen alzòò goed wetende, niet voorzichtiger zijt geweest?’
‘Als mijn verstand overtuigd is van de noodwendigheid eener zaak, reken ik niet met mijn persoonlijk belang, maar doe wat ik moet, volge wat wil!’
‘Ik zie wel, Sir,’ zeide Gideon met een glimlach vol zachte waardigheid, ‘zoo zal het noodig zijn, dat ik bij mijne voorstelling van het gebeurde uw aandeel daarin ganschelijk verzwijge, of liever, slechts dat gedeelte gedenke, waarin gij zoo sprekend bewijs hebt gegeven uwer getrouwe nakoming van Mylords bevelen... Mijnheer Junius heeft ons eene zeer gelukkige greep aan de hand gedaan; men kan alles toeschrijven aan de vergissing van eenige ruwe burger-hoplieden en schutters...’
‘Op die wijze gaat Uwe Welwaarde alle schuld op mij werpen!’ riep Junius. ‘Ik bezweer u bij uwe erkende Christelijke gevoelens, doe dat niet! Ik ben Zijne Excellentie ook nuttig... in vele opzichten.’

{==337==} {>>pagina-aanduiding<<}

‘Mijnheer Junius!’ viel Gideon in, hem even aanziende, ‘als ik met den Graaf spreek, heb ik wel op wat anders te denken dan op aanklachten tegen u; mij dacht, dàt moest gij sinds lang hebben begrepen.’
En dit antwoord bewijst ons, dat Doctor Gideon kennis droeg van meerdere intrigen en listen door den jongen Secretaris tegen hem gesmeed. Hij wendde zich snel van hem af, en weer tot Sir Richard, die de hand aan het voorhoofd bracht, als iemand die zijne denkbeelden tracht te verhelderen, terwijl hij zeide: ‘My Reverend, houd mij ten goede, ik heb uwe meening niet wel begrepen...’
‘Ik dacht toch mij duidelijk te hebben uitgedrukt, Sir. Ik heb u in dit korte onderhoud zóóveel hooren spreken van haat en wrake en bitterheid, dat het mij voorkomt het moest u goed zijn, zoo daar iemand was aan wien gij met eenigszins andere gevoelens kondt denken, en van wien gij de overtuiging hadt dat hij althans uwer niet herdacht dan met belangstelling en hoogachting. Daartoe meende ik kon de verzekering strekken, die ik u hier in volkomene oprechtheid geve, dat er niets van dit alles door mij zal onthouden noch den Graaf aangediend worden... dan in zooverre het zijn zal tot uwe eere: uwe haastige tusschenkomst te mijnen behoeve? Verstaat gij mij nu?’
‘Ja, Heer Doctor,’ antwoordde Sir Richard stroef, ‘ik versta u wel, maar... als gij krijgsman waart, zou ik u satisfactie gepresenteerd hebben met den degen, en ik zou u dankbaar zijn geweest, zoo gij die schikking hadt aangenomen; maar dit hier is mij... al te onnatuurlijk.’
‘Sir Richard, zijt gij Christen?’
‘Ja, Sir?’ antwoordde Bingham, verwonderd opziende, ‘maar ik ben van de Anglikaansche kerk.’
‘Dat is geene verhindering!’
‘Maar ik zeg dat om u te doen begrijpen, dat ik niet als de Graaf den tijd noch het geduld zal hebben uwe stichtelijke redenen aan te hooren...’
‘Ik zal u daarmee niet vermoeien; ik wilde u alleen zeggen; dat ik tot deze onnatuurlijke dingen bekwaam wordt gemaakt omdat ik Christen ben! En nu Sir, vertrouw op mijn woord en stel mij in staat tot eene spoedige afreis.’
Sir Richard antwoordde alleen met het vertrek te verlaten; eenige oogenblikken daarna keerde hij terug.

{==338==} {>>pagina-aanduiding<<}

‘De reis gaat immers naar Leiden, my Reverend?’ vroeg hij met zekeren nadruk.
‘God gave dat ik er reeds ware!’ antwoordde Gideon met eene angstige verzuchting.
‘Uw geleide wacht, en uw paard wordt gezadeld, mijn eigen rijpaard, Sir! een beest dat vijf mijlen aflegt in een uur, en dat gij met een zijden draad besturen kunt.’
‘Veel dank voor die zorge, Sir; maar verschoon mij van het geleide; dat heb ik niet noodig.’
‘Gij hebt het noodig, geloof daarin mij; ik ben voor uwe veiligheid aansprakelijk!’
En ziende dat Junius willens scheen het vertrek te verlaten, riep Sir Richard hem gebiedend toe: ‘Blijf hier, Master Secretaris, 't is aan mij om den Doctor uitgeleide te doen.’
Zonderling! deze Bingham had met geen enkel woord Gideon gedankt voor zijne edelmoedigheid; maar toch, toen hij afscheid nam, drukte hij hem de hand en zeide:
‘Sir! gij zijt een wondre man... ik geloof op mijne eer, dat gij er mij toe gebracht hebt aan u te denken zooals gij dat verlangt!’
Eenige uren na de afreis van Doctor Florensz trad de Burgemeester Prouninck binnen bij Sir Richard.
‘Hopman,’ sprak hij gejaagd, ‘zeg mij in Gods naam, of het waarheid is dat gij Doctor Gideon Florensz hebt opgeëischt en dat hij in uwe handen is.’
‘In mijne handen, neen, Achtbare Heer; hij is in volkomene vrijheid naar Leiden vertrokken!’
‘Hopman! Hopman! dat hadt gij nooit moeten toestaan,’ zei Prouninck met zichtbare ontsteltenis.
‘En waarom niet, Sir? de Graaf heeft het voorgeschreven; ziehier het schrijven van Zijne Excellentie,’ en Sir Richard toonde den brief van Leycester.
‘Een dergelijk heb ik ook ontvangen, en bemoeide mij dus om den jongen welwaarde uit te vinden, die naar 't vermoeden van den Graaf zich in Utrecht ophield en wien hier uit oorzaak van vroegere vijandschappen zwarigheid bedreigde... Het blijkt dat die hem alreede getroffen had...’
‘Dat is nu voorbij, Heer Burgemeester,’ sprak Bingham een weinig verlegen... ‘hij is uitgeholpen en vrij.’

{==339==} {>>pagina-aanduiding<<}

‘Om erger tegen te gaan! Weet gij niet wat er voorvalt te Leiden?’
‘Wie zou mij van dààr berichten zenden...?’
‘Gij hebt gelijk! Ik ontving ze van mijn schoonzoon, die met die zaken te doen heeft. Gij weet toch iets van zekere onderneming, die de burgers voor hadden ten behoeve van de goede cause?’
‘Zoo iets...’
‘Door een onverklaarbaar uitstel verschoven zijnde, is de onderneming gefailleerd of... ontdekt,... ik weet niet recht,... en de hoofden er van zijn gevat, Pescarengis en de jonge de Maulde zitten op den hals gevangen; de overigen zijn ontslipt; sommigen hunner zijn hier!’
‘Pescarengis gevangen! Dat's waarachtig jammer... maar wees gerust! Zijne Excellentie zal nimmer toelaten...’
‘Ik geloof niet, dat de Graaf hierin iets zal vermogen; de Magistraat van Leiden is in vollen opstand tegen den Gouverneur-Generaal; alle diens vrienden worden er bedreigd en mistrouwd...’
‘God beware den armen jongen Doctor!’
‘Zou die niet meer te waarschuwen zijn?’
‘Onmogelijk, voordat hij er binnen is...’
‘En dan moet het te laat wezen.’
‘Maar ik heb hem een sterk geleide medegegeven...’
‘Zij laten daar geen Engelsch soldaat ter poorte in. Hohenlo is er binnengetrokken, en de Graaf Mourinck, met veel krijgsvolk.’
‘En wij kunnen toch de stad niet met geweld gaan innemen zonder nadere bevelen...!’
‘Hm! men weet van Leiden, dat het een beleg kan doorstaan!’
‘Hoe kon de Graaf er op aandringen, dat zijn gunsteling derwaarts zou trekken!’
‘Dat schrijven is uit Naarden gedagteekend, toen er vermoedelijk nog niets was voorgevallen, althans niet bekend kon zijn aan Zijne Doorluchtigheid. In dezen tijd, in dit seizoen, hebben brievenboden met groote zwarigheden te worstelen; vandaar deze vertraging!’
‘Met oorlof gezegd, het was zeer onvoorzichtig van u Doctor Florensz in aller ijl de stad uit te zenden.’

{==340==} {>>pagina-aanduiding<<}

‘Hij verlangde het; en daarbij, ik vreesde, dat zijne tegenwoordigheid alhier aanleiding kon geven tot zwarigheden.’
‘Wacht ze nu van zijne absentie, en geene geringe. Weet ge, wat er hier te zijner oorzake wordt gepraemediteerd?’
‘Gij brengt mij in de uiterste onrust, achtbare Heer!’
‘Vooreerst is er overeenkomst gesloten tusschen eenigen uit de burgerij en een troep ruiters van Nieuwenaar, om Doctor Gideon Florensz ontzet te brengen en uit den Plompentoren te verlossen met geweld.’
Sir Richard maakte eene beweging van schrik en ergernis. ‘Dat zij het wagen! ik zal ze afwachten met mijne soldaten.’
‘Dat is niet noodig! De burger-hoplieden en schutters hebben het voornemen opgevat om de mars- en kooplieden, aan wie 't opzicht over deze kleine sterkte toekomt, duchtig te steunen tegen dien aanval en bij hun privilegie te handhaven...’
‘Zooveel te erger! dan hebben we burgeroorlog in 't midden van de stad!’
‘Zoo is het, maar.., gij weet nog niet alles. Andere gilden, op de mars- en kooplieden naijverig, nemen het pretext van zekere kerkelijke uitspraak, daarbij Doctor Gideon is verklaard suspect van onzuiverheid in de leer; en willen hem alzoo aan vriend en vijand ontrukken, om hem te stellen in handen van het consistorie! Stel gij u daar eens tusschen met uwe soldaten, Sir Richard! dan hebben wij nog daar te boven twist om 't kerkelijke recht, die het land gaat doorklinken! want eenige oude ledematen der voormalige Duifhuiskerke, die in alles wat naar verzet tegen het consistorie riekt, hun lust vinden, roepen nu al dat zij den Doctor in volle vrijheid willen zien, en weer op den stoel wenschen hier te Utrecht; weet gij daarin te rechten met uw degen?’
‘Mij dunkt, het vonnis is al gewezen!’ sprak Sir Richard, ‘maar speelt er dan de duivel onder, dat al die menschen weten van de komst eens mans, die hier zonder eenigen trein of omslag in alle stilte is aangekomen, en terstond daarna werd ingekerkerd!’
‘De sprake gaat, dat er eene vrouw rondloopt, die het voorgevallene met den Doctor weet en overal uitbazuint!’
Bingham fronsde de wenkbrauwen. ‘Damned! eene vrouw, misschien wel eene soldatenvrouw!’
‘Of zoo iets! dat is wel uit te vinden... maar van latere zorge.’

{==341==} {>>pagina-aanduiding<<}

‘Gij hebt gelijk... Hoe kon het toch wezen, dat die jonge man, die, naar 't mij toeschijnt, gansch geen vriend is van woeling en geweld, de oorzaak wordt van zooveel rumoers en partijschap?’
‘Och, da's heel verklaarbaar. De partijen hebben een pretext noodig; misnoegde edelen, malkontente Staatsgezinden, gekrenkte burgers, naijverige kerkelijken... dat alles grijpt gretiglijk dit kostbare voorwendsel aan... dat zij rekbaar genoeg achten voor ieders bijzondere intentiën...’
‘Zoo dunkt me, dat wij ze nu zegevierend kunnen tegentreden. Het voorwendsel is hun ontnomen, en buiten ieders bereik!’
‘Nu zal men roepen, dat de Doctor is opgelicht, dat hij is omgebracht, en wij missen het bewijs om dat te wederleggen; daarom was het noodig, dat hij hier ware gebleven om voor zich zelven te spreken, en voor ons te getuigen.’
‘Laat diesaangaande eene vormelijke afkondiging doen van de puye van het Raadhuis.’
‘Dat valt licht, maar ik kan niemand het geloove geven!’
‘Laten hunne kerkdienaren het voort zeggen; die geven ze toch geloof.’
‘De kerkdienaren, Modet uitgezonderd, zijn allen zeer geraakt over de bejegening hun collega aangedaan! Zij zijn voornemens op heden eene deputatie te zenden aan Sir Richard Bingham, om hun collega in vrijheid te stellen, en de plegers van het feit te straffen; prent het die dan in, dat hij vrij en weg is.’
‘Ik zal ze in 's Hemels naam afwachten,’ riep Sir Richard mismoedig, ‘en ik zal nog, als Mylord zelf, ten laatste genoodzaakt zijn met deze menschen te transigeeren.’
‘Dank er den Hemel voor, als zij er zich toe vinden laten!’ zei Prouninck glimlachend; want, innerlijk ontevreden over de handelwijze van Sir Richard, verlustigde hij zich met zijne verlegenheid. Vandaar ook, dat zijne voorstelling wat sterk gekleurd was, maar valsch was zij niet.
De vrouw echter, die Sir Richard verdacht eene soldatenvrouw te zijn, was niemand anders dan Katharina Rose, die men zich herinnert dat naar Utrecht was gezonden om Gideon op te zoeken. In haar eenvoud had zij den rechten weg genomen, en was bij den eersten kerkdienaar den besten gegaan, om naar zijn collega te vernemen; toevallig was het Wernerus Helmichius, die haar natuurlijk niets wist te zeggen, maar bewijzen gaf van deel-
{==342==} {>>pagina-aanduiding<<}
neming en belangstelling. Intusschen had de moedige Sluische een harer oude krijgsmakkers herkend in een der Engelsche soldaten onder de bevelen van Sir Richard; juist een der schildwachten, die Gideon hadden zien gaan en komen, en die door Junius was gebruikt om zich te verzekeren dat zijne intrige de verlangde uitkomst had gehad.
Deze deelde haar uit oude bekendschap mede: ‘dat er wat achter stak, want dat men den Doctor ergens gevangen hield; maar hij wilde tot geen prijs de zegsman hieraf zijn, want de Heer Junius had met den schrikkelijken toorn van Sir Richard gedreigd, als men spreken durfde van 't gebeurde, of ook slechts den naam des Doctors noemen, zoolang de Graaf in Utrecht of omstreken was. Nu was de Graaf sinds lang weg, en hij durfde het haar influisteren; want hij had deernis met den jongen Doctor, die onder de Engelsche soldaten te Sluis zeer geacht was.’ Meer had de trouwe Sluische niet noodig; zij noemde niemand; maar zij rustte niet, voordat zij allen, waarmee zij bekendschap had aangeknoopt, had opgewekt om het hunne te doen tot verlossing van den jongen leeraar. Na al hetgeen er bezegd is omtrent den staat der gemoederen, begrijpt men dat zij hierin kon slagen... tot haar ongeluk! want, toen Sir Richard Bingham met Burgemeester Prouninck en den geduchten Schout Trillo zich vereenigden om de rust der stad te handhaven, en de verschillende partijen het nuttelooze en gevaarlijke hunner ongeroepene tusschenkomst hadden ingezien, gebeurde het, dat men zich over de teleurstelling wilde wreken en dat men de Vlaamsche amazone aanwees als degene, die de goede borgeren tegen elkander had aangestookt, en in de weer gebracht om een loos alarm; waarom de Schout te rade werd zich van die vrouw te verzekeren, en haar naar de stadsgevangenis te leiden.
Zoo werd de arme Katharina het slachtoffer van hare ijverige trouwe aan haar meester en der kwade raadslagen en booze bedenkingen van anderen.

    
XVIII. Voortgang der Leidsche zaak.

Ondanks al het mededoogen, dat de jonge Baron de Maulde opwekte, werd zijne rechtszaak zoowel als die zijner medegevan-
{==343==} {>>pagina-aanduiding<<}
genen met groote gestrengheid en ongemeene haast doorgezet. Zooals was te voorzien, speelde hij daarbij geene schitterende rol; hij bezat juist die vereeniging van eigenschappen en hoedanigheden, die hem in dagen van voorspoed tot den beminnelijksten en gelukkigst gestemden mensch maakten voor zich zelven en anderen, maar tegelijk die jammerlijke zwakheid van karakter, dat gebrek aan krachtige beginselen, die hem in tegenspoed, vooral onder dezen vorm, tot eene buigende bieze zouden maken, waaraan alle innerlijke kracht om zich op te houden en op te richten te eenenmale zou ontbreken.
Onder het loszinnig afwijzen van den ernst des levens, onder het najagen van de bonte begeerlijkheden der ijdelheid, was zijne zedelijkheid sinds lang geschokt en ondermijnd; ook was de strijd, dien hij eens had aangevangen tegen ongeoorloofden hartstocht, in eene volkomene nederlaag geëindigd; en van toen aan koos hij zijn weg niet meer, maar liet zich voortslepen door iederen krachtigen arm die hem vatte, en door iederen overweldigenden indruk, die hem aangreep.
Geterrifiëerd door den eersten indruk van een rechterlijk verhoor, waarbij scherprechter en pijnbank figureerden als dreigende spookgestalten, bekende hij zich schuldig, maar verleid, en gaf zich over aan de genade of ongenade zijner rechters.
Radelooze onhandigheid! Bewijs, hoe een zwakke het hoofd verliest, bij 't bezwijken van het hart! Hoe! hij bekende zich schuldig aan 't geen men hem ten laste legde en niets daarvan was tot eenige uitvoering gekomen; en zoo het ware uitgevoerd, zou het alleen zijn geweest op een schriftelijk bevel van het Opperste Krijgshoofd, wien hij niet zonder schending van zijn krijgsmansplicht gehoorzaamheid had kunnen weigeren! Hij ontzag zich niet alles te bekennen, wat er tusschen hem en anderen was voorgevallen, nog voordat eenige dwang hem daartoe had geperst, terwijl er geene bewijzen tegen hem konden getuigen, en waar hij het recht had zich op zijn eed aan den Gouverneur-Generaal te beroepen, waar hij niet noodig had deze vierschaar als zijne wettige rechtbank aan te nemen. Hij schaamde zich niet te bekennen, dat hij zijn waren plicht had begrepen, en zich had laten verleiden tot het tegendeel van dien, door het aanzien en de meerdere ervarenheid van een ander!
Hoe! een edelman, een kapitein, wien eene kompagnie was

{==344==} {>>pagina-aanduiding<<}
toevertrouwd, liet zich door schrik en verslagenheid tot zulke zelfverwerping vervoeren, dat hij erkende een hoogverrader, een meineedige te zijn, omdat ander overwicht hem had beheerscht, terwijl hij zich had kunnen oprichten, vasthoudende aan het beginsel: ‘dat hij had willen handelen naar plicht en eed,’ al ware ook dat die wijze van zien voor eene dwaling kon worden gehouden! Arme, zwakke de Maulde, gij vergenoegt u met medelijden op te wekken, waar gij achting hadt behooren af te dwingen en verschooning te vragen, waar gij u met onschendbaarheid hadt kunnen veiligen.
Zijne bekentenissen intusschen waren het meerderdeel der rechters hoogst welkom. Zij getuigden vooreerst van zijne erkenning van hun twijfelachtig recht; zij vergemakkelijkten het proces, terwijl zij den loop daarvan versnelden; zij verschoonden te zijnen opzichte van een dwang, dien zij, uit consideratie van zijne geboorte en stand, niet dan op het uiterste zouden gebruikt hebben; en bovenal, zij wierpen eene vlek te meer op de duistere en gehate gestalte, die meer dan eenig ander dit geding bemoeielijkte, die zij boven alle anderen wenschten te treffen - op Cosmo Pescarengis. De vierentwintigjarige Hollandsche edelman was verleid en de doortrapte vreemdeling was de verleider! De vreemdeling, dien men kende als Leycesters gunstgenoot, dien men nu aanwees als den vertrouwde van al diens plannen en voornemens, op wien reeds lang te voren hun aandacht en haat was gevestigd geweest, die ook niet had geschroomd zich daaraan bloot te stellen, en die nu in hunne macht was! Ja, hij was in hunne macht; dat ondervond hij, maar toch, hij had zich tegenover zijne rechters op zulk eene hoogte geplaatst, dat hij eigenlijk boven hun bereik stond, en hij wist zich op dat standpunt te handhaven met die eigenaardige onwrikbaarheid van wil en taaie onhandelbaarheid, die het Christelijk geduld van een Gideon bijkans kon uitputten... Men begrijpt dus, welken indruk zij teweegbracht op hen, die tot zijne rechters waren aangesteld. Voor hem dan ook geene verschooning, geen deernis, hem zou men breken... alleen men moest hem eerst hebben gebogen; en hij plaatste zich voor hen in de houding van een dien men niet eens zou kunnen aantasten.
Hij wilde zijne rechters niet voor rechters aannemen; hij ontkende noch bekende hetgeen men tegen hem aanvoerde; hij bleef

{==345==} {>>pagina-aanduiding<<}
volharden bij zijne vroegere verklaring, dat hij den Magistraat van Leiden niet subject was, en bij zijn beroep op den Gouverneur-Generaal, - en hij bracht met deze verklaring rechters, gedelegeerden en adviseurs dus in de engte, dat er eene expresse commissie moest benoemd worden voor de Staten van Holland om den Magistraat te assisteeren bij zijne examinatie, en te autoriseeren, om examinatie rigoureuse tegen hem te gebruiken, dat wil zeggen hem door de scherpe ondervraginge van de pijnbank die concessiën en bekentenissen af te persen, die men op geene andere wijze aan zijne onverzettelijkheid had kunnen ontwringen.
Maar waar bleef dan de man, om wiens wille Cosmo deze dingen had te lijden en op wien hij zich had beroepen? Waar bleef de Graaf van Leycester, dat wij niets van zijne tusschenkomst hebben gehoord? Waar bleef hij, terwijl dit rechtsgeding met zooveel vastheid en snelheid werd doorgezet?
Aan de tusschenkomst van den Gouverneur-Generaal had het niet ontbroken; alleen er was parti pris die te miskennen, te ontduiken, publiekelijk te ignoreeren en te doen wat men goedvond, zonder daarvan notitie te nemen.
Nauwelijks had Leycester de eerste nog onbestemde berichten gekregen, omtrent de scherpere gevangenschap van Cosmo en de inhechtenisneming van Volmaer, of hij zond den Raadsheer Kiligrew, die zich bij hem bevond, naar den Haag, om ze den Staatsraad mede te deelen, met de bijvoeging, dat hij vernomen had ‘qu'ils sont d'intention de procéder outre vigoureusement et en hâte, de quoi Son Excellence se trouvant fort ébahi et triste a enchargé le dit Conseiller kiligrew d'en faire remontrance, et déclarer que l'intention de sa dite Excellence est, que Messieurs du Conseil s'enquiètent et s'informent bien près de l'occasion dudît emprisonnement, et les circonstances du fait.’ De Graaf had daarvoor zijne redenen; hij was niet zeker, dat Cosmo's gevangenschap werkelijk tot aanleiding had het ontdekte of mislukte voornemen tegen den Leidschen Magistraat, waarvan hij kennis droeg. De Staten van Holland en de Hollandsche kooplieden hadden particuliere grieven tegen Pescarengis: In Zeeland was hij belast geweest met de handhaving van Leycester's navigatieakte, (door den eersten wederroepen, voor de laatsten eene onverzettelijke hindernis); en men wist dat hij het was geweest, die een of meer Hollandsche schepen, die daartegen zondigden, het uitzeilen had belet! Het

{==346==} {>>pagina-aanduiding<<}
was bekend geworden, dat hij Engelsch krijgsvolk uit Gouda had ontboden, om naar West-Friesland op te rukken, ten dienste en bijstand van den Kolonel Sonoy; men legde hem te last, dat hij daartoe patenten had uitgegeven op zijn eigen naam; men scheen niet te weten, of niet te willen gelooven, dat de Graaf zelf hem dit recht had verleend, en dat hij gehandeld had overeenkomstig diens bevelen; de Staatsraad over dit punt ondervraagd, had in de absentie van Leycester, in dien zin geantwoord; de Staten van Holland hadden daarop de patenten onwettig verklaard, den doortocht der troepen belet, en de compagnieën gecasseerd! En Leycester, later de zaak vernemende, had Pescarengis vermaand hierin te berusten! Zeker om in die oogenblikken, in afwachting van de gebeurtenissen te Amsterdam en te Leiden, en de veranderingen die zij zouden teweegbrengen, door geene ondergeschikte quaestiën den gang van zijne uitgestrekte plannen te storen. - Maar de Staten van Holland berustten niet. Op den 1sten October deden zij een bevel van inhechtenisneming tegen Cosmo uitgaan, als falsaris, en zonden het naar drie verschillende steden, zeker in onwetendheid van zijn verblijf, - eene beschuldiging, die natuurlijk vervallen moest, zoo ras de Graaf voor de echtheid zijner machtiging aan Cosmo ware uitgekomen; men ziet dus, dat Leycester goede redenen had voor een scherp onderzoek naar de oorzaak der gevangenstelling, eer hij toetrad te zijner hulpe. Hij gebruikte zelfs de omzichtigheid den Staatsraad een project te doen toekomen van 't geen hij wilde dat er aan den Leidschen Magistraat zou geschreven worden.
De Staatsraad besloot onverwijld den Pensionaris van Leiden (Paulus Buis) die in den Haag was, bij zich te ontbieden en de verlangde ophelderingen te vragen; deze maakte er zich af met die mengeling van slimheid en losheid hem eigen, zeggende ‘dat er een der Leidsche Burgemeesters naar de Staten van Holland was gezonden in die zaak, maar dat hij er niets van gehoord had, dan alleen dat er eenige lieden in hechtenis waren genomen, zonder de reden daarvan te kennen; dat er een oud-schepen, Andries Schot, gebruikt werd om de burgers van Leiden verklaringen af te vragen zooals men dat te Amsterdam, Rotterdam en Delft had gedaan, maar dat er gansch geene sprake was van de Hoogheid en den naam van Hare Majesteit, of het gezag van Zijne Excellentie te kwetsen, en dat hij (Buis) niet twij-
{==347==} {>>pagina-aanduiding<<}
felde of de Magistraat zou hier niet handelen dan met recht en reden.’
Dat scheen meer geruststellend dan het was. Ook berustte de Staatsraad daarin niet. Men schreef aan de regeering van Leiden zooals de Graaf had aangegeven, en voegde er de waarschuwing bij, om in dezen voorzichtigheid te gebruiken, den Staatsraad volledige inlichtingen te geven, en intusschen in geenerlei overhaasting te handelen tegenover den gevangene.
Hoe de stad Leiden die waarschuwing van den Staatsraad opvolgde, is gebleken uit de maatregelen die zij nam in vereeniging met de Staten van Holland, en uit hetgeen wij reeds verhaald hebben van de kracht en den spoed waarmede zij het rechtsgeding doordreef. Toch verloor zij niet alle vormen der eerbiedenis uit het oog. Den 17den October liet zij door den Pensionaris een brief overhandigen aan den Staatsraad, behelzende een verslag van het gebeurde; de raad besloot dien brief aan den Gouverneur-Generaal te zenden, doch de regeering van Leiden zond reeds uit eigene beweging een bode naar Hoorn, waar Leycester zich toen ophield, met eene officiëele kennisgeving, vermoedelijk van gelijken inhoud, waarop de Gouverneur-Generaal onmiddellijk antwoordde met een formeel bevel tot opschorting (surséance) der rechtzaak en verbod (exhibitie) om daarin verder te gaan; en daar hem ontwijfelbaar het opperbeleid in alle zaken van Justitie en Politie was opgedragen, bond dit veto hen de handen, en hadden zij geene vrijheid meer om daarin voort te gaan.
Ook begonnen eenige leden van de gewone vierschaar te wankelen, en zich te ontrusten over de gevolgen van 't geen zij hadden aangevangen. Sommige der gedelegeerden beseften mede het hachelijke van 't geen hun was opgedragen door te zetten; en onder die wisseling zond men een hunner Mr. Pieter van der Meer, naar de Staten van Holland om te rapporteeren hetgeen er was passeerende. Dit was ongeveer de stand van het proces, toen Doctor Gideon Florensz te Leiden aankwam. Reeds terstond bij het inrijden der poort had hij de ervaring gemaakt dat er in de stad iets bijzonders omging. Aan het Engelsche geleide, waarvan hij zich gedurende den tocht niet had kunnen ontslaan, werd de intrede binnen de stad ontzegd, en hij zelf uit aanmerking van dit ongewoon gevolg met een langwijlig onderzoek gekweld, eer men hem vrij zijns weegs liet gaan. Maar de goede Doctor

{==348==} {>>pagina-aanduiding<<}
zou wel andere redenen hebben tot verwondering. Het huis van Professor Donellus was gesloten en onbewoond. Het huis van Cosmo Pescarengis lag onder sequester, en toen hij er zich aanmeldde, werd hij door den officiëelen bewaarder vergast op een breed en omslachtig verhaal van alles wat er te Leiden was voorgevallen, opgevat zooals zulk een man dat moest inzien.
Hij vernam alzoo, dat Cosmo Pescarengis als de hoofdleider van een groot en gruwelijk verraad tegen de stad en regeering op den hals gevangen zat, en dat men binnen korte dagen het einde van zijn proces te gemoet zag, waarvan de uitkomst naar het oordeel van den Deurwaarder niet twijfelachtig was, zijnde de Heeren Staten neffens de Heeren van Leiden over zijn project uiterst verstoord en in hunne eere gelaeseerd.
Arme Gideon! was hem deze treurige nieuwsmare dus lang gespaard gebleven, om nu op eenmaal in hare volle verschrikkelijkheid, onder den grofsten vorm hem op het harte te vallen! Maar toch, de grofheid van de voorstelling had ook hare goede zijde: van den eersten indruk bekomen, vond hij daarin eene overdrijving, die zijne ontzetting temperde; hetgeen niet belette dat hij al zijne zielskracht noodig had, en al de versterking van een vurig innerlijk gebed om niet inéén te zinken van smart en ijzing, bij het licht dat er voor hem opging; want hij gevoelde, dat hij sterk moest zijn ter wille van Cosmo, en dat, zou er door hem eenige hulp, raad of troost worden toegebracht, dit alleen zijn zou onder voorwaarde dat hij zich niet liet neerslaan noch afmatten in vruchtelooze droefheid.
Gideon wist dat hij moest handelen, en hij bedwong de kloppingen van zijn hart, overwon de lichamelijke aandoenlijkheid, die hem eene wijle had overweldigd, en besteedde het verdere van dien dag in vergeefsche pogingen om tot zekere leden van de regeering door te dringen, met wie hij bekend en bevriend was. De Heer van der Does, de Heer van Almonde, de Secretaris van Hout, niemand was te spreken, niemand te bereiken. Hij vervoegde zich bij den Schout, meester Foy van Broekhoven, met de bede om tot Cosmo Pescarengis te worden toegelaten, doch werd afgewezen met zóóveel kortheid en hardheid, dat de vreeze hem beving, of men zijn beklagenswaardigen vriend niet slechts aan den lijve, maar ook aan de ziele wilde straffen, daar men hem zelfs geestelijken raad en troost scheen te willen ont-
{==349==} {>>pagina-aanduiding<<}
houden. Na deze laatste bittere afwijzing was het hem door overstelpende zielesmart en lijfsvermoeienis onmogelijk geworden verder te gaan; gedwongen een nachtverblijf te zoeken, had hij den volgenden ochtend in zijne herberg eene ontmoeting, die hem zóó welkom was, dat hij haar ‘eene leidinge van Gods Voorzienigheid’ noemde. Hij trof er samen met den Raadsheer Kiligrew, die hem mededeelde dat hij in last had hem in Leiden op te zoeken, dat hij echter gewanhoopt had hem uit te vinden, daar de familie Leoninus naar Dordrecht vertrokken was, en de Kanselier meende dat hij in Zeeland moest zijn! De Graaf had groote bekommering betoond over 't geen er te Utrecht met hem was voorgevallen ‘en wilde daarvan volkomenlijk ingelicht zijn.’ Gideon maakte zich van die ondervraging af, zoo snel en zoo omzichtig als mogelijk was, zeggende dat hij Zijne Doorluchtigheid daaraf mondeling hoopte te onderrichten, en wilde toen weten of Kiligrew's verblijf te Leiden ook betrekking had tot de belangrijke Leidsche rechtszaak.
‘Dat is het voornaamste doel van mijne komst!’
‘Dat wachtte ik van Zijne Doorluchtigheid, dat zij tusschenbeide zou treden uit eigene beweging,’ sprak Gideon verlicht.
‘Be sure, de Graaf heeft daartoe geene aansporing noodig gehad, hoewel Doctor Saravia en eenige Leidsche burgers zijne intercessie hebben gevraagd... maar ik begin te vreezen dat die tusschenkomst niet van genoegzame bate zal zijn, en dat ik de regeering hier zal vinden in zeer ongunstige disposities voor mijne zending... of wat dunkt u?’
En hij deelde hem mede op welke wijze de Staatsraad reeds was tusschenbeide gekomen en met hoe weinig vrucht. Hoe een vernieuwd en nog meer dringend schrijven van Leycester aan den Raad dezen genoopt had nogmaals den Magistraat aan te dienen: ‘dat Zijne Excellentie hoogelijk bevreemd is en zeer ten kwade neemt, dat die van Leiden de zaak van Kolonel Pescarengis aan zich houden en voortzetten; dreigende ‘que, s'ils n'envoient le dit Cosmo vers lui, qu'il s'en prendra à tous les bourgeois de Leyde:’ en dat, daar er reeds herhaaldelijk aan hen is geschreven omtrent gezegden Cosmo, Zijne Excellentie nu weder schrijft en wel zeer dringend, dat ze niet nalaten dezen tot Zijne Excellentie over te zenden om groote zwarigheden te verhoeden.
Dit schrijven van den Raad van State was nu der regeering

{==350==} {>>pagina-aanduiding<<}
overgeleverd, en Kiligrew had last de effecte daaraf te wachten eer hij zijne commissie van Leycester's wege volbracht; ‘maar,’ voegde hij er bij, ‘ik heb zóó slechten dunk van die uitkomst, dat ik, om alle vertraging te voorkomen, reeds een onderhoud heb aangevraagd bij den Magistraat, die daartoe eene commissie heeft benoemd, waarmede ik mij heden op het raadhuis moet samentreffen. Ik zal dan eerst vernemen wat men antwoordt op het schrijven van den Staatsraad, en bij weigering...’
Gideon was zeer neerslachtig geworden onder het aanhooren van deze voorstelling, die, hoe strak en droog, ongelukkig al te officieel was om aan hare waarheid te kunnen twijfelen.
De namelooze vermetelheid van een stadsbestuur, om zich zoo hardnekkig te verzetten tegen den dringenden eisch van den Algemeenen Landvoogd en van het hoogste regeeringslichaam, scheen hem echter zóó onnatuurlijk, dat hij uitriep:
‘Maar eene weigering, Mijnheer Kiligrew, is nu toch wel niet denkelijk; hoe zou eene enkele stad zich zoo stoutelijk durven verzetten tegen de hooge regeering.’
‘Het is niet meer eene particuliere stad, Doctor, de Staten van Holland hebben zich deze zaak aangetrokken, en als de hunne geëigend; ziedaar wat u deze stoutheid verklaart: het is hier weer de oude worsteling, de bijzondere provincie tegen den Landvoogd en de Generaliteit! Ook is hier niet de gewone vierschaar van Schout en Schepenen gespannen, maar zijn aan deze toegevoegd: gedelegeerden, adviseurs en gecommitteerden uit de Staten, wier voornaamste raddraaiers hiertoe in functie zijn gesteld... Ook hoor ik zeggen, dat de ordinaire rechters en sommigen uit de regeering wel anders zouden handelen, maar zich als gedrukt en overheerd voelen, door den invloed en het overwicht, dat deze bijzitters op hen uitoefenen... ook schudt de Kanselier van Gelderland, die gemeenlijk de Hollanders voorspreekt, over dezen ganschen rechtshandel het hoofd, zeggende: “dat er niet dan eene forme van Justitie wordt gebruikt, en dat het eene ongehoorde zake is, dat twee broeders zitting en stem hebben in eene zelfde cause...”’
‘Twee broeders, wie zijn het?’
‘Niemand anders dan de Advocaat van Holland en Mr. Elias van Oldenbarneveld, de Pensionaris van Rotterdam, die hem als aan de hand gaat! Gij begrijpt, my Reverend, welke soort van wederstand ons hier wacht...’

{==351==} {>>pagina-aanduiding<<}

‘Gij hebt gelijk, Sir; maar, met hoeveel aanmatiging en onrekkelijkheid die ook gedreven mag worden, deze Heeren zijn toch geenszins zulke dolzinnige doordrijvers, of ze zullen wel acht nemen op de mogelijke gevolgen van hunne handelingen...’
‘Ik zorge, dat men hun die met den vinger zou kunnen aanwijzen zonder bate... Nog kortelings heb ik aan de Algemeene Staten, onder ons gezegd, een weinig bij maniere van dreiging, de waarschijnlijke terugroeping van Zijne Excellentie aangediend, opdat zij nu eenmaal eene eindelijke resolutie zouden nemen op het punt van den vrede; doch tot mijn leedwezen heb ik opgemerkt, dat het eerste lid van mijne mededeeling geenszins den indruk heeft gemaakt, die daaraf met reden was te wachten... Nu zou 't wel kunnen zijn, dat men hier in de onderstelling verkeerde, dat de Graaf op zijn vertrek staat, zich diets maakt, dat eene krenking meer of minder of hier niet zooveel zal afdoen, en dat Zijne Excellentie den Kolonel Pescarengis zal opgeven als zij volhouden.’
‘De Graaf mag Cosmo Pescarengis niet opgeven,’ riep Gideon met vuur; ‘dat kan Zijne Lordschap niet doen, zonder zijne conscientie grootelijks te bezwaren. Ik heb goeden grond om te gelooven, Sir! dat Mylord geweten heeft van het beraamde...’
‘Aan wie zegt gij het?’ hernam Kiligrew met een zucht. ‘En de Graaf zal hem ook niet opgeven, daarvan getuigt mijne commissie, die inhoudt in zijn naam te verklaren, dat Zijne Excellentie het voornemen der burgers en inwoners van Leiden heeft gekend en aangemoedigd, en dat de Kolonel Pescarengis zijne bevelen had.’
‘De Heer zegene den Graaf voor dit waardig en billijk besluit, om voor zijne daden en zijne dienaren uit te komen!’ riep Gideon verheugd.
‘Maar het zal alleen op het uiterste zijn; gij begrijpt dat; niet waar, my Reverend?’
‘Zekerlijk! dit moet den Graaf veel kosten, maar toch, nu heb ik de gewisheid, dat die arme menschen gered zullen zijn, en Pescarengis voor zijne trouw en volharding geene schande en ellende zal inoogsten.’
‘God geve het, Heer Doctor, maar... ik voor mij ben daar nog niet zeker van...’
‘Dit moet zeker zijn!’ hernam Gideon; ‘men kan immers niet

{==352==} {>>pagina-aanduiding<<}
meer met een schijn van recht straffen, een krijgsman, die gehandeld heeft ingevolge de bevelen van zijn Overhoofd, en allerminst als dat Overhoofd is, het Eminente Hoofd van den Staat...’
‘Dat is wel zoo, Sir! Als Zijne Excellentie de zaak op zich neemt, dan krijgt zij een gansch ander aanzien en dan kan men rechtens het proces niet langer voortzetten tegen de anderen; maar, daar men den Graaf toch niet voor eene rechtbank kan trekken wegens iets wat zij noemen crimen laesae majestatis tegen hunne stad, zoo zou het hun kunnen invallen hunne wrake te nemen op de personen zijner vrienden en dienaren, die nu eenmaal in hun geweld zijn.’
‘Neen, neen, Mijnheer Kiligrew!’ riep Gideon met afschrik en onrust, zóó handelt geene Hollandsche Vierschaar.’
‘Alas! my Reverend, zoo ééne is deze samengesteld om niet anders te handelen dan naar den wil en den geest van Mr. Johan van Oldenbarneveld, en wat deze durft onderstaan om Zijne Excellentie te contrariëeren en affligeeren... dat is dunkt mij overbekend.’
Gideon had eene wijle nagedacht, en sprak nu: ‘maar dan heb ik wel goeden moed, dat mijne tusschenspraak van nut zou kunnen zijn...; alleen... er is een groot bezwaar, dat niet zoo spoedig zal zijn weg te ruimen, als noodig is... De Graaf heeft mijn woord, dat ik geenerlei gemeenschap zal oefenen met Mr. ‘Johan van Oldenbarneveld, zoolang ik tot zijn persoon in bebetrekking sta! Hoe worde ik in dit particulier geval van die belofte ontheven?’
‘Mogelijk door dit schrijven van Zijne Lordschap,’ zei Kiligrew, hem een brief overreikende, ‘want de Graaf stelde er veel belang in, dat het u schielijk zou toekomen.’
Gideon had reeds geopend en gelezen; hij drukte den brief aan zijn hart. ‘Wees gedankt, mijn nobele Lord!’ riep hij, ‘de Heer zal zekerlijk met u zijn bij deze goede intentiën,’ en zijne oogen waren vochtig, toen hij die opheffende tot Kiligrew zeide: ‘Het is zooals gij vermoedt. Zijne Excellentie geeft mij instructies en inlichtingen voor het mogelijke geval, dat Pescarengis op geene andere wijze zou te redden zijn... dan door mijne intercessie bij den Heer Barneveld...’
‘Maar bega in 's Hemels naam geene overijling!’ sprak Kiligrew

{==353==} {>>pagina-aanduiding<<}
wat onrustig over Gideons zichtbare voldoening. ‘Hoe duister zich de zaak ook laat inzien, wij hebben nog van niets zekerheid, en 't is altijd beter dat de autoriteit van Zijne Excellentie hier zegeviert...’
‘Wees gerust Sir; alleen bij geheele miskenning van diens gezag, zal ik gebruikmaken van de vergunning Zijner Lordschap en de middelen mij bekend. Ik zal de laatste zijn om de waardigheid van den Gouverneur-Generaal te compromitteeren, daaraan ik wete zooveel te hangen!’
Hierbij bleef het; Kiligrew maakte zich gereed om naar het raadhuis te gaan, en Gideon zou zijne terugkomst afwachten, eer hij uitging; hij kon ook wel wachten, want hij had toch nog maar één bezoek te brengen, waarvan hij zich eenig goeds beloofde.
Omstreeks twaalf ure in den voormiddag van dienzelfden 24sten October bevond de Heer Wijndrik Rueel zich in zijn schrijfvertrek, in gezelschap van Jonkheer Willem Van Zuylen van Nyevelt, Drossaard van Muiden, lid der ridderschap en der Staten van Holland, den Heer Elias van Oldenbarneveld, Pensionaris van Rotterdam, en Mr. Pieter van der Meer, Pensionaris van Delft, alle drie gecommitteerden vanwege de Staten, in het merkwaardig proces ter zake der Leidsche samenspanning. Het onderhoud was zeer levendig, en het bleek dat er geene volkomene eenheid van gevoelens heerschte. Rueel althans sprak met meer vuur, dan in den gewonen conversatietoon werd gebruikt, en de donkere gloed, die zijn voorhoofd kleurde, getuigde van drift of verontwaardiging, toen hij sprak:
‘Neen, mijne Heeren, gij zult mij niet overhalen. Mijne consciëntie verbiedt mij in dezen de Heeren Staten te wille te zijn. Ik kan geen ander advies geven, en ik laat mij niet door uwe bijredenen verlokken om de zaak te zien zooals men die wil beschouwd hebben, maar neme die zooals zij is; en dan bevinde ik, dat hier geene kwestie kan zijn van de doodstraf; hier is geene halsmisdaad. Gijlieden zijt rechtsgeleerden zoowel als ik, en gij moet het mij instemmen.’
‘Gij weet wel, dat het hier van wat anders de vraag is, dan naar uwe of onze opiniën als rechtsgeleerden,’ gaf Barneveld ten antwoord. ‘In tijden als deze, waarin alles zóó hachelijk staat, dient het beginsel van muiterij gesmoord te worden, en zulks kan niet geschieden dan door de uiterste rigueur te gebruiken.

{==354==} {>>pagina-aanduiding<<}

‘Ik begrijp zeer wel, Heer neef, dat redenen van Staat zekere mesures noodzakelijk maken; maar... ik zeg, dat ik geene termen vinde om ze rechtens te wettigen! Of acht gijlieden waarlijk een recht te hebben met zoo zware poene voornemens te straffen, die niet zijn tenuitvoergelegd, en waarvan zij, die het hadden opgevat, vrijwillig hebben afgezien?’
‘Hm! vrijwillig! de omstandigheden schijnen er hen toe gedwongen te hebben; en hoewel Volmaer staande houdt, dat de gansche zaak was afgesteld, weten wij toch ook langs andere zijde, dat hij en Christiaan van de Wouwere het eens waren om den aanslag door te zetten ter nadere komste van... gij weet wel wien ik bedoel.’
‘Juist, hij die niet in 't proces mag genoemd worden, ofschoon ieder der beschuldigden zich op dezen beroepen heeft, en blijft beroepen...’
‘Wat wilt gij dan? de eerbiedenis vordert immers die verschooning,’ zei van Zuylen lachend.
‘De eerbiedenis mag vorderen wat zij wil! maar dit is mangel van eerlijkheid en onpartijdigheid, die nimmer behoorde plaats te vinden tusschen menschen en menschen, maar allerminst van rechters tegenover beschuldigden! En zeg mij toch, welk doodwaardig feit zal men dan eigenlijk tegen hen voortbrengen in de sententiën...?’
‘Wel... den beraamden aanslag om...’ Barneveld zweeg en zag van Zuylen aan.
‘Die tot pretext had de stad Engelsch te maken!’ voegde van Zuylen er triomfantelijk bij.
‘En als onbevooroordeelden u vragen zullen wat men daaronder te verstaan hebbe?’
‘Dat verstaat ieder, die Hollandsch kent.’
‘Ieder Patriot, die met ons in één geest is,’ voegde van Zuylen er bij.
‘Slechts zal niemand in de Vereenigde Gewesten, noch in Engeland aan die schuld gelooven. Denkt daarop, mijne Heeren, en ook daarop, dat geen der beschuldigden er toe is te brengen geweest dat te bekennen. Zij wilden in deze stad eene orde van zaken daarstellen, zooals die te Dordrecht is heerschende, en de Pensionaris van Dordrecht ondervraagd zijnde op dit punt, zal zekerlijk antwoorden, dat in zijne stad de autoriteit van den

{==355==} {>>pagina-aanduiding<<}
Gouverneur-Generaal wordt erkend en gehandhaafd, maar niet dat zij... Engelsch is, evenzoo te Utrecht.’
‘Te Utrecht!’ riep de Drossaard met toorn. ‘Juist zoo is het; die vermetelen wilden hier te Leiden denzelfden staat van zaken invoeren als te Utrecht, waar niets heerscht dan wanordre, getuige de gevangenneming van mijn zoon, dien ze bijkans even schielijk hebben losgelaten als gegrepen.’
‘Dank dit de tusschenkomst van den Graaf van Leycester,’ zeide Rueel ernstig, ‘die den Schout Trillo bestraft heeft.’
‘Hoe is 't nu, Wijndrik!’ sprak Elias van Barneveld, ‘wordt ge Engelschgezind?’
‘Ik prijze wat ik prijselijk achte, Heer neef! en wilde Jonkheer van Zuylen herinneren, dat deze handelwijze van den Graaf hem minder recht geeft dan iemand, om tegens onze gevangenen, die deszelfs vrienden zijn, de alleruiterste strengheid te oefenen...’
‘Ziehier den rechter in voorspraak verkeerd...,’ zeide van Zuylen gemelijk.
‘In eene extraordinaire procedure als deze kunnen geene advocaten noch procureurs geaccordeerd worden,’ was de uitspraak van Mr. Pieter van der Meer.
‘En u, neef, zou het minder voegen dan iemand om hier in dat ambt te dienen; wat zou de wereld zeggen, als men vernam, dat gij u zoo vieriglijk hadt ingespannen om den gewezen pretendent uwer zuster bij te staan!’
‘Men zou zeggen, neef! dat de menschelijkheid en 't gevoel van recht sterker bij mij hadden gesproken, dat de onwil over eene diepe krenking, en dat kan mij bij geen weldenkend Hollander schande doen; wat dunkt Jonkheer van Zuylen?’
‘Ik zeg, Mijnheer Rueel, dat ik geen slechter hart heb dan een ander, en dat ik deernis heb met den jongen de Maulde zooals iedereen; ik heb met den Baron Mansard, zijn vader, het verbond der Edelen geteekend, en ik zie den armen jonker te dezen dage niet voor mij, zonder er aan te denken...; maar als ik dan overweeg, dat hij, de zoon van zulken vader, hij, edelman en krijgsman, de handen heeft samengelegd met vreemdelingen en avonturiers om de wapenen, die hij voerde tot voorstand des lands, te gebruiken tegens de rust en den welstand eener stad, die hij geroepen was te veiligen..., dan kan ik niet anders dan instemmen met hen, die de hoofdstraf tegen hem eischen!’

{==356==} {>>pagina-aanduiding<<}

‘Ik zie de noodwendigheid niet in, dat het vonnis aan hem zou moeten voltrokken worden,’ zei van der Meer; ‘daar zijn een legio menschen van allerlei rang en invloed, die reeds nu voor hem intercedeeren, en hij heeft zich aan de genade zijner rechters betrouwd!’
‘Oft' de zoon der edelen zou kunnen leven als eene begenadigd misdadiger!’ zei van Zuylen.
‘Deze hier zou dat leven aannemen, onderstelle ik,’ zei Rueel, ‘en daarbij, hij is vierentwintig jaar! hoe langen tijd kan hij naar menschen berekening niet voor zich hebben om die vlek uit te wisschen!’
‘De schande kleeft aan voor eeuwig en blijft drukken op een gansch geslacht,’ zei van Zuylen, ‘en de zwakheid van zijne houding in dezen pijnt mij... en vertoornt mij meer dan ik zeggen kan!’
‘Voor lang kende ik hem zoo,’ sprak Wijndrik somber. ‘Maar zeg mij, neef Barneveld! is dat ook uwe meening, dat de vonnissen uitgesproken zijnde, niet behoeven te worden voltrokken?’
‘Misschien... wie weet! Er zou iets op moeten gevonden worden voor de Maulde...!’
‘Voor hem alleen?’
‘Maar dat zou de grootste onbillijkheid zijn. De Maulde is inderdaad de schuldigste van allen! de gemoedelijke Volmaer is gansch te goeder trouwe en meende in vollen ernst dus te moeten handelen; men heeft hem misleid en teleurgesteld, maar de Maulde heeft bekend te weten, dàt het kwaad was wat men beraamde, en heeft zich daartoe laten verleiden.’
‘Nu ja, maar die bekentenis dàt het kwaad was, mag men ook wel in de schale leggen, terwijl de obstinaatheid van den gemoedelijken Volmaer, om zich martelaar te stellen der religie en van... zekere wettigheid, ieder onzer verbittert en ergert.’
‘Dat's geen reden om hem zwaarder te oordeelen.’
‘Men heeft, dunkt mij, recht om een vreemdeling, een Vlaming, die hier bescherming was genietende, en die, de behoorlijke discretie verzakende, zich ongeroepen ging moeien in regeeringszaken, op het allerstrengst te straffen. Ingezeten dezer stad zijnde, heeft hij van schromelijken ondank en ontrouw blijk gegeven door zijn geïntentioneerden opstand tegen den Magistraat.’
‘Meen niet, dat ik hem onschuldig houde,’ zei Rueel ernstig,

{==357==} {>>pagina-aanduiding<<}
‘maar ik zeg, het is eene schuld, die men niet zwaarder moet nemen dan zij is; als men dan hier intentiën straft, dient men de goede bedoelingen allerminst voorbij te zien. Ik ben overtuigd, dat hij meende wèl te doen...’
‘Hij is omgeleid door de Kerkelijken... zooals de Maulde door Pescarengis,’ zei van der Meer.
‘Die vermetele verleider mag wel voor allen boeten,’ sprak Barneveld met een wrevelen blik.
‘En toch,’ zei van Zuylen, ‘is er iets in zijne houding, dat mijne belangstelling wekt. 't Is wel spijtig, dat die man, zijnde wat hij is, verkozen heeft het anker der gehoorzaamheid aan deze zijde af te hakken, om op de wenken van de tegenpartij te passen; nu moeten we, 't koste wat het ook koste, die kracht breken, die wij niet buigen kunnen.’
‘Breekt maar niet te veel, Mijne heeren! ik betwijfel of ge hier met de stukken zult kunnen betalen!’ riep op luiden, spottenden toon een man, die nu binnentrad, terwijl hij in 't ronde groette.
‘Wat brengt de Pensionaris?’ vroeg Rueel half tevreden, half onrustig.
‘Spreek, Mijnheer Buis! wij zijn hier allen nieuwsgierig om te weten, wat er is voorgevallen.’
‘Dat heb ik u te kennen gegeven, toen ik binnenkwam.’
‘We zijn hier niet op een vroolijk festijn om raadsels op te geven,’ uitte van Zuylen knorrig.
‘Nu dan, droog weg! De Graaf van Leycester heeft zooeven dien Pescarengis onschendbaar gemaakt, dien Jonkheer van Zuylen willens scheen te... breken... daarom waarschuwde ik.’
‘Mr. Paulus Buis verlustigt zich altijd met grollen.’
‘'t Is geen gekscheren; 't is volle ernst; gij weet, ik behoorde tot de commissie, door den Magistraat benoemd om den raadsheer Kiligrew te woord te staan...’
‘Daarom verlangden wij van u te hooren, wat er is omgegaan.’
‘Zoo luistert: Kiligrew is aangevangen met eene majestueuse opeisching van den Kolonel Pescarengis in naam van Leycester; men zou den Kolonel tot hem overzenden in alle diligentie, omdat de Graaf zelf van deze aangelegenheid wilde oordeelen.’
‘Niet kwaad uitgevonden; de ééne medeplichtige den andere vonnissend!’ riep van Zuylen bitter en heftig.

{==358==} {>>pagina-aanduiding<<}

‘Sus, sus!’ sprak Barneveld, ‘alles wat op dit punt door ons is onderkend, moet onopgemerkt blijven...’
‘Dat zal men u wel onmogelijk maken! De Graaf beveelt verders dat men met de anderen niet avanceeren zal voordat hij zelf de zaak onderzocht zal hebben.’
‘Gij ziet,’ sprak van der Meer, Rueel aanstootende, ‘dat er haast is met de conclusie...’
‘Integendeel!’ viel Buis in, ‘de Heer Kiligrew is verder voor den dag gekomen met eene vaderlijke vermaning van den Staatsraad (onder ons gezegd, men proeft den Kanselier in dit opstel) om toch den Graaf genoegen te geven, en om het groot en billijk mecontentement van Zijne Excellentie niet verder op te wekken, maar neer te leggen door hem welgevallig te zijn en om toe te zien op den droeven staat dezer landen, en de zonderlinge inconveniënten, die er na volgen kunnen, zoo men Zijne Excellentie te eenenmale kwam te vertoornen...’
‘Daar kan van komen, dat de Graaf uitvoert wat hij reeds den 11den October door dienzelfden Kiligrew aan de Generale Staten heeft laten aandienen: zijn terugkeer naar Engeland...’ zei van der Meer bedenkelijk.
‘Welnu, dat is nog zoo heel erg niet!’ viel van Zuylen in. ‘Ik voor mij vinde dat de Beer van Leycesters wapen wel al lang genoeg heeft gedrukt op de borst van Hollands Leeuw...’
‘Alle beeldspraak ter zijde, Heer van Zuylen, het verlies van den Engelschen onderstand is geene lichte zake voor ons...’ riep van der Meer.
‘Wat hebben wij aan een onderstand, die zooveel kost en zoo weinig baat!’ hernam de Drossaard. ‘Wij hebben nu een vijand midden in 't land, die onze steden met overrompeling dreigt, en door verraad wil bemeesteren, en als hij ze heeft... wie zegt ons dan nog waartoe het zijn zou... Een kostelijk bondgenoot die gekomen is om ons in den oorlog te helpen, en die ons een onveiligen vrede wil opdringen... ik vrage ulieden, is het verlies van diens hulpe niet veeleer zekere winste...?’
‘Zoo komt het mij ook voor; laat Mylord Leycester aftrekken, wij zullen ons daarom niet dood treuren,’ zei Paulus Buis.
‘Bij de toenemende disordren zie ik mede geen heil in dit blijven, merkte Rueel aan. ‘Maar het verlies van het Engelsche bond-
{==359==} {>>pagina-aanduiding<<}
genootschap, dat er na volgen kan, komt mij toch al te wichtig voor om er zoo los over te denken.’
‘Mijn broeder stelt dat we de vriendschap der Koningin behouden kunnen ook zonder het jok te dragen dat Leycester ons wil opleggen; hij acht waarschijnlijk, dat de tegenpartij van den Graaf in Engeland onze bondgenoot zal worden bij de Koningin en Mylord Burgley heeft grooten invloed...’
‘Eer wij deze kansen berekenen, zou ik willen weten wat er op dit alles geantwoord is,’ sprak Rueel.
‘Eenvoudig dat wij rapport zouden doen van een en ander, het beslissen stond immers niet aan ons!’
‘'t Is wàar ook! vooral daar de Advocaat van Holland mede in de commissie was,’ zei van Zuylen, Elias Barneveld lachend aanziende.
‘Mijn broeder is immers slechts de mond der Heeren Staten en heeft geen meerede.’
‘Geene meerede... maar! voor- en naspraak; wat hij beslist heeft is gewezen... en als die mond zwijgt, heeft immers niemand onzer iets meer te zeggen,’ sprak van der Meer half ernstig, half spottend.
‘Bleef het daarbij, Pensionaris?’ vroeg Barneveld droogjes.
‘Uw Heer broeder liet zich eenige woorden ontvallen over de ongepastheid der bemoeiing van zekere autoriteiten in een particulieren rechtshandel, van de onafhankelijkheid der Hollandsche gerechtshoven, die men moest handhaven tegen alle onwillekeurige inmenging en influenties; vertoonde hoe de Provinciën particulier van oudsher het recht hadden gehad om in hunne bijzondere zaken te voorzien en hoe zelfs de Steden ieder voor zich gelijke vrijheid hadden genoten, en daarbij moesten gehandhaafd worden; daarop mij aan eene zijde trekkende, fluisterde hij mij in, dat het nu buigen of bersten moest... En wij weten allen wat dat beteekent in zijn mond!’
‘Dat beteekent dat het gezag van den Graaf zich eerder te barsten zal stooten op dezen klip dan dat Holland het hoofd zal buigen!’ sprak van Zuylen met schitterende oogen. ‘Leve de Advocaat, de trouwe en waardige voorspraak van Holland!’
‘Neem den dank van zijn broeder, Jonkheer van Zuylen!’ zei Elias, ‘doch eilieve, laat de Pensionaris voortgaan.’
‘Nu dan,’ hervatte Buis. ‘De Heer Kiligrew scheen wat ge-
{==360==} {>>pagina-aanduiding<<}
krenkt door dat spreken van den Advocaat en was teleurgesteld dat men hem op staanden voet geen uitsluitsel wilde geven; want hij verklaarde dat men omzichtig moest zijn Zijne Excellentie in dezen niet in zijne autoriteit te krenken en het behoorlijk respect te bewijzen, daar 't zou kunnen gebeuren, dat de Graaf inderhaast uit West-Friesland terugkomende, zich met zijn absoluut geweld tegen het voortzetten van den rechtshandel zou verzetten, en dat Zijne Excellentie reeds gedreigd had zich op alle burgers van Leiden te wreken over de weerbarstigheid van den Magistraat.’
‘Dat wordt hachelijk!’ zei Rueel hoofdschuddend.
‘De Graaf neemt een gevaarlijken weg om zijne vrienden bij te staan...’ sprak Elias Barneveld, ‘de Heeren Staten hebben geene gewoonte om voor dwang en dreiging terug te gaan.’
‘Ter contrarie,’ stemde de Drossaard bij, ‘men moet nu vooruit; iedere tred achterwaarts zou van aarzeling getuigen; wij laten ons niet intimideeren...’
‘Wij... neen!’ merkte van der Meer aan, ‘maar, de Magistraat... wat zegt de Pensionaris er toe?’
‘Onze regeering zal noodig hebben krachtiglijk gesteund te worden door de autoriteit der Staten, eer zij nu hierin verder kan gaan,’ antwoordde Buis.
‘Aan steun en sterking zal het haar niet gebreken,’ hernam van Zuylen, ‘maar hoe kan 't zijn dat zij zwarigheid zou maken? Op dit geval is immers voorzien door de resolutie der Staten van 21 dezer, waarin der regeering van Leiden niet slechts wordt toegestaan, maar zelfs ‘geordonneerd op 't allerspoedigste te procedeeren, niet enkel tot kennisse en examinatie van deze zake, maar ook tot exemplare en rigoureuse straffe van 't zelve, niettegenstaande eenige bevelen oft' schrijvens van Zijne Excellentie, den Raad van State of iemand anders, ook eenige appellatie of protestatie, en waarbij beloofd wordt “voor vast en van waarde te houden hetgeen daarin bij haar luiden zal gedaan worden;” mij dunkt, Pensionaris, uw Magistraat kan geen meerder ruimte noch krachtiger waarborg verlangen.’
‘Dat is zoo! Wij zijn volkomen geguarandeerd voor alle navolgende opjecties van der Staten zijde... doch... daarmede nog juist niet tegen hetgeen de Gouverneur-Generaal zou kunnen doen...’
‘Niet eens binnen Leiden komen met meer gevolg dan hon-
{==361==} {>>pagina-aanduiding<<}
derd vijftig man! Ziedaar wat hij kan!’ spotte van Zuylen, ‘ten ware hij als Simson de poorten op zijn rug kon nemen.’
‘Ik spreek ernstig, en in mijn ambt, Mijnheer de Drossaard,’ antwoordde Buis. ‘Meester Pieter van der Meer wordt instantelijk verzocht nogmaals rapport te doen aan de Staten van deze zwarigheden.’
‘Ik zou toch morgen naar Haarlem reizen en ik beloof u, Pensionaris, ik zal aandringen op snelle resolutiën; want ik bemerk, men moet zich haasten, wil men niet overvallen worden!’
‘De Advocaat scheen van uw gevoelen, Meester Pieter; want hij heeft onze regeering aangezocht zich nog heden te verklaren op het antwoord aan den Raadsheer Kiligrew te geven, en was willens Heeren gedelegeerden en gecommitteerden na den noen samen te roepen om onzen Magistraat te dienen van advies...’
Paulus Buis zweeg; er trad een huisknecht binnen, die fluisterend eenige woorden tot zijn meester richtte.
‘Verschoont mij, mijne Heeren, sprak Rueel opstaande, ‘daar is iemand dien ik op dit uur bescheiden had; neemt voor eenige oogenblikken mijne absentie voor lief;’ en na de hoffelijke inwilliging der Heeren verliet hij het vertrek.


XIX. Hooge inzet om sobere winst.

De Heeren vervolgden intusschen hun onderhoud. -
‘Ik meen op te merken,’ zei de Pensionaris van Leiden, ‘dat deze tusschenkomst van schadelijke werking zal zijn voor de beschuldigden...’
‘Ik ben van gevoelen dat ze geen van allen veel meer te verliezen hebben,’ gaf van Zuylen ten antwoord.
‘Uitgezonderd Jonker de Maulde, te wiens faveure het meerendeel der rechters gestemd was,’ zei van der Meer.
‘Als vanzelf spreekt!’ riep Paulus Buis. ‘Alle vrouwen intercedeeren voor hem; het regent rekwesten en supplicaties bij den Magistraat, bij Graaf Mourinck, en bij ieder die men onderstelt invloed te hebben: van de Prinses de Chimay af, die, zoo men zegt, zich presenteeren zal om twee voetvallen te doen, een voor onzen jongen Graaf Mourinck en een voor den Advocaat van

{==362==} {>>pagina-aanduiding<<}
Holland, tot op de waardin uit de Donderkloot toe, die aangeboden heeft alle soldaten van den Maarschalk Hohenlo vrij bier te tappen; zijn alle schoonen van de Geuniëerde Provinciën in de weer om dien Adonis te redden.’
‘Die hope mogen ze nu, dunkt me, wel opgeven; het zou den schijn hebben of men nu uit vreeze onderliet, wat het recht had gevorderd,’ sprak de Drossaard.
‘Ja, daar blijft den armen Baron nu niets anders over dan Jonkvrouw Utenhove te trouwen!’
‘Wat zotte inval is dat nu weer, Meester Paulus? Die op den hals gevangen zit zou aan trouwen denken!’
‘De inval, zoo hij zot is, ligt niet voor mijne rekening, maar 't geen ik zeg is waarheid. De oudste freule Utenhove, die zoo 't blijkt in de oud-Hollandsche costumen en usantiën gestudeerd heeft, is gekomen tot de kennis van een gebruik, daardoor een misdadiger van den dood mag verlost worden, als eene vrouwe of joffer hem voor de verzamelde burgers van den Magistraat van 't schavot oproept en tot man begeert. Zoo de inwilliging volgt, wordt de justitie opgeschort en zijn ze gehijlikte lieden.’
‘Dat is een bekend sprookje.’
‘'t Is meer, Jonkheer van Zuylen; 't is een oud gebruik, dat nog niet is afgeschaft,’ zei Barneveld.
‘Daarnaar heeft Joffer Utenhove zich wel geïnformeerd; want zij heeft het, zegt men, de Maulde laten voorslaan, die het echter heeft afgewezen.’
‘Hij had de Joffer een beter compliment kunnen maken tot dank, dan dit: “Liever de dood dan uw man!” is iets dat de courtoisie verbiedt eener Jonkvrouw te zeggen; en toch de Maulde moet iets gezegd hebben in dien geest.’
‘Godlof, de arme Baron had ten minste nog karakter genoeg om dat af te wijzen.’
‘Men moet erkennen, dat de verlokking niet sterk was... Jonkvrouw Utenhove is leelijk en spijtig; spitse neus en tanige tronie...’ terwijl Buis de beschrijving voltooide, werd de deur geopend, die Wijndrik Rueel bij zijn schielijk heengaan niet had gesloten, en Jonkvrouw Ada Rueel trad binnen; met een snellen en vasten stap ging zij toe op Paulus Buis, zonder eenige opmerking te geven aan een der anderen, zonder op of om te zien, bijna als eene slaapwandelaarster, die recht voor zich uitgaat,

{==363==} {>>pagina-aanduiding<<}
om op niets anders te achten, dan op het doel dat haar de ziele ingeeft.
Toch was zij in wakenden toestand, en in 't volle gebruik van alle haar zintuigen, gelijk van hare zielsvermogens; uit de klare kalme stem, waarmee zij Paulus Buis toesprak, werd het allen duidelijk.
‘Pensionaris van Leiden, is datgene wat gij zegt een stadspraatje, dat gij navertelt, of zuiverlijke waarheid die gij mededeelt?’
Buis was inderdaad ontzet van dit plotselinge toetreden en deze toespraak eener reine, ernstige Jonkvrouw, die hem altijd met een zeker opzet had gemijd; hij verschrikte zelf van 't geen zij uit zijn mond kon gehoord hebben, en hoe loszinnig en onaandoenlijk, het speet hem de onschuldig lijdende ruwelijk gegriefd te hebben.
‘Ik sprak waarheid, Joffer Ada,’ antwoordde hij in verwarring, ‘doch... verschoon mij, de intentie kon niet zijn om u... ik vermoedde niet dat dit spreken zou doorklinken tot u...’
‘Ik hoorde uwe stem en een naam... ik was begeerig meer te hooren; er gaat te dezer dage veel om in Leiden, dat men voor mij tracht te verheimelijken, doch, Goddank, ik weet toch alles.’
‘Of dat wel eene dankzegging waard is voor haar,’ fluisterde Barneveld van Zuylen in, die het hoofd schudde.
‘Zoo is dit waarheid!’ hervatte Ada, en haalde adem als eene die verlucht is.
‘Het is gebeurd zooals ik zeide, doch, de Baron heeft met ernst, ja met bitsheid dat verzoek afgewezen...’
‘Ik vrage of het waarheid is, dat er eene wet bestaat... die... eene vrouwe tot zulke daad gerechtigt,’ hernam Ada.
‘Eene wet! Joffer, eene wet! het behoort tot die oude costumen... privilegiën en usantiën... die niet zijn afgeschaft, maar ook zelden worden in aanspraak genomen.’
‘En zijn er ook exempelen, dat zoo iets van kracht is geweest tot redding?’
‘Ze zijn er, Jonkvrouw, ik mag 't niet ontkennen... maar 't is lange jaren geleden en... en...’
‘Jonkvrouw Ada Rueel zal zich toch wel geen gemaal kiezen dien zij moet afroepen van 't schavot!’ sprak van Zuylen onbedacht.
‘Wat vraagt gij daarnaar, Jonkheer van Zuylen! de schavotten,

{==364==} {>>pagina-aanduiding<<}
die partijzucht opricht, onteeren niet?’ hernam Ada, hem aanziende met zulken scherpen en vasten blik, als wel niemand uit hare helderblauwe oogen had gewacht; daarop zich keerende tot Elias Barneveld:
‘Neef Elias! In den naam onzer verwantschap zeg me dit eene: zou daar nòg hulpe zijn door 't geen oudtijds heeft gebaat...?’
Barneveld haalde verlegen de schouders op.
‘Lieve nicht Ada... ik vreeze, ik geloove...’
‘Ik wil zekerheid!’ sprak zij dringend... ‘moet ik op mijne knieën die zekerheid van u afsmeeken, zoo zie mij hier voor u, maar... antwoord... antwoord op uwer ziele zaligheid!’
‘Ik belove u, dat ik al wat in mijn vermogen is doen zal dat het niet daartoe komt; ziedaar alles wat ik beloven mag,’ hernam Elias Barneveld bewogen en zijne collega's aanziende met eenige aarzeling.
‘De Heer Barneveld belooft veel en... zeer weinig,’ merkte van Zuylen aan.
‘Ik verg geene beloften; ik vrage, of men het oud gebruik zal handhouden,’ sprak Ada met roerenden aandrang.
Barneveld, die geene groote zelfstandigheid had, en zich als staatsman volkomen afhankelijk wist van zijn broeder, zweeg onrustig en trachtte Ada op te richten.
‘Bij God ja; men zal!’ sprak Paulus Buis, naar Ada toetredende en hare hand vattende, ‘dat zwere ik Pensionaris van Leiden!’
‘Wees gedankt, Pensionaris, zoo wete ik genoeg!’ sprak Ada opstaande; ‘de Heere God zal u deze barmhartigheid vergelden;’ daarop verliet zij het vertrek, langzaam en vast, zooals zij gekomen was, zonder het oog te slaan op een van de anderen.
‘Zult gij ook houden wat gij daar toezegt, Mr. Paulus Buis?’ vroeg van Zuylen met ironie.
‘Daar ben ik, dunkt me, Pensionaris voor, Mijnheer de Drossaard!’
‘De arme Joffer! 't is hier wat mis met haar!’ sprak Barneveld, op zijn voorhoofd wijzende, ‘zegt niets hieraf aan Rueel... het mocht hem ontstemmen, ik weet hoe zijne zuster hem ter harte gaat!’
‘Sus dan! want ik hoor hem komen.’
Terwijl dit tooneel voorviel in zijn schrijfvertrek, ontving Wijndrik Rueel in de zijkamer den persoon, die hem daar wachtte,

{==365==} {>>pagina-aanduiding<<}
hoffelijk en zelfs met hartelijkheid, maar toch een weinig verstrooid en bekommerd.
‘Doctor Florensz,’ sprak hij, ‘verschoon de onwellevende inleiding, maar... ik moet u verzoeken wat kort te zijn...; toen ik u op dit uur bescheidde, kon ik niet weten dat ik bezoek zou krijgen... onmogelijk te verjagen... en waarvan ik slecht even ben ontsnapt.’
‘Het is reeds veel dát ik bij u ontvangen word,’ antwoordde Gideon met droeven weemoed. ‘Gij zijt de eerste, Mijnheer Rueel, van alle mijne bekenden tot Leiden, bij wien ik worde toegelaten, schoon ik meende hier eenige vrienden te hebben.’
‘Rueel zuchtte en haalde de schouders op. ‘Ik begrijp mij dat... men kent uwe betrekking... en... wij leven in zorgelijke tijden... iedereen is op zijne hoede en trekt zich terug... ik voor mij achtte mij niet gerechtigd u het onderhoud te weigeren, dat gij hebt verlangd; waarmede kan ik u dienst doen, Welwaarde Heer?’
‘Gij zijt Advocaat, Jonker Rueel; ik wenschte uw advies in te nemen over de stappen, die ik doen moet om door te dringen tot iemand mijner vrienden, die zich hier in scherpe gevangenisse bevindt en dien men buiten toegang heeft gesteld!’
‘Ik begrijp wien gij bedoelt,’ hernam Rueel somber, ‘het lid der consistorie... Jacques Volmaer.’
‘Dien ik meene is de overste Cosmo Pescarengis.’
‘Het vak mij hard u te moeten zeggen, Heer Doctor, dat ik u hierin niet dienen kan... als raadsman. Ik weet vooruit, dat hetgeen gij wenscht onmogelijk is te verkrijgen... ik ben zelf van de gedelegeerden in deze ongelukkige zaak, en ik weet hoe vast en onverzettelijk men besloten is op dit punt...’
‘Ik wist door den Heer Kiligrew, dat gij van de gedelegeerden waart, Jonker, en daarom wend ik mij juist aan u, in de hoop dat gij mij nevens uwe voorlichting ook uwe voorspraak zoudt willen geven...’
‘Ik heb de treurige zekerheid dat beide onvruchtbaar zouden zijn; de éénige en waarachtige vriendenraad dien ik u weet te geven, is, dat gij om u zelfs wil omzichtig moet zijn en u onthouden van alle tusschenkomst voor wien ook; ik beken, dat ik u in deze oogenblikken liefst niet te Leiden had gezien...; maar nu gij er zijt, moet ik u waarschuwen... uw naam is in dit noodlottig proces genoemd geworden en...’

{==366==} {>>pagina-aanduiding<<}

‘Daarom zal Jonkheer Wijndrik Rueel mij niet aanraden, een vriend te verachteloozen, die... naar ik mij voorstel, met zielsverlangen naar mij zal uitzien?’
‘Het zal toch wel niet enkel zijn om hem te bezoeken?...’
‘Ik verklaar u in der waarheid, Mijnheer, dat ik op dit pas geen ander doel heb; des te vrijmoediger durf ik bij u aandringen om mij behulpzaam te zijn in 't bereiken daaraf... of mij althans de personen te noemen aan wie ik mij wenden moet, sinds de Schout van Leiden mij die gunst heeft afgeslagen...’
‘Doctor Florensz! ik zie niet zonder groot leedwezen u hierbij volharden; maar ik ken u als een van die menschen, die niet terugtreden als zij achten te zijn in den weg van hun devoir...; zoo onderstelle ik, dat gij besloten zijt de mogelijke consequentiën te dragen van uwe wederkomst te Leiden en de bekendheid daaraf onder hen, die met het onderzoek van de samenspanning zijn belast...?’
‘Die gevolgen mogen zijn wat zij willen, Mijnheer Rueel, ik ben daartoe besloten; ik heb zelfs geen recht mij daaraan te onttrekken.’
‘Zoo dient u de goede fortuin; want de personen, die hierin principaallijk te spreken hebben, zijn toevallig samen in mijn schrijfvertrek, de Drossaard van Muiden, de Pensionaris van Delft en mijn neef Barneveld, die als gecommitteerden der Staten te Leiden zijn om het proces in alle vigueur te helpen vorderen en doorzetten...’
‘Is de Advocaat hier?’ vroeg Gideon met levendigheid.
‘Zijn broeder de Pensionaris van Rotterdam...’
‘Zoo is Meester Johan niet te Leiden?’ sprak Gideon teleurgesteld.
‘Het verblijf van den Advocaat is moeielijk te bepalen, sinds zijne werkzaamheden hem roepen tot 's Hage, Leiden en Haarlem bijna tegelijkertijd; ook vreeze ik, dat gij bezwaarlijk toegang tot hem zoudt verkrijgen... zoomin als bij de anderen; daarom is 't dat ik mij aanbiede, u bij hen in te leiden, als gij er op staat...; maar liever deed ik het niet. Het verschil van opiniën zet de hoofden in vuur, en verkoudt de harten; uwe goede redenen zullen weinig ingang vinden. De Pensionaris Buis is mede daar, een vriend van plompe scherts; het zou konnen zijn, dat gij hoordet wat uw gevoel kwetste en wat u, aangezien uwe relatiën tot den Graaf,

{==367==} {>>pagina-aanduiding<<}
te schel kon klinken. Ik weet wel, dat men van een man als Doctor Florensz niet dan matiging en voorzichtigheid heeft te wachten, maar toch...’
‘Wat de lijdzaamheid belangt, edele Heer, ik ben in den laatsten tijd op eene vrij goede leerschole geweest om mij daarin te oefenen... en vorders zoo steune ik niet op eigene kracht en wijsheid, maar wacht op den Heer, die mij wel geven zal woorden te spreken, die stichten en niet stooten; hunne harten zijn in Zijne hand.’ Na dit antwoord van Gideon voerde Wijndrik Rueel hem zijn kabinet binnen, waar de naam van Doctor Florensz eenige verwondering wekte, die zich bij Elias van Oldenbarneveld uitdrukte in eenige verlegenheid. Van Zuylen stootte van der Meer aan, en fluisterde hem eenige woorden toe, waarop deze het hoofd schudde en Gideon aanzag met iets dat het midden hield tusschen onwil en meewarigheid.
‘Neem plaats, Heer Doctor!’ sprak Rueel hoffelijk; ‘wij zijn hier niet collegialiter samen, en gij zijt bij mij ten bezoek...’
‘Maar ik ben hier als suppliant!’ hernam Gideon, zich alleen wat leunende tegen den rug van den stoel die hem geboden was.
‘Hoe nu, Doctor! Komt gij naar genade staan voor de belhamels van de jongste muiterij hier ter stede?’ viel van Zuylen uit met grove barschheid.
‘Neen, edele Heer! daartoe ben ik niet hier,’ hervatte Gideon, zonder op den aanval te hechten. ‘Ik kome simpellijk met allen aandrang afsmeeken van U Edelmogende en de andere Heeren, die daarover te beschikken hebben, iets dat ik voor mij als eene zonderlinge gonste zou considereeren, en aannemen als eene uitwerking uwer groote goedertierenheid - en dat toch uwerzijds niets zijn zou dan eene geringe inwilliging, daarmede het strengste recht niet in 't allerminst zou zijn verkort...’
‘Waarop zal dit uitloopen?’ viel de Drossaard in met ongeduld.
‘Op de bede, dat mij vergund worde mijn bezoek en toespraak te brengen aan Kapitein Cosmo Pescarengis, jegenswoordiglijk in scherpe gevangenisse op 's Gravensteen.’
‘Daar kan niets van inkomen, geleerde Heer! De drie Hoofden der samenspanning, waarin Cosmo de principaalste schuldige is, zijn buiten alle communicatie gesteld, en zoo er excepties werden gemaakt, zou het allerminst zijn voor hem... dat had Jonker Rueel u vooruit konnen zeggen.’

{==368==} {>>pagina-aanduiding<<}

‘De Heer Rueel heeft mij daarvan verwittigd, edele Heer! doch ik hield eenige hope, dat men mij zou willen aanhooren en... consideratie gebruiken. Cosmo Pescarengis is mijn vriend in meer dan gewone beteekenis.’
‘Te droes, Doctor!’ riep Paulus Buis met een luiden lach, ‘gij moogt u dan beroemen een singulieren vriend gekozen te hebben voor een vroom en welgeleerd Heer als waarvoor ge bekend staat. Dien sinjeur Cosmo, die zich Overste Pescarengis laat noemen, en die stoft op de gonst en 't particulier vertrouwen van zekere hooge personaadje, hebben wij hier te Leiden gekend als tafelhouder, als lombard, als woekeraar in één woord; heel Holland wijst hem na als avonturier in intrigant. Hij is nog daartoe befaamd als falsaris, als rebel, als samenzweerder! allerlei kwaliteiten, die hem, mijns bedunkens, geenszins aanspraak behoorden te geven op uwe vriendschap.’
‘Dat zou zoo zijn, Heer Pensionaris,’ hernam Gideon kalm en waardig, ‘als hier sprake ware van eene ordinaire wereldsche vriendschap; maar ik bedoele hier eene nauwe Christelijke betrekking, en bij deze wordt juist niet het eerst en meest gezien op 't geen bij de menschen geacht is en geliefd. Overigens, achtbare Heer! ben ik niet hier om met u te strijden over 't geen Cosmo Pescarengis is, of... niet is; maar dit mag ik zeggen: zoo men mij voor uwe vierschaar roept, om van hem getuigenis te geven, gedenk ik hem voor te stellen in het licht der zuivere waarheid, dat zekerlijk over zijne geheimzinnige gestalte een gansch anderen, schijn zal werpen, dan die nu zooveel afschrik en afkeuring wekt. Moge voor dit oogenblik mijne verzekering voldoende zijn, dat hij altijd heeft getoond eene zonderlinge heilbegeerte en zucht tot de godzaligheid, waarom ik U Edelmogenden dringend bidde hem niet te weigeren, wat men den allermisdadigste niet mag onthouden, zonder nuttelooze wreedheid: geestelijke hulp. Als men geene vrienden tot hem toelaat, ik vrage niet tot hem te gaan als ordinaire vriend; ik wensche ééniglijk bij hem te komen in mijne bediening.’
‘In welke bediening, Heer Doctor?’ vroeg van Zuylen levendig; ‘in die welke gij houdt bij den Graaf van Leycester?’
‘Niet in deze, edele Heer! gelukkig heb ik hoogere machtiging.’
‘Hoogere machtiging?’ alle Heeren staken de hoofden op, verwonderd en nieuwsgierig.

{==369==} {>>pagina-aanduiding<<}

‘Maar van wie dan?’ vroeg van Zuylen.
‘Van den Heere Christus, in Wiens naam wij eene roeping hebben om den gevangenen te prediken loslating, niet van de boeien daarmee de wereldsche overigheid de belasten omklemt, maar van de snoeren die de beladene en verdrukte ziele gebonden houden. Deze prediking wilde ik tot hem brengen met uw oorlof, mijne Heeren, en Uwe Edelmogenden kunt dit soelaas schenken aan een armen gekerkerde zonder een haar breed te wijken van den strengsten rechterlijken plicht.’
‘Uwe redenen zijn goed, Heer Doctor, en wij gelooven van u dat gij stichtelijke propoosten kunt houden; doch dát wat gij wenscht kan u alevel niet worden toegestaan,’ was van Zuylen's antwoord.
‘Moet ik dan vreezen, dat men hier den ongelukkige wil straffen, niet enkel aan 't lijf, maar ook aan de ziele?’ vroeg Gideon getroffen.
‘De man zelf heeft nog naar geen dienaar des Woords getaald. Hij heeft uw ministerie niet van doen; over zijne verhardheid en doortraptheid is maar één roep!’ hervatte de Drossaard.
‘Het uiterlijk aanzien der menschen is soms bedriegelijk, Heer; ik, die zijn binnenste kenne, weet dat die scherpe en harde schors eene weeke en deugdelijke kern omvangt, wel waardig met zorg verpleegd en ontbolsterd te worden. Doch al ware dat niet, al verkeerde hij, 't geen God verhoede, in zulken duistren zielstoestand als het u toeschijnt, te sterker zou ik moeten aanhouden op mijn verzoek. Wij dienaren zijn aangesteld om 't verlorene te zoeken! Deze hier was alreede door mij gevonden; wilt mij gunnen hem veiliglijk voort te leiden ten einde toe, zoo waarlijk gij zelven wenscht, dat de Heer u lieder eigene ziele barmhartigheid zal doen.’
‘Men zal hem niet versteken van geestelijken troost, wees daarop gerust, Heer Doctor; in de uiterste ure zal hij door een vertrouwd kerkdienaar te onzer keuze worden bijgestaan. Wat uw dienst belangt, zij kan hier niet worden aangenomen; gij zijt in dezen onbevoegd.’
‘Onbevoegd, edele Heer? zoo gij tijd en lust hadt mij aan te hooren, zou ik kunnen bewijzen, hoe ik juist hier eene gansch bijzondere roeping heb.’

{==370==} {>>pagina-aanduiding<<}

‘Ik strijde niet tegen uwe gansch byzondere roeping bij dezen man,’ herhaalde van Zuylen wat ironiek; ‘maar in trouwe! zij weert bij mij de verdenking niet af, te wier oorzaak ik u onbevoegd achtte.’
‘Men onderstelt dus van mij, dat ik de vrijheid mij verleend om met den gevangene communicatie te houden zou willen gebruiken tot onbehoorlijke doeleinden?’
De Pensionaris van Delft haalde de schouders op en liet een ‘hm!’ hooren.
De Pensionaris van Leiden merkte aan, ‘dat de Heeren wel wisten, hoe zekere personaadje van groote kwaliteit zich zonderlinge zeer gelegen liet liggen aan den Piémontees, en dat men dus op zijne hoede diende te zijn tegen list en omkooping.’
‘List en omkooping, Heer Pensionaris!’ hervatte Gideon met verontwaardiging. ‘Ik heb recht om te verzekeren dat gezegde personaadje van kwaliteit, daaronder denkelijk Zijne Excellentie van Leycester bedoeld wordt, zich de zaak van zijn Overste zal aantrekken, op waardige wijze voegende aan zijn rang; en daar bovengenoemde middelen onpassend en onwaardig zouden zijn, mogen ze alzoo niet van Zijne Excellentie voorondersteld worden. En wat mij belangt, mijne Heeren, wacht toch niet van mij zoodanige ongeoorloofde en oneerlijke daad! Alle bedekte weg is mij tegen; ware dat niet, ik zou reeds beproefd hebben, wat de kracht van 't goud vermocht, om kerkerdeuren te openen voor een bezoeker... maar ik achtte dit onoorbaar, en liever dan dat, sta ik hier voor u als smeekeling, aanbiedende al mijn wereldsch goed tot borgtocht, dat ik de vergunning mij te schenken geenszins zal gebruiken dan tot het aangeduid geestelijk doel.’
‘De verdenking, daaraf hier gesproken wordt, kwam niet in mij op, Heer Doctor’, sprak nu van Zuylen, die met een strak gelaat had toegeluisterd. ‘Ik weet, hoe goed onze gevangenen bewaard zijn op 's Gravensteen, en wie daar waken! Maar ik bedoelde ietwes anders... gij zijt mij verdacht als medeplichtige van Cosmo Pescarengis.’
Men had kunnen opmerken, dat de Heer Elias van Oldenbarneveld meermalen blijken van onrust en ontevredenheid had gegeven gedurende de tweespraak tusschen Gideon en van Zuylen; en nu, bij diens laatste woorden, liet hij herhaalde malen een gemaakt kuchje hooren om van Zuylens opmerkzaamheid op te

{==371==} {>>pagina-aanduiding<<}
wekken; maar de Drossaard scheen hem niet te begrijpen en vestigde integendeel zijn koelen, scherpen blik op Gideon, die hem met rustige vastheid in de oogen zag, terwijl hij zeide:
‘Ik kan niets antwoorden op die betichting, Edele Heer, vóór ik weet waarin de misdaad van Cosmo Pescarengis eigenlijk bestaat.’
‘Houd u maar zoo vreemd niet, Welwaarde! Gij weet immers wel, dat hij het voornemen had de stad Leiden door geweld en verraad Engelsch te maken.’
‘Ik ben minder goed ingelicht dan U Edelmogende onderstelt,’ hernam Gideon koel. ‘Mag ik dus vragen, of Cosmo geapprehendeerd is bij het tenuitvoerleggen van zulk een voornemen?’
‘'t Is overbekend, dat hij in gijzeling zat toen zijne crimineele intentiën openbaar zijn geworden.’
‘Sinds Cosmo Pescarengis simpellijk beticht wordt van intentiën, ben ik bij machte de verzekering te geven, dat de zijne niet zoo schuldig zijn geweest, als de termen, die Uwe Edelheid bezigt, schijnen aan te duiden; en nog daartoe kan ik plechtiglijk getuigen, dat hij van zijne voornemens heeft afgezien, vóór hij in gijzeling geraakte.’
‘Genoeg, Heer Doctor!’ viel van Zuylen in. ‘'t Is niet aan u om den omvang van Cosmo's culpabiliteit te determineeren, noch ons over zijne intentiën voor te lichten. Ik betichtte u van compliciteit, en over dat poinct hebt gij u hier te verantwoorden.’
‘Als men mij het ééne niet toestaat, dan acht ik mij in dezen ook niet gehouden mij uit te spreken over het andere,’ sprak Gideon hoffelijk doch vast, en ging zitten, alsof hij nu de gelijkstelling aannam, die hij vroeger had afgewezen.
‘Ik had eene gemeenzame ondervraging bedoeld; hij dwingt mij te spreken als machthebbende,’ sprak van Zuylen halfluid tot zijne collega's, daarop gebiedend tot Gideon:
‘Gideon Florensz! sta op en geef een geschikter antwoord; gij staat voor uw rechter.’
Maar Gideon bleef zitten.
‘Verschoon mij, Jonkheer van Zuylen! ik kan in u op dezen stond mijn rechter niet erkennen. Ik zal geenszins weigeren te antwoorden, zoo ras ik, voor eene wettige vierschaar staande, wettelijk ondervraagd worde...; in deze echter achte ik Uwe Edelheid tot die ondervraging niet bevoegd...’
‘De Heer Doctor heeft gelijk, dat hij niet in verhoor wil ge-
{==372==} {>>pagina-aanduiding<<}
nomen zijn,’ sprak de Pensionaris van Rotterdam. ‘Hij is hier niet gedaagd als een belaste, maar vrijwillig gekomen om een verzoek te doen.’
‘Met uw welnemen, Pensionaris; zoo ontkomt men mij niet...’ voegde van Zuylen Barneveld toe. ‘Ik ben door de Staten van Holland gecommitteerd om de schuldigen in deze cause uit te vinden, te vervolgen en te examineeren...; bijgevolg, waar ik iemand culpabel achte, daar stel ik mij rechter en vange aan met een onderzoek.’
‘Te dezer ure en op deze plaats kan dat niet zijn met forme van recht,’ sprak nu Rueel levendig, terwijl een gloed van verontwaardiging zijn edel voorhoofd kleurde. ‘De Welwaarde Heer is hier gast in mijn huis, en de rechten der gastvrijheid zal ik handhouden. Doctor Gideon Florensz kan te bekwamer tijd worden opgeroepen, en ik stel mij zijn borg dat hij zal verschijnen, als hij wordt ingedaagd...; zijne ongehouden wederkomst tot Leiden is immers reeds bewijs, dat hij geene ondervraging denkt te mijden...’
Barneveld schudde het hoofd, terwijl Wijndrik sprak en viel nu in met eene zekere verdrietelijkheid:
‘Dit alles is overbodig, neef Rueel, Gideon Florensz kan niet verwikkeld worden in de beschuldiging tegen Pescarengis en sommige anderen uitgebracht. Zijn naam is ongelukkiglijk wel een en andermaal in 't proces genoemd, doch Mijnheer de Drossaard zal zich herinneren, dat er eene resolutie is genomen om de rechterlijke vervolging niet uit te strekken tot allen die ons als medewustigen zijn aangewezen...’
‘Ja! Ik weet wel, dat men er dit op gevonden heeft om eenige lieden te sparen, die men dies waardig keurde; doch ik voor mij ben van andere opinie, althans waar het een kerkdienaar geldt. Hoe! De kerkelijken en de geleerden zullen hier conspiraties smeden, zullen de slechte en simple luiden opzetten om samen te spannen en te rebelleeren, de beramingen van zulke aanslagen leiden en daaraan als eene wijding geven in de oogen van 't volk, door huns persoons aanzien en achtbaarheid, en dan ten slotte de perikelen van dat alles alleen laten dragen door de krijgsluiden en een enkelen simpelen burger, dien zij verschalkt hebben! Niet alzoo! wie de schuld deelt, zal de straffe deelen zonder aanzien des persoons.’

{==373==} {>>pagina-aanduiding<<}

‘De Drossaard spreekt de tale der strenge billijkheid,’ merkte Gideon aan, en scheen willens op te staan zooals deze verlangd had; maar Rueel vatte hem bij zijn kleed om hem te wederhouden, en Barneveld zeide met eene vastheid, die men van hem niet gewoon was:
‘Alleenlijk doolt Zijn Edele in de applicatie; dat alles past niet op Doctor Gideon Florensz.’
‘Juist op dezen!’ hernam van Zuylen schielijk, ‘dat is mij ondubbelzinnig gebleken uit Cosmo's eigene bekentenissen!’
‘Cosmo Pescarengis zou mij verklaagd hebben op zoodanige wijze?’ riep Gideon met edelaardig ongeloof. ‘Verschoon mij, edele Heer; maar dat komt mij uiterst onwaarschijnlijk voor.’
‘Het is toch de waarheid! Gisteren bij de rigoureuse examinatie is hem twee-, driemalen uw naam ontvallen op een toon van verwijt en beschuldiging, die mij zonderlinge zeer getroffen heeft, met zekere uitdrukkingen daar benevens, die kennelijk aanduidden hoe hij zich nu berouwde naar uw raad gehoord te hebben, en hoezeer hij achtte zich daarbij kwalijk te bevinden! Al 't geen mij bewogen heeft hem van de bank der torture te doen losmaken om zich nader over deze uitingen te verklaren. De Pensionaris van Delft, die tegenwoordig was, kan dit alles affirmeeren.’
‘Doch moet billijkheidswege doen opmerken, dat gezegde Pescarengis niet volhard heeft bij deze verklaringen, maar ze integendeel heeft wederroepen en tegengesproken, biddende dat men daarop geen regard zoude slaan, zijnde hem meer dan eens, namen en uitroepingen geëxtorqueerd door de felheid der tormenten.’
Van Zuylen haalde de schouders op. ‘Het leedwezen, een vriend in zwarigheid gebracht te hebben, kan die wederroeping hebben gewrocht; wat zegt daarop Doctor Florensz? Maar hoe! gij brengt de hand in verslagenheid aan het voorhoofd; gij siddert; gij zinkt bijna inéén... uwe kaken nemen de livereie der vreeze aan...! wat dunkt u, mijne Heeren, hebben wij hier ook bewijzen van schuld?’
Gideon kon niet terstond antwoorden. Hij was werkelijk doodsbleek geworden: wegkrimpende van smart onder de schrikkelijke voorstelling van Cosmo's lijden, dat dezen onwrikbare tot zulk een uitroep moest gebracht hebben, voelde hij eene ijzige rilling zijne leden doortrillen, zijn zwak lichaam als neerbuigen onder

{==374==} {>>pagina-aanduiding<<}
het wicht van smart en deernis, en bespeurde tot zijne ontzetting opnieuw de verlammende aannadering van hetgeen Leycester gewoon was ‘zijn overval’ te noemen. Hij besefte, hoe die lichamelijke zwakheid de triomf moest zijn van onrecht en wreedheid, en op hem zelven eene verdenking zou werpen, die hij niet behoefde te dragen. Hij wilde niet zwak zijn; hij wilde niet bezwijken in dien oogenblik en - wondre kracht van een vasten wil, die heerscht over het lichaam - het gelukte hem den aanval van zijne kwaal te overmeesteren. Hij richtte zich op, klemde zich met beide handen vast aan den rug van zijn stoel en zoo hield hij zich staande, schoon zijne knieën knikten en zijne voeten wankelden. Hij hief het hoofd op met vrijmoedigheid en waardigheid; onder de inspanning, die dit alles hem kostte, kleurde zich zijn gelaat met een ongewonen blos, en er lichtte een bovennatuurlijke gloed uit zijne oogen, toen hij ze ernstig en vast op van Zuylen vestigde, terwijl hij aanving te spreken:
‘Gewisselijk ja, Heer Drossaard! hier is schuld, en als ik vreeze geene kleine, in de oogen van een Heilig en Rechtvaardig God; maar zij is niet die, welke gij meent. Zij ligt allermeest bij hen, die, rechters gesteld zijnde, de waardigheid van hun ambt voorbijziende, dat gebruiken tot pijniging, tot bespieding... en die door onlijdelijke folteringen, van een weerloozen gevangene bekentenissen afpersen om daaruit bewijzen te nemen tegens anderen! Zulke bewijzen zijn even feilbaar, als uwe meening over de beteekenis van Cosmo's klagelijke uitingen omtrent mij, even feilbaar als uw oordeel over 't geen uwe aantijgingen teweegbrengen bij mij. Het is zoo, gij ziet in mijn voorkomen de merkteekenen van de allerhevigste aandoening, die ik niet eens tracht te ontveinzen, al is het mij noodig ze te bekampen; gij ziet mij dùs geschokt, dat ik bijkans nederbuk onder den aanval van eene kwaal, waarover Gods genadige hulpe mij nu doet zegevieren; maar hetgeen mij dus beweegt, is ontzetting, is smart, is afkeuring over uwe handelwijze met een armen belaste; het is de werking van het menschelijk medegevoel met het lijden van een ander mensch, van een broeder, verhoogd door het besef, dat de mate van diens zielskwellingen nog die van de uiterlijke pijniging moet zijn te boven gegaan, toen hij afgefolterd mijn naam uitriep met verwijt! Het weegeroep van mijn lijdenden vriend is mij als eene scherpe pijl door het harte gegaan; maar, de Heere zij ge-
{==375==} {>>pagina-aanduiding<<}
loofd! hij doet het bloeden, doch niet verflauwen. De smart der wonde prikkelt mij tot nieuwen ijver...’
‘Zij vuurt u zelfs wel wat al te sterk aan;’ viel van Zuylen in, ‘sinds gij u dus ontzet en zóó scherp uitlaat over eene forme van ondervraging, die hier in deze landen sinds onheugelijke tijden bij hoofdcrimen gebruikelijk is...’
‘Moet dan de middeleeuwsche barbaarschheid nog haar zegel blijven drukken op deze eeuwe der Hervorming, en behoorde zulke onchristelijke wijze van rechtspleging niet veeleer met Alba en zijne inquisitie van onzen vaderlandschen bodem te zijn weggeweerd en de Evangelische mildheid ook de harten der rechters te doordringen, nu de gezuiverde religie hier openlijk wordt beleden en beleefd!’
‘Het stond niet aan de gecommitteerden om op eens de costumen der justitie te veranderen,’ hernam van Zuylen met iets in den toon, dat als eene verontschuldiging klonk.
‘Maar het stond toch wel aan hen wreede gebruiken al of niet toe te passen.’
‘Ook hebben wij matiging geoefend; daar is niemand metterdaad in de pijne gebracht, dan Pescarengis alleen...’
‘Het verlicht me te hooren, dat niet op meerderen die gruwzame forme van ondervraging is toegepast; maar waarom toch is hem onder allen juist verschooning ontzegd... hem... die men toch wist te zijn in den bijzonderen dienst van den Gouverneur-Generaal...?’
‘Waarom, waarom?’ herhaalde van Zuylen driftig, wien het nu eerst inviel, dat hij zich tot eene verdediging zijner handelingen had laten uitlokken, die hij niet schuldig was: ‘Mij dunkt, jonge man! gij zijt tot wat anders hier dan om ons te ondervragen. Wij hebben nog uw antwoord niet op mijne beschuldiging.’
‘Helaas, Edelmogende Heer! hoe kan ik het geven... Ik ben hier tot u gekomen met een verzoek, dat mij is afgeslagen, op grond eener onbevoegdheid uit uw vermoeden mijner medeplichtigheid ontstaan. Ik heb mij willen zuiveren, maar vermocht dat niet zonder mij tevens verdediger te stellen van den belaste, over wien ik noodwendig had te spreken; dit wordt mij ontzegd; wat blijft mij nu over...? Zonder weerspraak de schuld op mij nemen, die mij wordt voorgeworpen, en eenige aanzienlijke mannen als mijne rechters erkennen, omdat ik ze samen vind in 't

{==376==} {>>pagina-aanduiding<<}
boekvertrek van mijn vriend Rueel! want in der waarheid, mijne Heeren! gij kunt toch niet van mij vergen, dat ik aan deze plaats of aan uwe personen eene andere beteekenis zal hechten?’
‘Gij schijnt er dan wel op gesteld, doctor!’ zei van Zuylen, ‘in alle rigueur der justitie gehandeld en naar alle forme van recht ondervraagd te worden?’
‘Ja, edele Heer! zoo is het. Ik wil spreken en mij verantwoorden voor de volle vierschaar, daar waar ieder woord moet gewogen worden op de schale des rechts, en waar iedere verklaring hare volle beteekenis heeft. En dan, mijne Heeren! zult gij zien, dat ik veel heb te zeggen. Gebruikt niet meer scherpe ondervraging jegens Cosmo Pescarengis of een der anderen; want ik onderstel, dat ge u daaraf deerlijk zoudt berouwen, als gij eens mijne verklaringen heb aangehoord.’
‘Sinds ge daarop staat, doctor! kunt ge, dunkt mij, nu uw bezoek bij den Heer Rueel bekorten,’ sprak van Zuylen, met eene bedoeling, die Gideon maar al te goed begreep; want hij riep op een toon van de diepste smarte: ‘Zoo zendt gij mij dan onverhoord van u; dat is zeker mijne schuld, omdat ik den toegang tot uw hart niet heb weten te vinden; want waar strengheid beginsel is, behoeft nog geene onbarmhartigheid te zetelen. Gebruik dan barmhartigheid over mij! Heeft mijn verzet u gekrenkt, verschoon de krenking en misbillijk niet eene handelwijs, waarvoor ik wichtige redenen heb, zooals u later zal blijken. Wees edelmoedig, Heer! als een Christen edelman, en zeg mij zelf, wat gij wilt dat ik doen zal om mijn wensch te verkrijgen, welken weg ik te volgen, welk offer ik te brengen heb?’
‘Zoo volhard niet in uw weerstand, en verheel ons niet langer het aandeel, dat gij hebt in deze zaak...’ sprak van Zuylen met eene stem, die barsch wilde klinken, maar die toch meer gevoel verraadde, dan hij oorbaar vond te toonen; want de ernst, de geestkracht en de bescheidene waardigheid van Gideon hadden hem getroffen; hij voelde het, hier was terughouding te midden van scherp verwijt, en eerbiedige erkenning van de rechten der overheid, zelfs bij verzet tegen personen. Dit trof hem te meer, daar de Kerkelijken van het tijdvak, bij aanleidingen als deze, zeer zelden mate wisten te houden in hunne uitvallen, en daar hij Gideon in vollen ernst had gehouden voor een kerkdienaar der Leycestersche factie; maar zijne collega's schenen geen genoegen

{==377==} {>>pagina-aanduiding<<}
te nemen in zijn eisch tegen Gideon; zij mompelden onder elkander en Barneveld fluisterde hem eenige woorden in, waarop hij luid ten antwoord gaf:
‘Dat de doctor spreke, zooals hij liefst wil en kan! laat hij zich meedeelen als aan goede vrienden en welgenegen hoorders, maar dat hij 't uit zegge; ik wil niet langer in den blinde tasten.’
‘Zoo wees voldaan, edele Heer!’ sprak Gideon. ‘Ik heb voorkennis gehad van al het beraamde. Ik ben Cosmo's medestander, of eigenlijk hij is de mijne geworden; want ik heb hem afgekeerd van den weg, dien hij heeft willen gaan, hem en al de overigen. De intentiën, die zij hadden, waren, van hun standpunt gezien, goed en Christelijk, maar zij wilden ze bereiken door middelen, die mij hachelijk en ongeoorloofd schenen. Ik moest hen daarvan doen afzien... Zoo stelde ik mijn naam op de rolle der eedgenooten, en woonde hunne beraadslagingen bij... en schoon Cosmo het doorzetten van het plan voor een heiligen, duren plicht hield, gelukte het mij toch hem tot uitstel te bewegen, van welk uitstel later na hun eigen beter beraad afstel is gevolgd... Zoo ziet gij, Mijnheer van Zuylen! ik ben een van die kerkelijken, die de beraadslagingen hebben geleid, en is 't niet dat mijn naam aanzien heeft kunnen geven aan die samenspanning, toch is het mijn raad geweest, die daarop den allermeesten invloed heeft geoefend...’
‘Op zulke wijze, dat de Leidsche Magistraat u eigenlijk dank schuldig zou zijn,’ viel van Zuylen in met een minachtend schouderophalen en een toon, die van onwil en afkeuring getuigde.
‘Men vraagt geen dank, waar men niet heeft gedaan dan zijn plicht; doch de Leidsche regeering is mij zekerlijk schuldig diegenen harer gevangenen met verschooning te handelen... die niet in hare handen zijn gevallen dan, omdat ze mijn raad hebben gevolgd!’
Zoo Gideon in de gelegenheid ware geweest zijne gewone gave van opmerken te gebruiken, zou hij gezien hebben, dat zijn spreken bij de aanwezigen een gansch anderen indruk maakte, dan dien hij er van had kunnen wachten. De verlegenheid en het ontevreden wenkbrauwfronsen van Barneveld nam toe; van der Meer fluisterde met den Pensionaris van Leiden, die sarcastisch glimlachte, terwijl Rueel droeve en onrustige blikken wisselde met van Zuylen, die het hoofd van Gideon afwendde en die nauwelijks meer de houding aannam van te luisteren.

{==378==} {>>pagina-aanduiding<<}

Toen Gideon zweeg, sprak hij stroef: ‘'t Is nu zoo wèl, doctor! noch ik, noch iemand dezer Heeren begeert meer te hooren. Wij zien het nu zelf in, dat het beter is, u niet over deze zake te ondervragen dan in alle forme van justitie... opdat men de waarheid mag vernemen in stede van door zoodanige opgesmukte verdichtselen getuischt te worden.’
‘Mijnheer van Zuylen!’ riep Gideon, bijna met een kreet van smart en ontzetting, ‘gij weigert mij toch geen geloof...?’
‘Ik bewonder uw schranderen vond, mijn jonge doctor! u zelven en al de anderen zuiver te maken met een zelfden greep... zuiver in uwe oogen althans; want wij voor ons zien deze dingen nog wat anders... Hoe het zij, ik vergeef u, dat gij ons hebt willen verkloeken; gij waart ons op dezen stond de waarheid niet schuldig; alleen gij hadt de voorstelling wat zediger kunnen versieren.’
‘Ik begrijp... u niet wel,’ hernam Gideon met den blik en de stem van een versuft mensch; want de bovennatuurlijke inspanning, die hij zich had gevergd, begon zich te wreken.
‘Ik begrijp u des te beter, mijn Welwaarde! daar schuilt een verweerde vos onder uwe lammerenvacht; dit eene zult gij echter begrijpen, dat gij u als medewustige en complice van Cosmo Pescarengis hebt bekend, en dat gij daarmede de vrijheid verbeurd hebt!’
‘Zijn kerker! laat mij zijn kerker deelen!’ was alles, wat Gideons matte stem nog kon uitbrengen. Herhaalde malen was ook die stem gedaald, staande dit onderhoud, zoo krachtig en levendig door hem aangevangen; soms had hij gesproken met eene rasheid, alsof hij haast had, uit te storten wat hij te zeggen had, en voorzag dat de krachten hem zouden ontschieten; dan weder met eene zekere opzettelijke langzaamheid, als hoopte hij die krachten te sparen; iets waarin van Zuylen de overlegging der slimheid had gezien. Het onnatuurlijke rood was nu reeds tot matte bleekheid verschoten, maar met den laatsten kreet, met den laatsten schok was zijne uitputting voltooid: zijne kilkoude vingeren lieten machteloos den steun los, dien ze hadden gegrepen, en hij zou zijn neergevallen, zoo Rueel niet haastig een armstoel had aangeschoven, waarin hij bewusteloos neerzonk.
De Heeren waren allen in meerdere of mindere mate getroffen door de houding en de handelwijze van Gideon Florensz; dit

{==379==} {>>pagina-aanduiding<<}
bewijs, hoe hij zich boven zijne krachten had insgespannen om een doel te bereiken, waarvan de belangeloosheid door allen werd ingezien, won hem hunne deelneming.
‘Wij moesten den jongen doctor op dat stuk genoegen geven,’ zei van der Meer halfluid tot van Zuylen, ‘'t is wel niet gebruikelijk complicen samen te stellen, dan... dit is geen ordinair geval, wat zegt gij er toe, jonker Rueel?’
‘'t Is des doctors recht, want het is op die conditie, dat hij zich vrijwillig heeft opgeofferd,’ antwoordde Wijndrik, die intusschen Gideon de noodige hulp toebracht.
‘Wat zegt daartoe de Heer Elias van Oldenbarneveld?’ vroeg van Zuylen, die eenige regelen geschreven had.
‘Ik zeg, Mijnheer van Zuylen, dat gij in dezen hebt geageerd als machthebbende, en dat ik er niet mede te doen wil hebben,’ repliceerde deze gemelijk. ‘Hierin moeten de Heeren Staten gekend worden.’
‘De Heeren Staten hebben verklaard voor goed en van waarde te houden, alles wat wij doen zullen in deze zake; alzoo neme ik het veiliglijk voor mij,’ hernam van Zuylen.
‘Als de Pensionaris van Leiden in dezen te spreken had, zou hij stemmen voor de admissie in den kerker, als... bezoeker onder zekere conditiën!’ zei Buis goelijk.
‘Pensionaris, op mijn woord als edelman, ik gaf den Kolonel Pescarengis liever een procureur! maar de slimme en stouthartige jonge man heeft toch te veel gewaagd, dan dat hij nietwes zou gewonnen hebben. Hierbij,’ - en hij wees op het geschrevene, - ‘accordeere ik hem den toegang tot zijn vriend, en de vergunning diens kerker te deelen, maar eens daar binnen, staat het heengaan niet meer aan hem!’
‘Arme jonge doctor!’ riep Paulus Buis met zekere goedhartigheid, ‘dat's toch waarachtig een al te sobere winste voor zoo hoogen inzet.’


XX. Wat een kerker zijn kan.

's Gravensteen, het oud grafelijk dwangslot, waar men Cosmo Pescarengis en de andere eedgenooten, die men had kunnen mach-
{==380==} {>>pagina-aanduiding<<}
tig worden, gevangenhield, was sinds den tijd van Philippus van Bourgondië, het groote, algemeene gevangenhuis van gansch Rijnland, en zoowel kleine vergrijpen tegen de ordonnanciën van Baljuw en Schout, als crimineele en politieke misdaden, of ook slechts de verdenking van een en ander voerden heen naar dezen kerker. Gelukkig werden daar niet allen op dezelfde wijze gehuisvest. De dwangsteen, het oudste steenen huis wellicht van de aloude stad, kon zich beroemen op velerlei gelegenheid zoowel om luiden van kwaliteit in verzekerde bewaring te houden, als om ‘de allerergste kwaaddoeners naar verdiensten te straffen;’ er bevonden zich dus nevens bekwame gevangenkamers, ook diepe, donkere holen, nauwelijks als menschelijke verblijven denkbaar, en waar toch menig rampzalige zijn ellendig leven zag wegkwijnen tot aan het einde: een smadelijken en geweldigen dood.
De zekerheid, die wij met Gideon verkregen hebben, dat de rechtspleging dier dagen zich nog die barbaarsche dwangmiddelen van vroeger had voorbehouden, waardoor schuldigen of onschuldigen tot bekentenissen werden gedwongen, ook van 't geen ze niet hadden bedreven, zegt ons genoeg hoe weinig men toen nog begreep van de Christelijke verplichting om het voorschrift ‘wees de gevangenen gedachtig, alsof gij mede gevangen waart,’ in praktijk te brengen; en daar Cosmo Pescarengis zich geenszins schijnt te hebben toegelegd om, door buigzaamheid en onderwerping, de goedwilligheid zijner rechters uit te lokken; daar hij onder beschuldiging van hoogverraad gekerkerd was, en het gerucht zijner zeldzame sluwheid en bekende lichaamskracht, zoowel als de bijomstandigheid, hoezeer de Graaf van Leycester zich voor zijne bevrijding moeite gaf, mijne Heeren van den Gerechte geene groote waarborgen gaven voor het rustig bewaren van den gekerkerde, volgt daaruit dat zij jegens hem bijzondere maatregelen van gestrengheid en voorzorge hebben gebruikt, om iedere poging tot ontvluchting tot eene ijdele hersenschim te maken. Van hun standpunt gezien, en bij zijn onwil om hun gezag over hem te erkennen, konden zij in gemoede dus handelen, zonder van onnutte hardheid beschuldigd te worden. Wij schreven dit niet als inleiding, om te zeggen dat men Cosmo juist een der diepste, vunzigste holen tot verblijf had gegeven, maar alleen om te doen begrijpen, dat de plaats, waar hij zich bevond, droef en duister genoeg was, om Gideon's hart te doen samenkrimpen en hem

{==381==} {>>pagina-aanduiding<<}
eene huivering over de leden te jagen, toen hij er binnentrad. Dit heette nog eene kamer, maar het mocht nauwelijks dien naam voeren, en alles bewees dat er geene overdrijving was gepleegd, toen men den Piémontees voorstelde als in ‘scherpe gevankenisse’; de tegenstelling met zijne vroegere gijzeling in 't zelfde huis was in ieder opzicht volkomen.
Gideon had zich in verbeelding Cosmo's verwelkoming voorgesteld op tweeërlei wijze, twee uitersten; ontstuimige blijdschap, zich uitende in hartstochtelijke tranen en omhelzingen, of een norsch en koel terugwijken, als uitdrukking van verwijt en argwaan, waarover het hem eenige moeite zou kosten, te zegevieren.
Maar ondanks die voorbereiding, wachtte hem bij het binnentreden eene pijnlijke verrassing.
Zijne oogen aan het heldere daglicht gewend, zagen in het schemerig duister, dat hier heerschte, slechts nevelachtig de gestalte van den Piémontees op een bank gezeten en het hoofd leunende tegen den muur; maar Cosmo's blik moest gescherpt zijn, om in deze duisternis allerlei voorwerpen te onderscheiden en bij den eersten oogopslag kon hij den vriend hebben herkend; ieder menschelijk wezen, dat tot hem doordrong, moest zijne belangstelling wekken, en wat moest het hem dan niet zijn, als hij Gideon tot zich zag komen! Ook had hij hem opgemerkt; ook had hij hem herkend, en toch... slechts even zag hij op, uitte op matten, slependen toon den dierbaren naam, en liet toen het hoofd weer peinzend zinken, zonder op te staan, zonder eenig teeken van blijdschap, maar ook zonder eenig bewijs van spijt of norschheid. Het was, of hij slechts eenig geheugen had behouden van de vroegere betrekking, en of doodsche onverschilligheid hare assche had gestrooid over dit gloeiend harte. Ontzettende teleurstelling voor den diepvoelenden Gideon, na alles wat hij had verdragen en geofferd, om dit bezoek te kunnen brengen! Maar hij liet zich niet zoo ras door den uiterlijken schijn afschrikken of terneerslaan, vooral niet waar het Cosmo Pescarengis gold. Zijne eigene aandoeningen, zijne eigene vurige liefde waren genoegzaam om alles aan te vullen, wat den anderen zou ontbreken; hij was wel machtig lief te hebben voor twee. Hij trad het vertrek dieper in, stelde zich zooveel doenlijk onder het licht van het éénige dikgetraliede venster, en sprak de armen uitbreidende: ‘Cosmo! herkent gij mij? Ik ben het, ik, Gideon

{==382==} {>>pagina-aanduiding<<}
Florensz, dien gij uw vriend noemt.’ Zonderling, Cosmo snelde niet toe, om zich aan die trouwe borst te werpen, en bleef zitten, zooals Gideon nu opmerkte, met geslotene oogen. Verslagen liet de jonge Doctor de armen zinken, en deed nog een paar schreden. ‘Kan het wezen, Cosmo! gunt gij mij zelfs geen blik tot welkomst!’ riep hij met tranen in de oogen.
‘Mij past het niet toe te geven aan den indruk van iedere fantasie...’ zuchtte Cosmo op een zachten, klagenden toon; ‘maar toch dit geluid... dit is zijne stem!’ Toen iets luider en wat schuw in 't rond ziende: ‘Als dit geen zinsbedrog is, zoo kom hier bij mij... dicht bij mij, dat ik de werkelijkheid taste... gij begrijpt wel... ik kan niet bij u komen.’ Gideon vroeg niet waarom dat niet zijn kon, maar haastte zich tot hem te gaan, en daar Cosmo niet opstond, zette hij zich naast hem op de bank; de Piémontees keerde zich langzaam naar hem om, zag hem lang uitvorschend aan, nam met eenige aarzeling zijne hand, drukte die even, en sprak toen zacht, maar zonder eenige levendigheid: ‘Ik wist wel dat gij komen zoudt, maar ik wachtte u niet zóó spoedig.’
‘Niet zóó spoedig!’ riep Gideon, die zich zeer ernstig had bekommerd over hetgeen zijn lang wegblijven op Cosmo's prikkelbaar en ergdenkend gemoed zou kunnen uitwerken! Hij die bij ervaring wist, hoe lang de tijd vallen kon aan een gevangene! En toch er sprak geene krenking, geene bitsheid, geene koelheid zelfs uit zijn toon, maar ook niets van die opgewekte blijdschap, die Gideon met volle recht zich van dit weerzien had voorgesteld. Hadden de ellenden van den kerker, de folteringen van de pijnbank, allerlei kommer, en allerlei leed, die vurige, hartstochtelijke ziel dus gedrukt, en gedoofd, dat zij hare eigenaardige ontvankelijkheid had verloren, dat zij als verstompt was voor gewaarwordingen en indrukken? Maar toch hier was geene algeheele verstomping; slechts scheen de levendigheid zijner aandoeningen getemperd; slechts scheen het, of hij zich daaraan niet overgaf, dan met eene zekere opzettelijke terughouding. Was dit uitputting en matheid, was dit kalmte en ruste der ziele? Gideon kon het niet zoo ras ontcijferen, maar hij durfde het nog geene winste achten, en het was dus met iets smartelijks in den toon, dat hij herhaalde: ‘Spoedig, Cosmo! mij aangaande, ik had veel eerder hier willen zijn... ik heb veel geleden om uwentwil, door dit afzijn, maar ik ben mijns ondanks te Utrecht opgehouden.’

{==383==} {>>pagina-aanduiding<<}

‘Junius en Sir Richard Bingham hebben u dáár kwaads berokkend.’
‘Hoe weet gij dat?’ vroeg Gideon in de uiterste verwondering.
‘Ik weet het niet. Ik rade dat. Ik wist dat ze u zeer vijandig waren, en dat zij alles durven wagen... Ook heb ik zóóvele angsten en benauwdheden uitgestaan om uwentwil, dat... dat ik het niet meer kon dragen...’ Cosmo's stem werd diep en week; maar schielijk, als vreesde hij te veel aan zijne gewaarwordingen toe te geven, hervatte hij: ‘toen heb ik dat den Heere overgegeven, en Hij heeft zich over mij ontfermd, en Hij heeft dat van mij weggenomen. Ik had gansch geene bekommering meer over u.’
‘Uw vertrouwen is geenszins beschaamd geworden... mij is geen haar gekrenkt, schoon hun toeleg wreed was, en gevolgen heeft gehad, die mij als een zwaard door de ziele zijn gegaan. Wat een mensche toch onmachtig is om een ander mensche tot hulpe te zijn. Ik, die alles voor u had willen wezen, ik heb niets voor u kunnen doen, niets kunnen afweren van 't geen u overkomen is; ja zelfs hetgeen ik ten goede dacht, heeft zich tegen u gekeerd ten kwade... Mogelijk ware het beter geweest mij gansch te onthouden...’
‘Kwel u zelven deswege niet, Signor! hetgeen geschied is, heeft immers zóó moeten zijn,’ antwoordde Cosmo strak ernstig.
‘Toch heb ik dit verkregen, dat ik tot u mocht gaan!’ viel Gideon in met weemoedige voldoening.
‘Ik wist wel, dat zij daartoe eenmaal zouden moeten komen... al wilden zij niet.’
‘Het heeft werkelijk eenige moeite gekost,’ antwoordde Gideon met een verheven glimlach, ‘zij hadden groote bezwaren.’
‘Maar gij zoudt die allen overwinnen! Ik rekende daarop, en daarom haastte ik niet! Het was mij beloofd, dat ik den dood niet sterven zou, zonder u weer te zien.’
‘Door wien was u dat beloofd?’ vroeg Gideon, die, uit de wijze waarop Cosmo zich uitdrukte, aan menschelijke toezegging moest denken.
‘Door den Eénige, wien niets verhinderen kan te houden!’ hernam Cosmo, en zijne matte stem nam een toon aan, die van ongemeene exaltatie getuigde.
‘Met uitnemende blijdschap ontwaar ik, lieve broeder! dat gij den Heere zeer vlijtiglijk gezocht hebt onder uwe verdrukking.

{==384==} {>>pagina-aanduiding<<}

‘Zeg dat niet, de Heer heeft mij gezocht! want, wat mij aanbelangt... och Gideon! als 't aan mij had gestaan, zou deze duistere plaatse ook wel voor mij de plaatse der uiterste duisternis zijn geworden. God lof! nu is dat anders. Nu is het hier alles helderheid en licht!’ Toen voor het eerst Gideon's hand nemende, sprak hij als in levendige verrukking: ‘Ik heb van groote dingen te roemen. Gideon, ik kan u missen! Ik weet nu voor zeker, dat ik u niet noodig heb.’
Dat Cosmo zich los zou maken van eene al te hartstochtelijke aanhankelijkheid aan zijn persoon, was altijd Gideon's innigste en oprechte wensch geweest; maar toch, na hetgeen hij nu beproefd had om tot hem te komen, was er zeker de volle kracht der christelijke zelfverloochening noodig, om hem te doen antwoorden: ‘Zoo is hier grootelijks stoffe tot hooge christelijke blijdschap; dat de Christus in u zou wassen en ik minder worden, was altijd mijn ernstig streven, mijne vurige bede. Is zij nu verhoord, zoo zij de Heere geprezen eeuwiglijk!’
‘Amen!’ eindigde Cosmo luid en vast, en bleef daarop zwijgend nadenken. Gideon eerbiedigde dit zwijgen, en overwoog bij zich zelven die nieuwe moeielijkheid van zijn toestand; hij kon niet meer heengaan, waar zijn bijzijn overbodig, misschien schadelijk werd geacht. Wat moest hij doen? In het gevoel zijner onmisbaarheid voor Cosmo's zieleheil, had hij zich eene voorwaarde laten welgevallen, die, als hij meende, niemand drukken kon dan hem zelven, nu, nu, waar hij zijn bijstand met zooveel overtuiging, en zonder eenige inmenging van spijt of bitterheid zag afwijzen, of althans nutteloos verklaren, schrikte hij bij de gedachte, dat hij zijne tegenwoordigheid zou moeten opdringen. Het is zoo, hier kon hoogmoed en zelfbedrog hebben gesproken, maar in den juichtoon der geestvervoering klonk zulk eene diepte van gemoedelijken ernst, dat iedere twijfel werd afgeweerd; als Cosmo Pescarengis op zulke wijze verklaarde, dat hij Gideon Florensz kon missen, dan moest dat waarheid zijn. Nooit wellicht had hij zich in grooter onzekerheid bevonden, hoe te handelen, dan juist nu hij samen was met den man, wien hij beter meende te kennen dan eenig mensch op aarde, wiens gansche wezen hij had getracht te doorgronden en te bestudeeren, van het oogenblik der eerste ontmoeting af, en die nooit opgehouden had het voorwerp te zijn van zijne ernstigste aandacht.

{==385==} {>>pagina-aanduiding<<}

‘Mijn geloof was te zwak,’ verweet doctor Florensz zich, ‘ik rekende te veel op mij zelven en ik rekende niet genoeg op den Heer, die het mij nu toonen wil, dat Hij mij niet noodig heeft, en dat ik niets behoef te zijn, tenzij Hij goedvindt mij te geven iets te wezen. Dat verloor ik uit het oog, en daarom ben ik nu hierin gekomen, ik die mij beroemde voor die anderen, juist bij dezen Cosmo eene bijzondere roeping te hebben. Ootmoed, Gideon Florensz, ootmoed heeft u ontbroken voor God en de menschen, en daarom staat gij nu aarzelend en verlegen, niet eens meer meester te gaan, waar uw bijzijn veellicht storend is... en onrust lijdende, waar de geest zich verheffen moest in juichende aanbidding...’ En de vrome jonkman wierp zich in den verst verwijderden hoek van den kerker ter aarde, en zijne overstelpende aandoeningen losten zich op in een vurig gebed.
‘Gideon! Gideon! waar zijt gij nu! waarom zijt gij van mij weggeweken?’ klonk op eens de stem van Cosmo zacht klagend, ‘ik heb u nu toch geene stoffe tot droefenis gegeven, is het niet zoo?’
‘Mij behoorde niets te bezielen dan dankbare vreugde over u!’ hernam Gideon, zich schielijk bij hem voegende.
‘Hebben zij u veel tijd gegeven om met mij samen te blijven?’ vroeg Pescarengis met zekere vasthied.
‘Ja, Cosmo! zeer veel tijd,’ sprak Gideon; daarop hervatte hij na eenige aarzeling, ‘ik zal bij u moeten blijven tot aan het einde...’
‘Ik begrijp u niet recht... Ik versta wel waarom ze u nu tot mij toelaten; maar ik wist zelf niet, dat ze reeds zoover gevorderd waren met hun proces.’
‘Hoever meent gij, wellieve vriend?’ vroeg Gideon verwonderd.
‘Dat zij u nu reeds tot mij zenden met dezen last, en dat gij spreekt van tot aan het einde te blijven... Ik meende, dat daar zekere formaliteiten moesten voorafgaan vóór de voltrekking van een vonnis... het mijne is me zelf nog niet aangezegd.’
‘Mijn broeder! ik zou de laatste zijn, om u te willen vleien met eene ijdele hope... want ook ik achte ieder andere uitkomst dan eene droeve onwaarschijnlijk...’
Cosmo, die uit de trilling van Gideon's stem zijne innerlijke aandoening verstond, die wellicht zijn verbleeken had kunnen opmerken, viel hem in de rede:

{==386==} {>>pagina-aanduiding<<}

‘Toen ik in hunne handen was gevallen... en de ontrouwe eedgenoot zijn verraad had gepleegd, wist ik die uitkomst te voorspellen. Overlang ben ik daarop voorbereid. Daarom Gideon, aarzel niet uit te spreken wat u gewis meer kost te zeggen dan mij te hooren. Is het voor morgen?’
‘Tusschen u en mij zou geenszins zwakke misleiding of aarzeling voegen op zulk een punt,’ hernam Gideon nu ook vast, ‘en ik zou niet aarzelen “ja” te zeggen, Cosmo, indien het zoo waren; doch ik verzeker u, met dien last ben ik nog niet hier.’
‘Dan begrijp ik niet, waarom ze u tot mij toelaten, en hoe gij spreken kunt van te blijven tot aan het einde,’ hernam Cosmo op een toon van bevreemding, die zóó droog klonk en zóó hard, dat het Gideon door de ziele sneed. Toch moest hij moed grijpen; hij mocht de volle waarheid niet voor Cosmo verhelen, al zou hij ook bezwijken onder de zwaarte der teleurstelling, die hij zich zelven had bereid.
‘Gods wegen zijn niet onze wegen, Cosmo! ik vreeze, dit niet ernstig genoeg bedacht, niet vast genoeg geloofd te hebben... Niets van u wetende dan dat gij gekerkerd waart, en zonder eenige menschelijke toespraak of bijstand, achtte ik mij zelven noodig voor u... Een gewoon bezoek om mij van uw gemoedstoestand te verzekeren, werd mij niet geaccordeerd...; toen... toen nam ik hunne voorwaarden aan, om hier binnengaande met u gekerkerd te blijven, zoolang dat hun zou goeddunken.’
‘Gideon! Gideon! waarom hebt gij mij dàt gedaan?’ riep nu Cosmo met een onbeschrijfelijke uitdrukking van smart en verwijt, ‘waarom komt gij, gij zelf, de kalmte in dit harte verstoren? waarom opnieuw onrust en strijd verwekken, waar ik had afgedaan met hope en vreeze, waar mij ruste en berusting was toegevoerd door den Heer, en waar Zijn lieflijke vrede aanving mij de ziele te vervullen? Zóó nabij de overwinning, komt gij mij nog de zegepraal betwisten...’
Deze verwijten, die zich uitten als diepe weeklacht, troffen Gideon te scherper, daar ze samenstemden met dien toon van beschuldiging, dien hij in zijne teedere gemoedelijkheid zelf het eerst had aangeheven. Het was mogelijk, dat zijne tegenwoordigheid van schadelijke werking kon zijn voor het innerlijk geloofsleven van den hartstochtelijken Italiaan, dat zich in deze eenzaamheid voor het eerst zelfstandig begon te ontwikkelen. Bij dit karakter,

{==387==} {>>pagina-aanduiding<<}
dat altijd tot uitersten overhelde, was iedere terugval denkbaar, en de middenweg eener kalme Christelijke broederliefde het moeielijkste pad; afgodische aanhankelijkheid aan het schepsel of een volkomen afstand, eene volstrekte scheiding. Het kon zijn, dat hier geene genezing te verkrijgen was dan door het af te snijden lid... Geheel onder den indruk van het reinste, innigste mededoogen met Pescarengis, had Gideon alleen gezien op de voordeelen van zijn samenzijn met dezen, en had niet gelet op de mogelijke nadeelen. Nu ze daar voor hem oprezen, nu ze hem werden aangezegd uit Cosmo's eigen mond, ontzette hij zich daarover met diepe smart en groote vreeze, maar om der wille van den zwakkeren broeder mocht hij niets toegeven aan eigene smartelijke aandoeningen. Hij moest sterk zijn; hij moest kalm zijn; hij moest gansch geene onrust toonen, en iedere uiting des gevoels onderdrukken, die tot zwakheid kon voeren, en hij sprak met die mate van zelf beheersching, die een mensch niet ontleent uit eigene kracht:
‘Wees gansch gerust en getroost, mijn broeder. Ik ben herwaarts gekomen om u tot de overwinning te leiden, geenszins om u die te betwisten. Zou ik u immerdoor op den Heer hebben gewezen en opgedragen aan Hem om u nu van Hem weg te voeren in de uiterste ure? Waar Hij waarlijk Zijn vrede geeft, is geen mensch bekwaam dien te rooven; en al ware dat mogelijk, toch zou ik die mensche niet zijn. Wees welgemoed, Cosmo, en vertrouw mij dat. Hierheen komende, meende ik wèl te doen. Ik had korts de gevaren der eenzaamheid in een kerker bij ervaring geproefd; ik vreesde ze voor u...; daarom kwam ik. Maar de machtige Ontfermer was met u; wat hadt gij menschelijke liefde, menschelijke trouw en menschelijke hulpe van doen...? Heb ik hier gefeild uit zwakheid uit... ongeloof, te grooter mag uwe blijdschap zijn, dat gij u hebt losgemaakt van een zwak zondig mensch, om u te inniger te verbinden aan dien barmhartigen Hoogepriester, die een volkomen medelijden heeft, dat alle onze zwakheden geneest. Hij zal Zijne liefelijke ruste doen heerschen in uw harte, en mij, die op Hem wachte... helpen te herstellen waar ik feilde. Van u heengaan, broeder...? het staat mij niet meer vrij...; maar toch, ik zal trachten u niet hinderlijk te zijn; ik zal niet mijne armelijke giften aanbieden, waar de volle rijkdom des Heeren de uwe is. Ik zal mij zóó

{==388==} {>>pagina-aanduiding<<}
ver en zóó vreemd houden van u... dat gij onder naarstig gebed en ernstige overpeinzing mijn bijzijn welhaast zult vergeten...’
‘Uw bijzijn vergeten, ik! als ik u zien zal de ondragelijke lasten lijdende van dit verblijf! als ik u zien zal, worstelende met de jammeren en ellenden van dezen kerker!’ riep Cosmo op een toon, waaruit verwijt en klimmende onrust spraken. ‘Gij... gij... kunt hier niet blijven; gij zoudt hier krank worden en bezwijken; uw lichaam is niet bestand tegen hetgeen men hier heeft door te staan; uwe ziele zelf kon geschokt worden en gekrenkt... onder zulke jammeren, en ik zou u dat alles zien dragen... ik zou geduriglijk dat alles vreezen voor u! en ik zou niets daarvan kunnen afweren, en gij meent dat ik daarbij ruste zou houden... en vergeten, u, vergeten! Gideon, gij hebt mij veranderd gevonden; dat is zoo, maar ik meende niet in uw gevoelen verachterd te zijn, en dit zou erger zijn dan verachtering; dit zou gansche ontaarding wezen!’ Daarop schudde hij mat en treurig het hoofd en voegde er langzaam bij, tot zich zelven: ‘Het is zoo ik heb hem recht gegeven, het ergste van mij te wachten; maar toch... hoe kan dàt wezen, dat Gideon Florensz zich zóó vergist in het harte van Cosmo Pescarengis?’
De vroegere woeste opvliegendheid bij 't geen de Piémontees miskenning achtte, bleek hem niet meer eigen, en toch hier was geene verstomping; hier was nog diepte van gevoel, levendigheid van bevatting. Gideon vond nu stoffe tot verblijding.
‘Ik heb niet getwijfeld aan uw harte,’ sprak hij met zachten ernst, ‘maar ik achtte het nu gesterkt tegen zoodanige bekommernis. Zoo is het om niets dan dit? Om niets dan de vreeze, dat ik naar het lichaam leed of last zal lijden, dat u mijn bijzijn tegen is, en dat gij er voor u zelven moeite en onrust van wacht?’
‘Waarom zou het anders zijn? Van mijne afgodeeringe, die u voormaals had kunnen verdrijven, hope ik nu wel genezen te zijn... Ik weet het nu; mijne redding of verwerping hangt niet aan uw bijstand, niet aan uwe uitspraak. De Heer heeft mij vele dingen geleerd, die ik van u niet heb kunnen aannemen. Gij ziet het, mijne ziele kan leven zonder u; waartoe mij dan nog die smarte aan te doen, u met mij te zien lijden om mijnentwil?’
‘Die overdreven zorge, lieve broeder, is nog eene laatste zwakheid, die gij behoort te overwinnen. Mij komt een deel toe van

{==389==} {>>pagina-aanduiding<<}
't geen gij hier hebt te lijden, en ieders last zal zeker lichter zijn, zoo wij samen dragen...’
‘En daarbij, hoe zou ik mogen roemen van genezing, eer ik zulke proeve had doorgestaan?’ sprak Cosmo met een diepen zucht; toen luider tot Gideon: ‘'t Is de Heer, die u tot mij leidt; ik zie wel waarom...; maar nu ook zijt gij schuldig mij te versterken!’
‘Wij zullen elkander versterken, Cosmo! en de Heer zal met ons zijn! Waar twee of drie vergaderd zijn in Zijnen naam, daar is Hij met hen samen, en wij zullen Hem zoeken. Hij zal ons wel de middelen geven om te zamen de verschrikkingen van dezen kerker te overwinnen. Wij zullen de ziel zóó hoog verheffen, dat des lichaams leed en last niet meer wordt gevoeld, of ternauwernood wordt herdacht. Mij dunkt, gij moet dit toch kennen bij u zelven.’
‘Ja Gideon, dat ken ik!’ riep Cosmo in opgewondenheid. ‘Het schijnt hier eene duistere plaats, maar toch voor mij kan het hier wonderbaar licht zijn, zonderling als ik de oogen gesloten houd. De vochte koude, die hier heerscht, geeft wel koortsrillingen; maar, meestal voele ik nu een innerlijken gloed, die mij de borst verwarmt en 't voorhoofd doet branden. Mij hongert ook somwijlen, doch onder de afleiding der gepeinzen vergete ik dat; toch kwelt mij nog dikmaals de dorst...’
‘Men laat u gebrek lijden?’ vroeg Gideon in smartelijke verwondering.
‘Ik geloof niet, dat zulks hun toeleg is; maar mij walgt van hunne spijze; ik teere meestal op wat brood, en zij vergeten wel eens mijne kruik te vullen; maar ziet gij, Gideon, mijn lichaam is sinds lange tegen al zulke ontberingen verhard, maar gij! dat is wat anders...’
‘Acht mij niet zooveel uw mindere in deze dingen. Dwang van plicht heeft ook mij in 't ontberen geoefend. Denk ook een weinig op de krachten mijner jonkheid om dit uit te harden; en bovenal denk op de vreugde, die het ons geven zal, nu als broeders en lotgenooten samen de harten te verheffen tot Hem, die uitkomsten geeft boven bidden en denken, en die het stug gemoed dier achterdochtige rechters heeft bewogen tot barmhartigheid, om ons samen te brengen. Of acht gij niet mijne komst Zijne leidinge?’

{==390==} {>>pagina-aanduiding<<}

‘Ja, gewis! dat moet zoo zijn! Ja, Gideon, ik mag uw offer aannemen, zooals gij het brengt... ziende op den Oversten Leidsman, die het wèl met ons zal maken...’
‘Al wandelden wij ook in de vallei des doods! is Hij niet daar?... maar wat is dit, Cosmo, ik voel uwe tranen neerdroppelen op mijne hand; ik kan uwe wezenstrekken niet goed onderscheiden; breng ik u opnieuw smarte toe?’
‘Ik schrei van dankbare vreugd, Gideon! over uwe zeer groote liefde! Ik wist, dat mij nog eenige ongemeene vertroosting was weggelegd. Nu voele ik aan mijn hart, dat het deze is: eene wijle gemeenzaam samenleven met u, zonder stoornis van buiten, zonder die kwellingen die voortkwamen uit mij zelven, uit mijne zonden. Gij hier met mij blijven, Gideon, tot aan het einde! gij mij vriendelijk steunen tot den laatsten gang! Maar hoe kon ik mijn kerker eene plaatse der verschrikking noemen...? dus wordt die voorportaal des Hemels...’
‘Waar wij den Heer een altaar zullen stichten en Zijn naam in onze harten groot maken.’
‘Ja zekerlijk, Gideon, dat zullen wij!’ sprak Cosmo met vuur, ‘want ziet gij, toen ik hier eerst nederlag, - geschokt, gekrenkt, teleurgesteld, half krankzinnig van spijt en wanhoop, uitgeput door de folteringen en kwellingen die de vijanden mij aandeden, en toch woest van toorn en ergernis, om het onrecht en de ontrouw der menschen, over de lafheid en laagheid dergenen, die gezworen hadden voor de goede cause der religie te strijden en te sterven, en die bij de eerste overvalling terugweken en her- en derwaarts vluchtten en geene hand uitstaken ter hulpe van hunne verraden broeders, - zonder onder dit alles ook voor mij zelven de bewustheid te hebben, dat ik in last was gekomen wezende in mijn plicht; - toen perste mij de Heer dat ik toch ruste zou zoeken bij Hem van alle deze ergernissen en boosheden en smarten; maar ik wilde niet, en ik durfde niet en ik kon ook niet; ik meende mij liever los te worstelen uit Zijne hand dan mij te stellen voor Zijn aangezicht; want het moest altijd uwe stem zijn, die mij verzekerde van Zijne liefde, van Zijne genade, van Zijne trouw, eer ik daarop durfde rekenen; ik meende, dat ik uw bijstand noodig had om tot hem te gaan; ik voelde het, ik was meest Christen om uws zeggens wil...’
‘En toch Cosmo! met hoe ernstig vermaan en hoe vurige drang-
{==391==} {>>pagina-aanduiding<<}
redenen heb ik u niet veelmalen gebeden, dat gij zoudt afzien van mij en vrijmoedig nemen voor u zelven.’
‘Dat weet ik, Gideon, aan uwe getrouwheid heeft het niet ontbroken; maar het stond niet in uwe macht mij daartoe te brengen; dat moest de Heer zelf doen, en Hij heeft het ook gedaan... maar eerst klom de mate mijner ellende nog hooger. Daar overviel mij eene driftige begeerte naar u, en groote angsten en bekommerdheden om u; ik gaf mij zelven de schuld van uwe reize, die u voerde te midden uwer vijanden, en het bloed werd mij koud van huiverlijken angst, als ik nadacht waartoe ze komen konden... en dan weder verwenschte ik mijne zwakheid, mijn plichtverzuim, ja zelfs u, omdat mijne ziele hing aan uw wil, mijn wil aan uw oogwenk, en omdat gij overmacht op mij hadt om mij te voeren waar ik niet wezen wilde...’
‘Helaas, Cosmo... ik betreur die, waar zij u kwaad toebracht; maar toch, God is mijn getuige, dat ik nooit dan het goede heb bedoeld voor u...; ook vreesde ik voorheen profetie te spreken, toen ik u spelde, dat de Heer, die afgoden haat, zich verhalen zou op u en op mij van die afgodeeringe... Dat is nu geschied.’
‘Zoo is het!’ zei Cosmo, ‘doch meen niet, dat ik u wijte, waar alleen alle schuld ligt bij mij; ik herhale u slechts mijne uitsporige weeklachten, om u de diepte te wijzen van de schrikkelijke gezonkenheid, waaruit de Heere mij ophief. Want ten laatste ontfermde Hij zich over mij, ziende dat ik meer leed dan ik dragen kon... ik die toch vertrouwd was met zielelijden... Hij zelf nam alle aarzelingen van mij weg; ik wilde vrijgemaakt zijn; ik wilde genezen zijn; ik wilde mijn harte gezuiverd zien ook van den dierbaarsten afgod. Toen heb ik den Heere gezocht, en Hij heeft mij geantwoord, en mij uit al mijn vreezen gered. Ik was vrij; alle mijne benauwdheden waren van mij weggenomen; de doodsangsten om u hielden op; het driftige verlangen naar u werd een rustig vertrouwen op een zeker wederzien; ik haastte niet; ik wenschte niet, maar ik geloofde; want aanmerk dit, Gideon, het was niet als voormaals, toen ik uit spijt en bitterheid uw gedenken eigenwillig uit mijn hart wilde rukken, en daarmede alles omwierp en verbrijzelde wat gij hadt opgebouwd; uw gedenken bleef mij lief en dierbaar, en niets van wat gij mij hadt aangebracht ging voor mij verloren; slechts datgeen, wat ik in mijne zonde, in mijne zwakheid daaraan had toegevoegd, ontviel me als nietig

{==392==} {>>pagina-aanduiding<<}
kaf, dat uit de wanne wegvalt. Ik wist nu, dat mijn leven in 't geloof niet afhankelijk was van uwe toepraak, dat mijner ziele zaligheid niet hing aan uw bijstand. Ik voelde mij een vrij man, een verlost Christen, voor het eerst van mijn leven, zonder uwe tusschenkomst!’
‘Smaakt en ziet, dat de Heere goed is! welgelukzalig is de man, die op Hem betrouwt,’ sprak Gideon in dankbare blijdschap. ‘Die gelooven, zullen de heerlijkheid Gods zien; gij gelooft, Cosmo! uw geloof heeft u behouden. Eene onuitsprekelijke vreugde vervult mij over u; mijn vurigst gebed is verhoord; ik zie u vrijgemaakt van de verderfenis der dienstbaarheid... en gekomen tot de vrijheid der kinderen Gods...’ Daarop, na eenig zwijgen, voegde hij er schroomvallig bij: ‘Wat zal ik nu verder hier...? ik behoorde mijns weegs te gaan en niet om te zien; ik ben genooddrukt te blijven.’
‘Te blijven! om mijne blijdschap te deelen, om de reine broederlijke dankbaarheid te ontvangen, die Gods eere niet te na komt, en daarin de Heere Christus een welgevallen heeft? Den dienaar komt zijn loon toe, en is dit niet een loon, dat gij deze dingen hooren zoudt en aanschouwen? Hebt gij iets minder aan mij verdiend? Zou mijn geloofsroem volkomen zijn, zoo ik dien niet had kunnen uitspreken voor u! Ziet gij, Gideon! in de oude strikken zal ik niet meer vallen; gij kunt gerustelijk met mij blijven, mij versterken in de hope, en vaststellen in 't geloove, waar ik mocht wankelen, mij de hand bieden, en mij zachtelijk verder leiden...’
Toen hij had uitgesproken, liet Cosmo met afmatting het hoofd zijwaarts nedervallen, leunende op Gideons schouder, die zorgelijk den rechterarm uitstrekte om hem te steunen.
‘En sinds wanneer is u die ruste toegekomen, mijn broeder!’ vroeg hij zacht.
‘Is het lang verleden? is het kortelings geschied? ik zou het u niet kunnen zeggen. Hier is voor mij geen tijd meer; ik kenne nauw den nacht van den dag... maar toch dit herinner ik mij... zij hadden mij dien dag ter pijnbank gebracht en... ik had brandende wroegingen... ik had u...’
‘Ik weet dat...; niets meer daaraf!’ viel Gideon haastig in. ‘Verpijn u zelven daarover niet meer, en laat ons zwijgen; daar spreekt vermoeidheid uit uwe stem.’
‘Dorst!’ hernam Cosmo; ‘het gloeit hier binnen...’

{==393==} {>>pagina-aanduiding<<}

‘Tracht te rusten!’ zei Gideon en legde hem meewarig de hand op het voorhoofd...
En werkelijk, na weinige oogenblikken sliep Cosmo in. Bij de stilte en de volstrekte onbewegelijkheid, die hij zich oplegde, kon Gideon rustig nadenken... En de uitkomst van die overwegingen was, dat hij zijn verblijf in dezen kerker niet meer nutteloos achtte voor Cosmo. Al de schokken, die de Piémontees had doorgestaan, zijn langdurig lijden, bij zijne groote prikkelbaarheid en indrukkelijkheid, maakten voor hem de volkomene eenzaamheid en de volstrekte bewegingloosheid, bij allerlei ontberingen, tot iets zeer gevaarlijks; en hoewel hooge geestvervoering over goddelijke vertroosting hem nu gansch vervulde, was de grens tusschen geestverrukking en geestverbijstering zeer licht te overschrijden door eene overspannen fantasie als die van den Italiaan, bij geheele verwaarloozing van de eischen des lichaams en een sterk opgewekt zieleleven. De ruste, waartoe hij nu gekomen was, verminderde wel die gevaren; maar zij kon hare terugwerking hebben. Gideon wist bij ondervinding, dat er eb en vloed is in het geestelijk leven, en Cosmo zou over zich zelven verschrikken, als hij zich minder opgewekt, meer verlaten voelde, minder sterk en vast; dan kon de ervaring van zijn vriend hem voorlichten en bemoedigen; dan kon het gemeenschappelijk gebed hem sterken; dan kon de toespraak van een broeder hem noodig zijn...
Cosmo's sluimering was vast en rustig, maar zij duurde kort, en hij ontwaakte daaruit met eene nieuwe klacht over dorst, die Gideon pijnlijk aandeed.
‘Men voorziet u toch van het noodige op gezette tijden?’ vroeg Gideon met bezorgdheid.
‘Ik geloof ja,’ hernam Cosmo wat verward, ‘en mij dunkt, ze moeten haast komen met mijn ochtendbrood; is Bernard niet reeds hier geweest?’
‘Men opent de deur; daar zal hij zijn,’ sprak Gideon, verheugd naar het gerammel van sloten en hengsels luisterend.
Ook trad er een cipiersknecht binnen, een hoornen lantaren dragende, die hij op de tafel zette, benevens een houten bak, eene kruik en een beker.
‘Het is alzoo avond!’ zei Pescarengis, en tastte schielijk naar de kruik, terwijl hij tegelijk eene afwijzende beweging maakte,

{==394==} {>>pagina-aanduiding<<}
die de spijze gold. De grauwe meelpap, die een zuurachtigen reuk van zich gaf, had dan ook niets uitlokkends voor een weinig opgewekten eetlust.
‘Ik wil toch beproeven; tot Sluis zou zoo iets ons zeer welkom zijn geweest,’ sprak Gideon, met eene poging tot opgeruimdheid, om Cosmo aan te moedigen.
‘Het avondmaal van uwe Welwaarde staat boven aangericht in een beter vertrek... de Heeren Gecommitteerden laten u aanzeggen, dat zij het, met uw blijven op deze plaats, niet zóó streng hebben bedoeld,’ zei nu een man in meer deftige kleeding, voor wien Bernard eerbiedig ter zijde was gegaan. Het was de opzichter der gevangenis, de Geweldige, als hij genoemd werd.
‘Maar ik wel!’ hernam Gideon, ‘ik ben hier om alles met mijn vriend te deelen; wil dus zoo goed zijn, heer Geweldige! en doe dat avondeten, voor mij bestemd, herwaarts heen brengen... of strijdt dat tegen uwe orders...?’
‘Ik heb op dat point geene orders...; mits de kosten en moeite vergoedende, had de Overste voor zich konnen laten aanrichten, zooals voor ieder man van kwaliteit, alhier in verzekering... Jonker de Maulde wordt bediend met een ammelaken en Delftsche plateelen. Maar aan dezen hopman zou het kwalijk besteed zijn. Hij heeft zich tegen de rechters uitgelaten, dat het hem al even is, oft' men hem goed dan kwalijk tracteert; alzoo is hij op den ordinairen teerkost gesteld, die wat schraal is, dat erkenne ik; men doet niet veel voor twee en een halve groot daags... maar de Heer Pescarengis heeft zich nooit gewaardigd tegen mij den mond open te doen, dat hij 't anders verlangde.’
‘De Kapitein is wat zonderling en spreekt moeizaam Hollandsch,’ zei Gideon, den Geweldige wat ter zijde voerende, toen zacht: ‘Luister, Mijnheer! wil het ons hier zoo goed en zoo bekwaam maken in alle opzichten, als u dat doenlijk en geoorloofd is; ik heb vrienden en middelen; gij behoeft niet te vreezen voor uwe kosten, en gij zult geen berouw hebben van uwe goedgunstigheid en inschikkelijkheid.’
‘Ik heb daarvan reeds de verzekering, Heer Doctor! Een aanzienlijk personaadje, die in deze cause veel te zeggen heeft, is zoo pas hier geweest, expresselijk om u te recommandeeren en mij aan te bevelen alle deferentie voor u te hebben, die met uwe

{==395==} {>>pagina-aanduiding<<}
verzekerde bewaring en die van den Overste bestaanbaar is, en aangezien uwe minnelijke heuschheid voele ik mij daartoe zeer gedisponeerd...’
‘Ach, zoo bewijs me de gunst, en sta toe, dat de Overste zich met mij begeve naar dat andere vertrek... eenige afwisseling is hem noodig...’
‘Gij vraagt nu wat niet zijn kan, Welwaarde Heer! Dat strijdt tegen mijne orders. De Kolonel Pescarengis is niet wel verzekerd in eene ordinaire gevangenkamer. Hij is hier op bevel van Mijnheer de Schout, daarin kan ik geene verandering brengen. Men heeft te zijnen opzichte buitengewone mesures moeten nemen.’
Cosmo, die staande deze onderhandeling eene stoïcijnsche onverschilligheid had bewaard, en de oogen gesloten hield, als scheen het hem tegen zijn kerkermeester te zien, sprak nu met zekere ironie tot Gideon:
‘Hunne mesures zijn afdoende als gij ziet.’ Hij wees op zijne voeten. Zij waren in een soort van ijzeren beugel gevat, die ze aan den grond gekluisterd hield!
Gideon begreep nu eerst de oorzaak eener onbewegelijkheid, die hij in den levendigen Italiaan zoo onnatuurlijk had gevonden; de gefolterde lijder kon niet van die plek...
‘Heer mijn God! dat is gruwzaam!’ riep Gideon onder eene rilling.
‘Deh! Signor mio, trek u dat zoo erg niet aan,’ riep Cosmo, die onder het oog van zijn kerkermeester in zijne ironieke luim terugviel. ‘Che diavolo! de Heeren van Leiden behalen niet telken dage zulke zegepraal op een Officier van Zijne Excellentie; nu zij mij gevangen hebben, moeten zij zorgen mij te houden, dat is hunne zaak; ik ben niet hun krijgsgevangene op mijn woord van eer! niet waar, Heer Geweldige!’
De aangesprokene schudde het hoofd. ‘De Overste heeft gedreigd, dat hij ontslippen zou zoo ras het hem doenlijk was,’ sprak hij, zich tot Gideon richtende. ‘Al de overlast, dien hij lijdt, is zijne eigene schuld. Zoo hij redelijk had willen zijn en de behoorlijke onderwerping had betoond aan zijne rechters, die erkennende in hunne autoriteit, men zou hem hier naar zijn rang behandeld hebben, zoowel als den Baron de Maulde en den Heer Volmaer.’
‘Van de houding, die hij meent, dat hem past, mag ik niet oor-
{==396==} {>>pagina-aanduiding<<}
deelen, maar ik durf u mijn woord geven, Mijnheer! dat de Kolonel nu getroost is te blijven, is het zoo niet, Signor!’ sprak Gideon, Pescarengis aanziende.
De Piémontees knikte en Doctor Florensz ving nu fluisterend eene onderhandeling aan met den Geweldige; zij was van eenigen duur, maar had tot uitkomst, dat Bernard, die altijd bij de geslotene deur was blijven staan, order kreeg den Overste uit den kluister te ontslaken. Pescarengis liet hem geworden met de laatdunkende onverschilligheid, hem eigen, en even de schouders ophalende, zei hij tot Gideon:
‘'t Is in trouwe! schade, dat gij u zooveel moeite maakt, om dit schamele lichaam eenige kwellingen te sparen.’
Dit scheen wel een ondankbare verplicht! Maar toch had Gideon de voldoening te zien, hoe Cosmo, na de verwijdering des opzichters, zich langzaam ophief, wankelend eenige schreden deed om naar hem toe te komen, en eindelijk op zijn arm leunende met blijkbaar welgevallen de verstramde ledematen door beweging oefende.
De toegezegde avondmaaltijd was weldra aangericht. Plaats en omstandigheden in aanmerking genomen, had zij waarlijk een luisterrijk aanzien; de schotels, borden en ander tafelgereedschap waren van glad geschuurd tin; het zich noemende ‘ammelaken,’ een servet van Friesch bont, zooals ten dien dage geringe burgers gebruikten; maar de spijzen waren degelijk, smakelijk toebereid en zindelijk opgedischt; men had stoelen aangebracht; beter licht vervroolijkte de somberheid van het hol en duister verblijf, en scheen het zelfs te verwarmen, het was Cosmo, die de opmerking maakte tot geheime voldoening van zijn vriend.
Toen Bernard eene kan wijn aanbracht, zette hij die zorgvuldig neer, zeer dicht bij Doctor Florensz, en wat schuchter naar Cosmo heenziende, fluisterde hij hem in: ‘Bied hem daar maar niet van aan, Welwaarde Heer?’
‘Waarom niet?’ vroeg Gideon verwonderd.
‘Hij mocht u den trek spelen van laatst, toen Mijnheer van Zuylen bevolen had, dat men hem na de pijniging wat wijns zou geven... en hij den beker van zich stootte met zulk eene woestheid, dat de kostelijke malvesei uitstortte, zeggende “dat hij geene lafenis begeerde van zijne beulen...;” dit nu heeft de Heer Rueel voor u gezonden en...’

{==397==} {>>pagina-aanduiding<<}

‘Genoeg, Bernard... mijn vriend heeft daarin niet wel gedaan; maar nu laat ons samen, zoo gij mij verplichten wilt.’
Bernard had zeker de overtuiging, dat het geene schade was Doctor Florensz te verplichten, want hij ging.
Trek bij trek deed het Gideon inzien, hoe de ongelukkige lijder, door uiterlijke norschheid en onhandelbaarheid, de ellenden van zijne gevangenschap nutteloos had verzwaard; en het deed hem goed in te denken, dat zijne tusschenkomst nu machtig was die dragelijker te maken. De blik, waarmee Cosmo hem aanzag, en de glimlach van blijdschap, die dat droef en scherp gelaat verzachtte, toen hij zich tegenover zijn vriend nederzette, deed het Gideon verstaan, dat hij in geen geval tevergeefs hier was. Hij was de éénige, die den armen banneling begreep, in zijne somberste luimen; die verschooning kon hebben voor 't geen anderen onverschoonlijk moesten achten. Hij had eene roeping om dien man lief te hebben en op te richten, eene roeping ook om, als de milde zonnestraal het dor en duister pad van dezen paria te verhelderen en te vervroolijken.
Iets dergelijks ging er zeker in Cosmo om, toen hij het gitzwart oog, waar langs zoo menige bloedige traan was heengegleden, lang en zacht op Gideon liet rusten, met die diepte van weemoed en teederheid, hem eigen alleen als het dezen éénige gold. Daarop, met eene poging tot scherts, als wilde hij het overweldigend gevoel onderdrukken:
‘Dat lag me voorwaar niet bij, dat gij een festijn zoudt komen aanrichten in mijn kerker!’
‘De plaats doet er niet toe! als het hart maar feestelijk gestemd is. Mijn welkomstfeest zult ge eer aandoen, Cosmo! of ik verdenk u van lauwe vriendschap,’ zei Gideon opgeruimd, zorgelijk eenigen wijn voegende bij het water, dat Pescarengis had ingeschonken, en hem dienende van het sterk gekruide vleesch, waarvan de geur reeds den eetlust moest prikkelen.
Doctor Florensz, voor zich zelven zoo achteloos waar het zinnelijke genietingen gold, was nu op eens bedachtzaam en vindingrijk ter liefde van zijn lijder, want zoo mag men Cosmo noemen; en hij zag ditmaal zijne zorgen beloond. Cosmo onderwierp zich eerst lijdelijk aan den zachten vriendendwang; daarop vergat Gideon het nooden, Cosmo tastte toe uit zich zelven; zijne goede luim nam toe met de bevrediging zijner behoeften, die

{==398==} {>>pagina-aanduiding<<}
luide spraken, nu ze niet meer gewelddadig werden onderdrukt.
En voor Gideon, zoo gewoon in zijne trekken te lezen, spraken ze eene mate van welbehagen en kalme tevredenheid uit, als er wel zelden in dit overspannen en onrustig gemoed had gehuisd. Bovenal scheen hij zich meer en meer over te geven aan het genoegen van een rustig en gemeenzaam samenzijn met Gideon Florensz; hoe innig de betrekking tusschen hen beiden ook was, eigen waren ze nooit geweest; het hoog geestelijk karakter, dat Gideon tot hiertoe voor Cosmo had bekleed, had als uit zich zelve een afstand daargesteld, door geene nederbuigende liefde weg te nemen. De omstandigheden, het groot verschil van positie, en bovenal het jammerlijk misverstand, dat er tusschen hen was ontstaan, had hen in het dagelijksch leven van elkander gescheiden gehouden, toen ze samen woonden aan Leycesters hof; en zelfs al ware hem meer gelegenheid gegund, Gideon had geene zoodanige toenadering willen daarstellen, uit vreeze de zwakke aanhankelijkheid van den Italiaan meer voedsel te geven; nu was er geene oorzaak meer voor die vreeze, en Gideon kon anders eindigen dan hij begonnen was.
Het scheen wel, of de beide vrienden, die elkander toch nog zooveel te zeggen en te vragen hadden, zich onthielden van ieder woord of aanmerking, die deze eerste ure van gezellig samenzijn kon storen. Beiden voelden het diep, dat ze te veel voor en door elkander geleden hadden, en nog lijden zouden, om niet eene enkele ure aan onvermengde ruste te geven.
Ze gaven zich nu geheel over aan de blijdschap hunner hereeniging, en de sombere kerker, dien ze eerst in hoogen geestelijken ernst en zielsverrukking tot een tempel des Heeren hadden gewijd, was hun nu voor het eerst het liefelijk thuis der vriendschap; en had Paulus Buis kunnen voorgevoelen, wat er in Gideons harte zou omgaan, op dien eersten dag van zijne kerkerlijke opsluiting bij Cosmo, hij had wel zeker zijne uitspraak veranderd, toen hij zeide dat Gideon voor hoogen inzet sobere winste verkreeg.
Het is waar, men moest Gideon Florensz zijn en niet Paulus Buis, om zulke winste te kunnen waardeeren.



{==399==} {>>pagina-aanduiding<<}

XXI. Vervolg.

Wij hebben kunnen opmerken, dat Cosmo Pescarengis leed voor zich zelven, met de berusting van den Christen, die in zijne smarte den Heere zoekt, tegenover anderen, met het stoïcisme van den wilde, die ze veracht, en die zijne pijnigers uittergt door laatdunkende schamperheid, zich uitsprekende tot in zijn zwijgen. Daarmee kon Gideon Florensz geen vrede hebben, die van oordeel was dat, wie in Christus roemden en zich Hem eigen voelden, ook in alles en jegens allen toonen moesten van Zijn Geest te zijn. Maar hij wist, dat hij de uiterste omzichtigheid moest in acht nemen, waar het Cosmo Pescarengis gold; hij wist, dat het onbillijk zou zijn dezen man naar den gewonen maatstaf te meten. Zijn vroeger leven was eene aaneenschakeling geweest van rampen, krenkingen en teleurstellingen, wel de gevolgen van eigene ondeugden, hartstochten en misdaden; maar waaronder hij echter zulke ervaringen had gehad van de menschen, dat zij hem gevoerd hadden tot feilen menschenhaat. De wortel van die ondeugd was wel uitgeroeid uit dat harte, toen hij na den diepsten val en de volkomenste zelfverachting voor het eerst tot berouw en bekeering was gebracht, maar er waren uitspruitsels gebleven, die maar al te welig voortschoten; en al was er ook op de reiniging van dat onkruid acht genomen, toch zijn er zekere smetten, zekere zonden, die met onuitwischbare trekken hun merkteeken drukken ook op het uiterlijke van den mensch, dien ze hebben beheerscht, en die voor altijd zijn karakter zoowel als zijn voorkomen stempelen. Of om Gideons eigene taal te gebruiken, als hij over dat punt nadacht: ‘De vernieuwde mensch ondergaat wel eene innerlijke verandering, maar geenszins zoodanige uiterlijke gedaantewisseling, dat de sporen van zijne vroegere ellende niet eenigszins zichtbaar blijven, zoolang hij niet verlost is van het lichaam dezes doods.’
Cosmo nu was noch geboren, noch gevormd om zachtmoedig man te zijn; zelfs waar hij liefhad tot afgodeering toe, en zijn leven had willen afstaan om bemind te zijn, kon hij nog die liefde niet uitdrukken in zachte minzaamheid. Stroefheid en nor-
{==400==} {>>pagina-aanduiding<<}
sche vormen waren hem dus eigen, dat hij de verschuldigde gehoorzaamheid aan zijne Oversten zoowel als den vrijwilligen liefdeplicht jegens zijne minderen en gelijken placht te oefenen, op eene wijze die zijn goeden wil in verdenking bracht, bij wie hem niet zoo goed begrepen als Gideon en Leycester. De eerste wilde hem dus niet beoordeelen naar zijne gedragingen in den kerker, allerminst hem zelven verschrikken door een hard oordeel of eenige harde uitspraak; maar hij zocht gelegenheid om uit te vinden wat er op dat punt in zijn gemoed omging. Des anderen daags, toen zij weder bijeen waren, (want Gideon had op Cosmo's dringen den nacht doorgebracht in het vertrek dat voor hem was bestemd) vingen ze aan met mededeelingen en ophelderingen. Gideon had het verhaal gegeven van zijn wedervaren te Utrecht.
‘Oh, Zijne Excellentie! Oh!’ riep Cosmo smartelijk, het gelaat met de hand bedekkende.
‘Gij hebt geen onrecht met deze klacht, Cosmo,’ zei Gideon aarzelend..., ‘de Graaf heeft schuld tegen u... hij had u nooit voor zulke dingen moeten gebruiken...’
‘In de uiterste smarte der foltering heb ikzelf daaraan gedacht, en de jammerlijke zwakheid gehad het mij te laten ontvallen, maar ik klaag nu met diepe schaamte en zelfbeschuldiging.’
‘Waarom deze, mijn broeder? gij hebt u, dunkt mij, jegens den Graaf niet zooveel te verwijten.’
‘Ik niet, Gideon? Maar vergeet gij dan, wat ik gedaan of liever gelaten heb... dat mijn plicht ware geweest te volbrengen?’
‘Zoo komt die schuld op mij, die oorzaak ben van dat verzuim.’
‘Dat zij verre; gij hebt sterken aandrang bij mij gebruikt, omdat gij datgene wat mij aanbevolen was ongeoorloofd achttet. Ik wist, dat het goed en noodig was... en toch ik oefende geen kracht genoeg tegen u.’ Toen, Gideon met onrust aanziende, vervolgde hij bijkans toornig: ‘Per dio! dat gebreekt er nog aan, dat gij u zelven voor de oorzaak zoudt houden van 't geen mij overkomt. Het heeft haaste, dat gij u daaraf bij Zijne Excellentie gaat beschuldigen, opdat die zich ten slotte nog deze zaak aantrekke...’ sprak Cosmo met ergernis.
‘Wat het eerste belangt, Cosmo, ik zal het doen dáár waar zulks te uwer ontlasting noodig kan zijn; wat het andere aangaat, dat is reeds geschied.’

{==401==} {>>pagina-aanduiding<<}

‘Kan het wezen! Laat de Graaf zich ietwat gelegen leggen aan... zijne vrienden?’ vroeg Cosmo met eene opwelling van blijdschap.
‘Zeer veel zelfs, in 't bijzonder aan u.’
‘Monsignor heeft veel goedheid, maar, dat heb ik niet verdiend.’
‘Ik acht ter contrarie, dat de Graaf het u schuldig is. Het was immers zijne belofte; hij zou u niet in 't verdriet laten...?’
‘Zeker, en daarop had ik recht gehad, zoo ik in 't ongeluk ware geraakt buiten schuld en staande de executie zijner bevelen, doch nu, nu, is dit meer dan ik eenigszins recht had te wachten, en nog daartoe zult gij zien dat het vruchteloos is.’
‘Ik durf u het tegendeel niet verzekeren; maar toch de poging reeds moet u geruststellen en verlichten; is 't niet zoo?’
‘Het zal mij opnieuw vastzetten in mijn voornemen om getroost te sterven voor Zijne Excellentie, zooals mijn schuldige plicht is... doch zeg me, hoe heeft Monsignor het aangelegd met zijne intercessie?’
Gideon deelde nu alles mede wat hem bekend was. Toen hij hoorde van de zending des Heeren Kiligrew en de verklaring die deze op het uiterste te doen had, viel Cosmo in met een driftig hoofdschudden: ‘Als Zijne Excellentie niet bij machte is die verklaring klem bij te zetten door eenige goede vendelen Engelschen met Sir Richard aan het hoofd, dan moest hij liever niets doen...; nu compromitteert de Graaf zich zelven en zijn gezag... zonder het doel te bereiken dat hij beoogt.’
‘Dat kan ik mij nog niet voorstellen. Ik heb toch wel hope, dat men consideratie zal gebruiken te uwen aanzien, als men weten zal dat gij hebt gehandeld involge de bevelen van den Gouverneur-Generaal.’
‘Alsof ze dit niet geweten hebben van den beginne aan! Volmaer heeft het hun zeer instantelijk verklaard. De Maulde heeft het zuchtend en bevend te zijner ontschuldiging aangevoerd, en mij, - schoon ik het vaste opzet had om Zijne Excellentie trouwe te bewijzen door zwijgen, - mij hebben ze op de folterbank klachten afgeperst, die ze voor bekentenissen hebben gehouden; waarna zij mij eindeloos hebben gekweld om er meer van te weten... Want, aanmerk dit, Gideon! deze heeren vlammen op de geheime zaken van Monsignor; ze hebben mij on-
{==402==} {>>pagina-aanduiding<<}
dervraagd over particulariteiten en personen, daaraf ik niets wist noch ooit eenige kennisse aan gehad heb, op zulke wijze dat ik in de ijlhoofdigheid der pijne hun meer contentement heb gegeven dan ik zelf wilde; ook heb ik daarna in allen ernst en vastheid herroepen wat ik, mijns ondanks, en bijkans buiten bewustheid, mocht hebben gezegd anderen ten prejudicie... Genoeg, uit alles heb ik zekerheid, dat ze weten hoe wij onze desseinen niet hebben opgevat uit ons zelven, noch in ons particulier, maar dat de Graaf ze kende en goedkeurde, en dies ondanks zijn zij voortgevaren, in alle vehementie tegen ons te procedeeren; slechts... als één van ons zich op den Gouverneur-Generaal was beroepende, werd hem rigoureuselijk het stilzwijgen opgelegd onder pretext dat het streed tegens de verschuldigde eerbiedenis... Gij ziet dus Gideon, ze waren voornemens de uiterlijke vorme van respect jegens Zijne Excellentie te bewaren... al ware 't dat zij zich vergrepen aan zijne dienaren...; nu is 't wat anders; nu de Graaf zich dus vooropstelt, nu straffen en vernederen ze hem zelf in ons... nu toonen ze hunne autoriteit boven de zijne... en gij begrijpt toch wel, dat ze zoo gunstige occasie niet zullen laten verloren gaan, om het gezag van den Graaf dezen hartsteek toe te brengen...’
Gideon zuchtte. ‘Maar toch, Cosmo! het zijn geen gewetenlooze menschen, en het zou geene justitie zijn maar eene daad van onrecht en geweld, zoo zij, deze dingen wetende, nog het strengste vonnis over u durfden vellen en voltrekken...’
‘Signor mio! het zijn mogelijk zeer nauwgezette mannen; maar het zijn... staatslieden. En redenen van Staat spreken bij dezulken luider dan de stemme der consciëntie. Ze hebben in trouwe geene keuze, dan ons allen op het schavot te brengen, of mij aan Zijne Doorluchtigheid uit te leveren en het proces in diens handen te stellen... en nu... ik wete niets van 't geen er buiten dezen kerker omgaat, maar de cause van Zijne Excellentie moest al zonderling zeer zijn gevorderd in die korte dagen mijner absentie, dat ze zich genooddrukt zouden voelen op zulke schitterende wijze zijne oppermacht te erkennen... Maar uit uw mismoedig hoofdschudden zie ik wel... dat het er zóó niet mee staat.’
‘'t Is ontwijfellijk dat het gezag van Zijne Excellentie zinkende is...’

{==403==} {>>pagina-aanduiding<<}

‘Nu dan! zoo is 't immers uitgemaakt wat zij doen zullen...’
‘Neen, Cosmo! al zoudt gij u ergeren aan mijne zwakheid!’ viel Gideon in, ‘ik kan niet met zulke koelzinnigheid op zulke uitkomst zien... ik kan ook niet het geloof opgeven aan die machtige werking van de stemme der menschelijkheid in hunne conscientiën, en ik voor mij gedenk, met Gods hulpe, het mijne, te doen om die te doen spreken.’
‘Geef u geene moeite om niet,’ sprak Pescarengis droog.
‘Cosmo!’ hernam Gideon met eenigen nadruk, ‘gij hebt al te slechten dunk van wie gij uwe vijanden houdt; ik weet, gij hebt groote oorzaak van klachte over hen, en men heeft u hard bejegend, dat stemme ik toe; doch ik bidde u om de liefde Christi, geef toch wrok en bitterheid geen voedsel in uw harte...’
‘Dat ik ze mijne vijanden houde, Gideon!’ sprak de Piémontees glimlachend, ‘daar is, dunkt mij, eenige reden voor; maar toch, het zijn allereerst de vijanden en tegenstanders van Zijne Excellentie, mijn meester... Dat zij zich de mijnen toonen... Che diavolo! dat spreekt vanzelf, ik heb nooit iets gedaan om van hunne vrienden te zijn; maar wrok en bitterheid tegen hen voeden, waarom zou ik dat? Ik ben in hunne handen gevallen, dat is mijne eigene schuld, en ik kan niet euvel nemen, dat zij de occasie gebruiken om met mij hun wil te doen, voltrekkende daarmee, zonder het zelf te weten... den wil Gods aan mij... Daarom en omdat ik mij Christen voele, wete ik, dat ik hun niet desgelijks zou vergelden, zoo het mogelijk ware, dat ik nog geweld verkreeg over hen...; daarbij, zij hadden mij voegelijker willen handelen, maar ik heb dat afgeweerd... hun conditiën pasten mij niet.’
‘Waren die zoo onaannemelijk, wellieve vriend?’
‘Voor mij ja! Zij wilden allereerst, dat ik hunne autoriteit over mij erkennen zou en voor goed en geldig aannemen de vierschaar, die zij over mij spannen wilden.’
‘Het komt mij voor, dat het u niet eens vrij stond hier te weigeren; de Leidsche Magistraat is eene wettige macht...’
‘Daaraan ik alevel niet subject ben...’
‘Alle macht is van God ingesteld, en men behoort die onderdanig te zijn.’
‘Dusdoende zou men den Paus van Rome en den Grooten Mogol nog gehoorzaamheid schuldig wezen! Mijn wettelijke Heer

{==404==} {>>pagina-aanduiding<<}
en Overhoofd is de Graaf van Leycester, Gouverneur-Generaal der Geuniëerde Gewesten, wien zij de behoorlijke autoriteit weigeren; alzoo zijn zij rebellen en ik ben 't niet... en ik zou verrader zijn, zoo ik toegaf aan hunne eischen om mij hier een beter lot te waarborgen; dat alles heb ik hun gezegd, en nog veel daartoe, dat hen gansch niet smaakte, op zulke wijze, dat wij een heftigen strijd hebben gehad, die daarmee geëindigd is, dat ze mij dreigden met het vertoonen van hunne foltertuigen; ik zeide daarop, dat ik door dwang niet van mijn stuk zou gaan, en alzoo weinig hunne vierschaar meende te erkennen, dat ik besloten was te ontvluchten, zoo ras ik maar kon, dat simpel eene spotternij was; want de gedachte aan de vlucht was mij gansch vreemd; toen voerden zij mij herwaarts... en stelden mij in kluisters, als hun recht was...’
‘Ik zou toch wenschelijk achten, dat gij niet zulken toon van schamperheid en stouten spot hadt gebruikt tegen uwe rechters, of nu althans naliet...’
‘Verg dat niet van mij, Gideon! of zoudt gij willen dat ik voor hen zou verschijnen, als een gebogen man... den zwakken de Maulde gelijk, die hunne genade inroept?’
‘Gij hebt erkend, dat het de Heer is, die hun geweld geeft over u, dies buig u onder Zijne hand.’
‘Zoo doe ik, mij in niets verzettende bij alles wat ze mij aandoen..., maar alleen hunne autoriteit over mij erkennen, zal ik niet en mag ik ook niet! Zij mogen mij ter dood brengen... maar, zij zullen mij niet rechten. Ik ben hun overwonneling, geenszins hun onderdanige dienaar, en zij hebben groot ongelijk, dat zij dwingen willen daaraf de houding aan te nemen.’
‘Hierin is de lijdzaamheid der Heiligen, dat men onrecht draagt met zachtmoedigheid,’ merkte Gideon aan.
‘Met Gods hulpe hoop ik nooit meer te vervallen in de vlagen van woesten toorn... daarover ik mij laatstelijk heb berouwd; doch overigens... Gideon... ik ken mij zelven; een heilige martelaar zal ik nooit worden... ik kan niets zijn dan een taaie dulder.’
‘Waarom zoudt gij niet staan naar het meerdere, wellieve broeder! Het zou den vrede van uw hart bevestigen en vermeerderen; de volle rijkdom van 's Heeren zegen zou in allen overvloed op u dalen, en gij zoudt Hem nader komen, die ons

{==405==} {>>pagina-aanduiding<<}
Zijn hoogheerlijk exempel heeft gegeven ook tegen vijanden, opdat wij het volgen zouden...’
‘Ik wensche uit een oprecht harte, dat deze dingen, die ze tegen mij doen, hun niet schaden mogen aan hunne eigene ziel, schoon ik houde, dat zij voor zich daarop niet met al achten...’
‘Dan verdienen zij meer uw diep medelijden, dan liefdeloos oordeel, of zoudt gij u daartoe niet willen opheffen. Cosmo! zoudt gij niet begeeren hen te stichten door uw exempel, tot zij, uw groot geloof ziende, uit uwe liefde wellicht bewogen werden, en zelf getrokken tot den Heer!’
‘Dat zou een mirakel zijn, Gideon!
‘Een mirakel, als de liefde Christi er velen heeft gewrocht en wrochten zal, zoolang deze wereld staat en des Heeren blijde boodschap daarin verkondigd zal worden door menschen aan menschen. Een mirakel, Cosmo! zeer zeker, het zou er een zijn, maar niet grooter, dan toen gij... gij zelf voor den Heere werd gewonnen...’
‘Maar het was Gideon Florensz, die dat werkte... en ik ben... Gosmo Pescarengis.’
‘Juist daarom, mijn zielsgeliefde broeder! het is niet mijne meening u te dezen dage door eenig hard woord te bedroeven of in eenig ding te ontrusten over u zelven; daartoe is ook geene oorzaak; de Heer, aan wien gij u overgegeven hebt, is een volkomen Zaligmaker; Hij zal het doen... blijf vast in dit betrouwen; maar juist omdat u zooveel is kwijtgescholden, en gij toch niets, niets hebt om te betalen, zoudt gij 't daar niet een grooten zegen achten, dat gij uwe dankbaarheid toonen mocht, door uwerzijds allen te vergeven, die iets, zonderling die veel tegen u misdaan hebben?’
‘Ik bidde veelmaals het Onze Vader met een volkomen harte, ook met opzicht tot hen,’ zeide Cosmo ernstig. ‘Ik bidde zeer vlijtig om een gansch vergefelijk harte...’
‘Daar doet gij wel aan, broeder...!’
‘Maar,’ hernam Cosmo snel, als vreesde hij, dat Gideon te goed van hem zou denken, ‘maar hun een heusch gelaat toonen en een buigend hoofd, dat, zoo waarachtig als ik u niet bedriegen wil, dat kan ik niet; de valk zal nooit eene duive zijn... de Heer zelf, die weet wat in mij is, zal mij dàt niet vergen.’
‘Gansch van aard wisselen kunt gij hier niet, maar in den

{==406==} {>>pagina-aanduiding<<}
vernieuwden Christen moeten toch altijd de trekken van zijn Heer zijn te onderkennen; denk daarop, als gij weer voor uwe rechters komt; bedenk hoe weinige occasie u veellicht gelaten is, om uw geloof en uwe liefde te toonen... en hoe gij geroepen zijt, die juist te bewijzen aan dezulken... die uwe vijanden zijn! Daarom laat u dringen door de liefde Christi, en buig het fiere hoofd onder vernedering: een heusch gelaat te toonen staat niet in uwe macht; ik neme dat aan, maar toch wel een schamper wederwoord terug te houden; maar toch wel te zwijgen in alle lijdzaamheid en niet met opgekropten wrevel. 't Is zwaar, mijn broeder! het is zeer zwaar, ik weet het bij ervaring; maar de Heer is immers nabij; gij zult wel hulpe krijgen.’
‘Bidt met mij om die hulpe,’ sprak Cosmo met eene doffe stem, die eer barsch en gebiedend klonk, dan smeekend. Zijn harte was weeker dan zijne stem.
Nog in den loop van dienzelfden ochtend had Pescarengis gelegenheid om van zijne betere stemming tegenover zijne rechters bewijs te geven. Hij werd opnieuw voor hunne vierschaar geroepen. Gideon wachtte zijne terugkomst in onrustige spanning, in afwisseling van hoop en vrees; want hij onderstelde, dat de zending van Kiligrew nu hare werking had gedaan. Hij bleef niet lang in onzekerheid van hoedanigen aard die werking was. Cosmo keerde terug, geleid door den Geweldige in persoon, die hem fluisterend eene vraag deed, waarop Cosmo luide antwoordde, dat hij de heuschheid der Heeren willende erkennen, dankelijk aannam. Daarop bleven ze alleen; de Piémontees ging naar Gideon toe, nam beide zijne handen, drukte die met innigheid en zag hem een tijdlang zwijgend aan. Zijn gelaat had eene ongewone uitdrukking van rust en ernst, iets waardigs en edels, als Gideon nog nimmer bij hem had opgemerkt; er moest veel in die ziele zijn omgegaan, dat zij zulk een stempel drukte op dit gelaat.
‘Wat is u, mijn broeder?’ vroeg Gideon met eene ontroering, die hij niet wist te verbergen.
‘Ik heb uw raad gevolgd, en daartoe was goede gelegenheid.’
    ‘Men heeft u toch niet opnieuw... scherpelijk geexamineerd?’
‘Neen, men heeft mij slechts eenige weinige vragen gedaan en met alle civiliteit. Het was geene private commisie tot onderzoek... het was de volle vierschaar met alle schepenen, gedelegeerden, gecommitteerden en adviseurs.’

{==407==} {>>pagina-aanduiding<<}

‘Zoo, was de Advocaat van Holland ook daar?’
‘Die was bij alle verhooren; 't is een forsch, schrander man; zijn blik is wat koud... en 't is zonderling, Gideon! dat gezicht is me niet volkomen vreemd... het deed me terugdenken aan zekere avonturen mijner jonkheid... maar ik heb zooveel gezworven... zoovele gezichten gezien...; genoeg; zij waren er allen, ook de jonge Graaf Maurits van Nassau, die niet volkomen op zijn gemak scheen te zijn... hij pretexteerde wat haast... maar toch werden er te zijner exigentie nog eenige vragen gericht aan Volmaer en de Maulde, schoon ze alles bekend hadden en hunne confessiën, evenals 't geen zij de mijne noemen, in zijne handen waren gesteld. Gelukkig voor den jongen Baron, dat hij niet veel behoefde te spreken; want de stem stokte hem in de keel. Naast hem staande moest ik hem steunen en nam de gelegenheid waar om hem vergiffenis te vragen...; want ziet gij... hij noemt zich verlokt door mij...; waarheid is, dat ik hem overgehaald heb tot hetgeen ik zijn en mijn plicht achtte. Ik verklaarde dat, mij richtende aan den Graaf van Nassau, in hope het mocht de Maulde ten bate komen; want God weet, hoe hij mij deert, en zoo ik twee levens te verbeuren had, ik gaf ze beide om dien armen jongen man bij het zijne te bewaren..., daarin hij nog zijn lust vindt...’
‘Cosmo! deze woorden... uwe ongewone wijze van zijn... alles spant mijne angstige verwachting; ik smeek u, zeg mij de uitkomst...,’ vroeg Gideon met eene stem, wier trilling van zijne innerlijke onrust getuigde; het gulgauwe antwoord, dat Cosmo op de tong lag, werd er door gewijzigd:
‘De uitkomst... nu de uitkomst... daar zullen wij morgen nader van hooren.’
‘Gij weet dus nog niets met zekerheid?’
‘Ik weet van alles, ik breng allerlei nieuws voor u mee...’
‘Goed nieuws?’ vroeg Gideon twijfelend.
‘Zeker! zoo 't kwaad ware, zoudt gij mij dan zoo opgewekt, zoo tevreden zien? Eerstelijk, zij hebben mij nog voor heden een beter logies toegezegd... aan het uwe gelijk, misschien hetzelfde; het verscheelde mij wel niet veel, maar om niet weer door vriend en vijand van ondankbaarheid en norschheid beschuldigd te worden, heb ik dankelijk geaccepteerd...’
‘Wellicht dat de tusschenkomst van Mylord...’

{==408==} {>>pagina-aanduiding<<}

Cosmo schudde het hoofd. ‘Van dezen is geen woord gerept; ik achte dit te danken aan de tusschenspraak van den Graaf van Nassau, een levendig minnelijk jonk Heer, die aan mij een paar vragen heeft gericht over onze houding tot Sluis, en die voldaan scheen met mijne antwoorden. Mijne eigene houding heeft zeker ook geene schade gedaan,’ voegde Cosmo er bij, om Gideon voldoening te geven, die zichtbaar gedrukt was. ‘En nu tweedens... Ik ben genezen van mijn vooroordeel tegens de vrouwen!’
‘Cosmo, Cosmo! wat zal nu deze scherts?’ sprak Gideon met onwil. ‘Gij hebt nimmer van anderen op dit punt spot kunnen verstaan.’
‘Ook spreek ik in goeden ernst. En weet gij, hoe ik tot deze genezing kome...? Ik heb Katharine Rose weergezien. Het nobele schepsel, - dat verdiende een deugdelijk man te wezen, ware het niet, dat eene deugdelijke vrouw nog zeldzamer is; - het nobele schepsel is doorgedrongen in 's Gravensteen, om mij op te zoeken onder ik weet niet welk pretext; want zij kon mij niet alles in één adem zeggen; maar genoeg, ik vond haar in de getuigenkamer, toen wij gevangenen derwaarts werden geleid, omdat... de Heeren zich over ietwes te beraden hadden... Zij viel schreiende in mijne armen..., en, in trouwe, Gideon! ik heb ze niet afgeweerd; zooveel trouw mag voor menige ontrouw voldoen... Het arme kind had zich veel moeite gegeven om mijnentwil... Zij zou u opzoeken tot Utrecht; zij was gevangen geraakt...; pas ontslagen, verneemt ze mijn deerlijken toestand, en vreest moeite noch zwarigheid om mij weer te zien; zij nam zich nu voor aan den uitgang van de gerechtszaal den Graaf Maurits op te wachten en een voetval te doen te mijner gunste... Zij beeldt zich in, dat de voorbede van eene vrouwelijke krijgskameraad op den aankomenden krijgsman van goede werking moet zijn... en ik, Gideon! ik liet haar in 't geloof.., ik ontried haar niet de proeve te wagen, want ik wilde hare liefde niet bedroeven door eene weigering... Maar hoe, Gideon! gij glimlacht niet eens; gij blijft mij verstrooid en weemoedig aanzien, als ware er sprake van leed in plaats van vreugde, die mij 't harte verwarmt...’
‘Voorzeker! de liefde van die vrouwe treft mij... en gij ziet, Cosmo, wie u recht kennen, en aan wie gij de mildheid van uw harte hebt geopenbaard, moeten u liefhebben, zooals zij... zooals ik...’

{==409==} {>>pagina-aanduiding<<}

‘Gij! o gij!’ sprak nu Cosmo, zijne hand nemende met die vertrouwelijkheid, die gevolg was van hun gemeenzamen omgang, ‘dat is toch nog wat anders! Gij hebt mij liefde betoond; toen gij niets van mij wist dan dat ik de rampzaligste en verachtelijkste der menschen was; gij zijt mij in uw harte blijven dragen... ondanks al mijne ontrouw, mijn afzwerven, mijne weerbarstigheid, mijne lage verdenking, mijn ruw afstooten, hebben u nooit weerhouden, altijd opnieuw mij de helpende en zegenende hand toe te steken, en hoe oneindelijk ook bedroefd en teleurgesteld, nooit is die liefde verflauwd, nooit is zij vertraagd... Voorwaar, de uwe is wat anders dan de ordinaire menschelijke liefde; zij mag in alle eerbiedigheid vergeleken worden met de oneindige liefde Christi, daaraf zij mijn spiegel en beeld is...’
‘De zwakste, de armelijkste afdruk; ook weet gij hoe weinig zij geweest is wat zij heeft willen zijn; en waar zij iets werkte, daar was het in Zijne kracht door Zijne hulpe.’
‘En dat alles voor mij, voor mij, den onwaardigste onder allen,’ sprak Cosmo diep bewogen... ‘Ik vrage mij zelven af, hoe kan dit zijn, hoe mag dit zijn...? en zelfs het offer uwer vrijheid, dat gij mij brengt om al uw tijd te wijden aan mij... is het geoorloofd?’
‘Het mag zijn, broeder, ik heb daartoe volle vrijmoedigheid,’ sprak Gideon met vastheid.
‘Maar zijn er dan niet velen die aanspraak hebben op uwe liefde of uw bijstand?’
‘Allen, Cosmo, allen! maar onder allen zijt gij mij de eerste en de naaste...’
‘O, ik versta u!’ hernam Cosmo getroffen, ‘ik ben u de verloren penning, die gevonden is - het verloren schaap dat gij zorgelijk wilt thuis leiden, naar het exempel van den goeden Herder.’
Tot antwoord drukte Gideon hem de hand, en zag hem aan met eene uitdrukking van onuitsprekelijke teederheid. Een tijdlang zwegen beiden; toen hervatte Doctor Florensz: ‘Maar gij ook hebt eene nauwe, eene éénige aanspraak op mij; gij hebt een recht op mij, Cosmo, dat gij nog niet kent, en daaraf ik u nooit heb durven spreken, uit vreeze van... datgene waarvoor nu niet meer te vreezen is; genoeg, dat wat ik u mededeelen wil kunt gij nu wel dragen.’

{==410==} {>>pagina-aanduiding<<}

Pescarengis luisterde in gespannen verwachting.
‘Cosmo, gij zijt niet slechts de eerste geweest, die mij de blijdschap heeft leeren verstaan eene ziele tot Christus te brengen...; gij zijt ook het middel geweest, waardoor ik tot het waarachtig geloof ben gekomen, waardoor ik tot den Christus ben geleid: gij zijt het geweest, die mij van de noodwendigheid mijner eigene bekeering hebt overtuigd.’
‘Ik! ik!’ riep Cosmo in eene mengeling van verwondering en blijdschap, die moeielijk is weer te geven. ‘Gideon, uw mond zal geen logen spreken...; maar toch, ik vrage... hoe heeft dat kunnen zijn?’
‘Mijn broeder, dit is de uitnemende kracht van de geestelijke gaven, dat ze voller en rijker wederkeeren tot wie ze uitdeelt. Ik was doodarm, Cosmo, en ik had niets te geven, dat ik eenigszins het mijne kon noemen; niet omdat al het mijne van Christus was, maar omdat ik niets van het Zijne mij had toegeëigend, toen ik u vond... en mij geroepen zag u op te richten en te vertroosten door de verkondiging van den vollen rijkdom der liefde Christi, een schat dien ik reeds bij name kende, doch niet als den mijnen... Ik was nog zoo zeer jong, ik had gansch geene ervaring; gij herinnert u de aanleiding van onze ontmoeting, mijn verblijf te Genève, en mijne reize in Opper-Italië ter afwisseling mijner studiën, die velen waren, en waaronder die der theologie slechts als bijzaak was begrepen door mijn voogd. Maar zij was het niet voor mij; zij was mij lievelings-oefening en ik was in de oogen mijner vrienden gansch geen onbekwaam godkundige... Het gebrak mij dus niet aan de kennis om u voor te lichten, en ook niet aan den ernst die bij zulke verkondiging paste. Ik werd geprezen door de strenge Geneefsche professoren om mijn deugdelijken wandel en goede beginselen, zooals zij zeiden, maar, ik was geen Christen; mijn zielsdorst was kennen en weten, en ik achtte kennis de hoogste, de volkomenste kracht. Ik had hoogmoed en zelfzucht te over in de ziel om een duivel te worden, tot de Heer zich daartusschen stelde en u op mijn weg bracht, opdat ik mij tot Hem zou bekeeren, en Hem volgen als Zijn discipel. Ziet gij, Cosmo, bij u zag ik mij het eerst geroepen tot de verkondiging van de blijde boodschap; zij alleen kon van krachtige werking zijn op eene vertwijfelde ziel; dit leerde mij mijn verstand; maar de innerlijke ontferming, waarmede ik mij

{==411==} {>>pagina-aanduiding<<}
over u bewogen voelde, predikte mij nog iets anders; zij leerde mij helder zien in uwe behoeften. Dit begreep ik, hier kon geene verstandelijke voorstelling deugd doen; zulke wanhoop kon niet luisteren naar simpele redeneering, al ware zij nog zoo klaar en nog zoo overtuigend. Hier moest iets anders werken dan menschelijke liefde en menschelijke hulp. Hier moest de Heer zelf helpen; en ik leerde bidden voor u, zooals ik nooit geweten had dat men bidden kon. De zegen van dat gebed was allereerst voor mij zelven. U opwekkende tot gelooven, werd ik zelf overtuigd; de genade Gods, die ik inriep over u, toonde zich aan mij in hare volheid; voor het eerst voelde ik al den ernst en de diepte der waarheid, die mijn verstand had aangenomen; ik voelde mij diep verloren zondaar met u, maar ik voelde mij met u opgericht en vertroost; ik overlegde niet meer bij mij zelven hoe ik tot u spreken zou, maar het was mij of de Heer zelf mij dat ingaf; de woorden vloeiden mij toe, en ik wist dat ze van kracht waren, en dat ze u goed waren, want zij deden mij zelf goed, en ik voelde mij als bezield, als overweldigd door een hoogeren Geest, die mij dáár bracht waar ik uit mij zelven niet had kunnen komen. De Geest die verlicht, de Geest die toebrengt, de Geest die heiligt, had mij aangeblazen en dreef mij voort; ik, de ijdele, hoogmoedige, onwaardige jongeling voelde mij geroepen en gewijd om bij u een gezant van Christus te zijn, en van Hem te getuigen voor al de wereld! En gij, in Zijne hand het middel tot deze gezegende omkeering, gij werdt mij zóó dierbaar op dien stond, dat ik mijn gansche leven aan u had willen wijden van toen aan, zoo niet de vrees voor uwe dwepende afgodische gehechtheid, die zich al spoedig openbaarde, mij had bewogen om wel haastiglijk van u te scheiden...’
‘Op zulke wijze dat de vriend, aan wien ik mij op het innigst verhecht voelde door den heiligsten en nauwsten band, voor mij niet dan vreemdeling bleef, die bij het afscheid mij zelfs tijd noch plaatse des wederziens wilde aanduiden...’
‘Ik moest toen den troost en de wel aangename zoetheid van zoodanige innige betrekking afwijzen... De Heer, die het àl gedaan had, mocht niet bekort worden in eere en dank, door die welke wij elkander zouden toebrengen. Maar van toen aan, Cosmo, was mijne keuze beslist. Ik greep mij krachtiglijk aan, om tot het leeraarsambt bereid te worden, niet slechts in het vernieuwd

{==412==} {>>pagina-aanduiding<<}
en volijverig volgen der ernstige studiën, maar bovenal mij biddend en wakend toerustende met de kracht om een ware discipel des Heeren te worden, die lust zou hebben om Hem volgende Zijn kruis Hem in allen ootmoed na te dragen... Een zware strijd wachtte mij en groote hindernissen had ik te overwinnen, eer men mij toestond tot dat ambt toe te treden... Ik had mijn wil en verkiezing te stellen tegenover dien van mijn voogd, een der waardigste menschen die ik kende, de man dien ik heb gevreesd en ontzien... meer... dan ik moest. Maar de Heer gaf mij toch de overwinning... tot zwaren prijs, dat is zoo...; en het ambt zelf bleek mij geene lichte bediening, die nog verzwaard werd door... lieden, die ik liefst nu vergete... maar zalig, toch zalig prijs ik mij, dat de eere mij is geworden den Heere te verkondigen voor de menschen, en sommigen tot Hem toe te brengen, en anderen op te bouwen, en ten laatste weer te vinden....’
‘Ja! De Heer zelf wilde onze scheiding niet; Hij voegde ons bijeen,.. nu om niet meer te scheiden.’
‘Dat zou zoo kunnen zijn!’ zei Gideon, ‘maar indien niet, wij zouden het beiden nu getroost en rustig dragen, is het zoo niet, Cosmo? Gij weet nu wat gij mij zijt; wij weten wat wij elkander zijn... de dolinge der zonde en der menschelijke zelfzucht heerschen nu in ons niet meer, en zooveel wij elkander nu kennen en liefhebben, zoo kennen wij elkander niet meer naar het vleesch, maar in Jezus, die de Christus is, onze Zaligmaker.’
‘Amen! ja amen!’ riep Cosmo plechtig. ‘Zoo is het; wat mij nu nog voor u bezielt, is eene reine broederlijke dankbaarheid, daarmee den Heer de eere niet wordt verkort, van wien alles uitgaat en wien alles worde toegebracht. Maar dit weet ik, hierna zal ik u beter danken, en beter liefhebben,’ en Cosmo kruiste de beide armen over de borst en hief de oogen ten Hemel op; groote tranen vielen neder op zijne bleeke, vermagerde wangen, maar het waren geene tranen van smart. Hij hief zijne ziel op in een aandachtig gebed. Gideon ook had zwijgend de handen gevouwen; eindelijk brak hij de stilte af met te zeggen: ‘En nu, broeder, zeg mij ook datgene wat gij mij verbergt.’
‘Gij wist dat ik u iets verborg?...’
‘Zoo komt het mij voor.’
‘Ik dacht toch mij zelven meester te zijn! maar uw fijn raadvermogen licht u voor; welnu, het is zoo... ik meende u straks wat

{==413==} {>>pagina-aanduiding<<}
zwak te zien; ik achtte u iets te moeten verhelen dat gij toch weten moet... het is dàt wat wij wachtten... het is datgene wat zij hunne sententie noemen, die ze mij voorgelezen hebben... het is nu voor morgen...’
‘Voor morgen... wat?’ vroeg Gideon in verwarring.
‘De voltrekking van het vonnis.’
Doodsbleek en zwijgend wierp Gideon zich aan zijne borst; hij kon zijne smartelijke tranen niet bedwingen. Cosmo omvatte hem met innige teederheid, door hoogere rust geheiligd. ‘Mijn geliefde vriend, mijn broeder, wees gedankt voor deze tranen der liefde, maar herstel u; wees niet zwak, gij die zoo sterk kunt zijn; bedenk dat het aan u zal zijn mij te steunen en te sterken in die ure... Gij wilt het immers?’
‘Zoo God wil ja! Cosmo, ik zal het,’ sprak Gideon, zich oprichtende, ‘wij zullen het beiden toonen dat ons geloove niet ijdel is! maar toch... dat wat gij zegt, heeft mij verrast, en verschrikt, omdat...’ hij zweeg plotseling, want het viel hem in, dat hij zijne gedachten voor Cosmo nu niet moest uitspreken. De geheime hoop, die hij voedde om hem te redden door zijne tusschenkomst bij Barneveld, kon hij nu hem niet mededeelen zonder zijn vriend prijs te geven aan de slingeringen der onzekerheid; hij had hem evenmin onderricht van de voorname oorzaak zijner toelating tot dezen kerker, de onderstelde medeplichtigheid; maar juist daarom trof hem de snelle beslissing van Cosmo's lot zoo vreeselijk overrassend. Hoe! men wist, dat er nog een belangrijke getuige was in deze zaak... een zulke, dien sommigen medeplichtige achtten... en men velde het vonnis en men stelde den tijd der voltrekking vast zonder dezen te hooren! Dat was schuldige overhaasting, dat was willekeur en onrecht; maar hij mocht den gloed van verontwaardiging, dien hij zelf in zich voelde opkomen bij deze beschouwing, niet doen ontvlammen bij Cosmo; hij moest dezen laten bij de kalmte zijner berusting. Dit dacht hem kon niet zijn... mocht niet zijn... dat Cosmo Pescarengis sterven zou op zulke wijze, zonder dat Gideon Florensz het alleruiterste had beproefd om hem te redden. Maar hoe toch hoe nu, uit dezen kerker zich te hooren, waar het scheen dat men hem opzettelijk vergat, terwijl de Advocaat van Holland bekend moest zijn met zijn dringend verlangen naar een onderhoud...? Doctor Florensz verdiepte zich zóózeer in deze zorgelijke overwegingen,

{==414==} {>>pagina-aanduiding<<}
dat Cosmo noodig vond hem aan zijne tegenwoordigheid te herinneren door te zeggen:
‘Omdat deze beslissing u wat snel voorkomt, is het zoo niet...?’
Gideon boog toestemmend het hoofd.
‘Wat vroeger of wat later, zegt zooveel niet; mijn leven was toch verbeurd, en de Magistraat van Leiden met de Staten van Holland doen niets dan het rechtvaardig vonnis aan mij voltrekken, dat van over lang was geveld. Wie het zwaard getrokken heeft, zal door het zwaard vergaan; nogal te gelukkig, dat zij mij genoeg welgeboren man achten om het staal te gebruiken en niet de koorde... zoo sterve ik toch nog als een krijgsman...’ toen op eens Gideons hand nemende, sprak hij met vuur: ‘Hierin onderkenne ik de barmhartigheid Gods, dat het zwaard door de ziele mij gespaard is... en 't verijdelen van heel den aanslag, ik bekenne het nu, achte ik niet te duur een prijs om dat af te koopen...’
‘Gideon zuchtte diep. ‘Cosmo, ik weet het, ik heb deel aan dezen afloop; gij voelt hoe dát mij drukken moet!’
‘Dat is voorwaar ijdele bekommernis, Gideon; of zijt gij het niet, die al het uwe hebt gedaan om mij van den beginne aan af te houden van Leycesters dienst... die mij de gevaren daaraf hebt voorgesteld zóó klaar en zóó trouw, dat uwe woorden profetie zijn geweest van 't geen mij nu overkomt. Toen heb ik mij tegen uw milden invloed verhard, uwe stemme miskend, mij als losgerukt van u, om de zijne te worden; eens aan dien keten, eens in dien eed, kon ik, mocht ik niet anders handelen dan ik deed, hem dienen, hem gehoorzamen en mijn hoofd stellen voor zijne cause... dus dat uwe consciëntie gerust zij, volkomen gerust; gij hebt willen redden en behouden tot den einde toe; hetgeen gij ten goede hadt gedacht, is ten kwade gedijd... dat heeft zoo moeten zijn; de Heere God vergeve allen, die daartoe het hunne hebben gedaan... Ik vergeef het hun van ganscher harte, zoo waar ik zelf ben hopende op mijne vergiffenis. Uit liefde voor mij, laat alle pijnlijke nagedachte varen; of zoudt gij willen, dat ik van nieuws aan ging optellen mijn rouw, mijne smart over alles wat ik u heb doen lijden, over alles wat ik tegen u heb misdaan?’
‘Gij hebt gelijk, Cosmo, dit moet niet zijn. Wij hebben voor elkander geleden en door elkander geleden, maar het heeft niet

{==415==} {>>pagina-aanduiding<<}
geschaad aan de liefde; het heeft die gesterkt en gereinigd; dit lijden heeft gestrekt tot onze heiliging. Zoo laat ons denken op het Hoogere. Ik weet wat het leven u is geweest; ik weet niet wat het u nog zou kunnen zijn; alleen dit weet ik, ontbonden te worden en met Christus te zijn zal u zeer verre het beste wezen. Maar toch, het is eene hoog ernstige gedachte, daaraan een mensch voor zich zelven of een ander niet dan met huivering kan denken: na morgen de eeuwigheid.’
‘En voor mij dan! die een zondaar, een doodslager ben geweest op iedere wijze, in het harte... God en mijne broederen hatende, en mij zelven vervloekende vanwege mijne boosheid...?’
‘Alle vreeze zal van u worden weggenomen, gelijk alle schuld voor u voldaan is... Gij zegt wèl, mijn broeder; gij draagt nu nog die Kaïnsgestalte, daarin gij waart hatende en zijt gehaat geweest; maar welhaast zult gij aandoen het vernieuwd en verheerlijkt lichaam van den verloste door Christi bloed... het witte kleed reiner dan sneeuw, en de Heer die u heeft aangenomen, zal u Zijn Hemel openen en niemand zal u afstooten, en liefde en licht zal u omgeven, en zulke zaligheid zal u doorstroomen, dat gij dankend en aanbiddend zult juichen: “De helft was mij niet aangezegd...”’
‘Cosmo had geluisterd met gevouwen handen en opgeheven blik, in zwijgende verrukking Gideon's voorstelling volgende; nu echter viel hij in: ‘En gij, Broeder... en gij zult nog leven en strijden...’
‘Totdat mijn tijd vervuld zal zijn...,’ sprak Gideon met berusting, ‘en dan, broeder! dan het wederzien! zonder smarte, zonder teleurstelling om...’
Een gerucht aan de deur der gevangenis deed Gideon zwijgen, in afwachting van 't geen volgen zou.
De Geweldige trad binnen en noodigde Pescarengis hem te volgen naar zijn nieuw verblijf.
‘En de Doctor?’ vroeg Cosmo met eenige verwondering.
‘De Welwaarde Heer verlaat de gevangenis; hij wordt opgeëischt door een personaadje van hooge kwaliteit... De persoon, die u afhaalt, heeft haast... dus believe 't u het afscheid wat kort te maken?’
‘Wij hebben elkander niets meer te zeggen; is het niet zoo, Cosmo?’

{==416==} {>>pagina-aanduiding<<}

Pescarengis wierp zich aan zijn hals. ‘Het is goed dat gij gaat, maar... ik zie u morgen niet weer!’ fluisterde hij.
‘Ik zal doen al wat in eens menschen vermogen staat om te keeren..., maar indien God het anders beliefde... Gij weet nu, dat gij mij niet noodig hebt...’
‘Ik zal niet verlaten wezen en getroost zijn! Wees daar zeker van.’
Zij drukten elkander de hand. Gideon ging. Hij zag nog even naar Cosmo om, die den Geweldige volgde.
‘Dat was voor 't laatst,’ sprak de Piémontees.


XXII. Ada Rueel.

Met eenige geheimzinnigheid, hoewel met blijkbare deferentie, werden in den avond van dienzelfden 25sten October twee personen binnengelaten in een der deftigste vertrekken van 's Gravensteen door den Geweldige zelf, die hun stoelen bood en toen samenliet.
Het waren een Heer en eene dame, de laatste dicht in hare huik gehuld, die zij zelfs niet aflegde, toen zij gezeten was.
‘Waartoe dit oponthoud, Wijndrik!’ sprak zij, ‘ik voele mij in der waarheid krachtig genoeg tot den gang, dien ik nog te doen heb.’
Uit dit spreken hebben wij Ada Rueel herkend en raden zeker het doel van haren tocht.
‘Ik wachte wel, Ada! dat uwe voeten u tot dààr zullen brengen zonder bezwijken, maar er is meer dan vermoeienis, die ik voor u vreeze. Daarom vond ik het noodig u hier te doen toeven, om u nog eenmaal te bidden: zie af van uw voornemen! dus mijden wij smartelijke aandoeningen, die ik voor uw teeder gestel zorgelijk vreeze.’
‘Vrees niets voor mij! Gij ziet, hoe moedig, hoe rustig ik ben, en toch... wete ik alles. Ik worde zonderling gesterkt.’
‘Het is zoo, gij hebt mij wel ernstelijk verzekerd, dat dit bezoek u noodig was voor uwe ruste, en dat gij daarna getroost zoudt zijn onder alles. Daarom gehoor gevende aan de stemme der broederlijke affectie, meer dan aan die der strenge wijsheid,

{==417==} {>>pagina-aanduiding<<}
heb ik in uwe bede bewilligd, wetende, dat ik den stil verwijtenden blik uwer zachte, klare oogen nimmermeer zou konnen uitharden; als... alles voorbij was en ik had u deze éénigste gunst niet toegestaan... alschoon vrienden en verwanten mij om zulke toegevendheid berispen zullen en... God betere 't! wellicht uwe zwakheid bespotten!’
‘Broeder! voorwaar ik zegge u dit, de wereld zal geene occasie hebben om over de zwakheid van Ada Rueel te spotten... Veeleer zal zij zich verwonderen over mijne sterkte, omdat zij niet weet vanwaar mij die toekomt! En wat u belangt, Wijndrik! gij zijt de man niet, die behoeft om te zien naar het zottelijk hoofdschudden der menigte... waar gij in uwe consciëntie overtuigd zijt, dat gij wel doet met een ongelukkigen verwezene niet van allen troost te versteken...’
‘En nog zijn wij niet eenmaal zeker, dat hij zoodanigen troost begeert.’
‘Die, welke ik hem brenge, zal hij niet afwijzen... mijn hart zegt het mij...’
‘Uw hart! Ach, Ada! God weet, dat ik u achting toedrage, meer dan eenige vrouw, want ik heb u zien lijden en strijden met mannenkracht en zwijgend... dat niemand het u aanzag; ware dat niet... ik zou mij gewacht hebben u herwaarts heen te leiden; en toch... nog vreeze ik... bedriegt gij ook u zelve? kent gij wel uwe eigene kracht en uw eigen hart...? Is 't ook de gloed van den hartstocht, die u bezielt?’
‘Ganschelijk niet, geen onheilig vuur brandt in mijn gelouterd harte. Zoo ik dat beroerd voelde door eenige woeling der zinnelijke passie, ik zou dezen stap niet kunnen, ook niet mogen doen. Maar nu niets mij drijft dan eene reine, Christelijke liefde, nu voele ik mij vrij, en bekwaam tot alles. Daarom ook, broeder! geene aarzeling meer, voltooi willig den afgebeden dienst en laat ons gaan.’ Wijndrik nam hare hand.
Zij gingen. Wij behoeven niet meer te vragen waarheen. Het vertrek, den Baron de Maulde tot gevangenis gegeven in 's Gravensteen, was een vrij beter verblijf dan dat, waarin Cosmo Pescarengis zijne laatste dagen had weggekwijnd; maar ofschoon hier een zeker stoffelijk welzijn heerschte, ofschoon hier van geene nijpende ontberingen, noch lichaamsfolteringen kon geklaagd worden, voelen wij ons toch meer gedrukt en beklemd, nu wij met

{==418==} {>>pagina-aanduiding<<}
Ada Rueel deze gevangenis binnentreden, dan toen we met Gideon Florensz naar Cosmo heensnelden. Dààr vonden wij, onder allen strijd en lijden, zielsverheffing tot den Heer; hier vreezen wij niets te vinden dan troostelooze wanhoop of doffe afmatting. Wij hebben genoeg gehoord van den zielstoestand des jongen Barons, om te weten, dat de muren, die hem omsluiten, kreten en klachten hebben weergalmd, die wel uitgingen uit het diepste des harten, maar die niet opgingen tot God, omdat ze ook niet tot Hem werden opgezonden; want niet iedere angstkreet der ziele over verlorene begoochelingen, over eigene dwaasheid, over eene uitkomst, waarvoor men siddert en die men toch niet weet te ontgaan, zij die kreet ook geuit onder aanroepinge Gods, is een geroep tot Hem, een bede aan Hem, een zoeken van Hem, die niet antwoordt op gedachtelooze klanken. Toen de Maulde zijn vonnis wachtte, hadden vrees en hoop beide hem gefolterd door hunne afmattende slingeringen. Nu hij het kende, nu de tijd der voltrekking was vastgesteld, was de schrik des doods hem om het harte geslagen, en maakte hem bijkans tot een stervende. Niet, dat de jonge edelman in dien korten tijd van aard was veranderd en van een moedig krijgsman plotseling in een lafaard was herschapen... Zeker, indien hij zijn leven had mogen verdedigen tegen overmacht van vijanden in een veldslag, of het hem gegund ware met den degen in de hand zijne partij tegen te treden, om strijdende te sterven, zijne natuurlijke dapperheid zou zich niet hebben verloochend; het bloed van den edelman, de gewoonte van den krijgsman zou luide in hem hebben gesproken. Maar op 't geen hem nu trof, was hij niet voorbereid; de vernedering van rechterlijke verhooren, de schande van een vonnis, het vooruitzicht van eene terechtstelling, van een lijdelijken dood door de hand van den scherprechter, dat alles kon hij niet dragen, en hij wilde zich zelfs aan het denkbeeld niet gewennen. De mogelijkheid zich met dat lot te 
verzoenen, scheen hem ondenkbaar ondanks al de zekerheid, die hij had, dat hij het niet zou kunnen ontgaan.
De ongelukkige hoopte nog! Hij hoopte op den invloed en den sterken aandrang, die zijne vrienden gebruikten, bij allen, die in zijne zaak te beslissen hadden; op de verdiensten zijns vaders aan het vaderland, op zijne eigene, die waarlijk wel bij Hollandsche Magistraten in aanmerking hadden mogen komen; op den deemoed zijner houding tegenover zijne rechters; op zijn berouw en beken-
{==419==} {>>pagina-aanduiding<<}
tenissen van schuld; op zijne jeugd en de bewustheid, dat hij veel was geliefd geweest... waarop hoopte hij niet al!... slechts op Ada Rueel hoopte hij niet. En toch, zij stond daar voor hem, wel dicht in de donkere falie gehuld, maar reeds de zachte stem verheffende om hem toe te spreken. De Baron liep zijne gevangenkamer rond, met loome, ongewisse schreden, in die matte verslagenheid, die iedere beweging verlamt, hoewel innerlijke gejaagdheid het rusten en stille zijn onmogelijk maakt; doch nauwelijks viel zijn oog op de vrouwengestalte, of hij bleef staan; een plotselinge gloed vloog over zijn doodsbleek gelaat; zijn doffe blik verlevendigde zich, en eensklaps met uitgestrekte armen op haar toegaande, riep hij hartstochtelijk: ‘Maria, Maria! dat is hoop! dat is leven, dat gij tot mij komt;’ maar Ada trad terug en hief schielijk haar sluier op, zonder iets te zeggen. ‘God, Ada! gij!’ riep de Maulde en stortte zich aan hare voeten; zijn hoofd raakte den grond; hij hief het niet op om haar aan te zien, terwijl een gesmoord ‘vergiffenis!’ zijnen lippen ontgleed. Ondanks alles wat zij van hare kracht had gezegd, was de arme Ada zóó geschokt door den eersten indruk, dien zij ontving, dat zij niets kon antwoorden; de zware plooien van haar overkleed verheelden kwalijk het vreeselijk sidderen, dat haar beving. Rueel schoot haastig toe, en leidde haar naar een stoel. ‘Hef u op Baron, en tracht naar wat voegelijke kalmte,’ sprak hij tot de Maulde op een toon van onwil over de smart en 
krenking, die zijner zuster werden aangedaan, waarin zich tot meewarigheid mengde bij het zien van den diepen jammer, waartoe de jonge edelman gezonken was.
De Maulde hief het hoofd op en zag hem aan, alsof hij hem nu pas herkende: ‘Gij hier, Rueel! Gij mijn rechter! 't Is wel ver met mij gekomen, niet waar? Wie had dàt kunnen wachten...!’ Rueel had kunnen antwoorden, dat hij iets dergelijks had gevreesd en daartegen gewaarschuwd, toen het nog tijd was; maar hij zeide alleen:
‘De Maulde! God weet, dat ik het mogelijke heb gedaan, om eene andere uitkomst te verkrijgen.’
De jonge edelman rees op en liep naar hem toe en vatte zijne handen. ‘O, wees gedankt, Wijndrik! dat is goed van u; gij zijt niet hard voor mij geweest, niet onmeedoogend, zooals die anderen; dat heb ik u kunnen aanzien... en nu... 't is u gelukt, niet waar?

{==420==} {>>pagina-aanduiding<<}
Ze hebben zich anders bedacht, ze zullen mij dat niet aandoen! Mij, Nicolaas de Maulde, den zoon van den Heere Mansart!’
‘Leyder, Nicolaas! Leyder! Ik mag u met geene bedriegelijke hope vleien; ik heb niets voor u kunnen verwerven... Ik ben nu hier, omdat ik niets anders voor u kon doen, omdat mijne zuster het wilde, die verlangde u een woord toe te spreken tot afscheid.’
‘Tot afscheid, altijd tot afscheid, iedereen en alles spreekt mij hier van heengaan, van sterven, alsof ze meenen, dat het mij licht valt! en God weet, ik kan nog niet, ik ben nog niet vaardig! Ben ik dan een uitgeleefd man in mijn twintigste jaar, dat ze mij schrappen uit de rij der levenden! Wat zegt het hun, dat ik nog ergens eene plek zoeke om adem te halen en de zon te zien! Ik wete voorwaar niet zooveel doodwaardigs gepleegd te hebben. Het is zoo, ze hebben mij in een deerlijken strik getrokken, maar ik heb nooit gemeend zoo iets schuldigs te doen; daar was strijd, daar was verwarring van plichten... en ik ben verlokt door de slinksche redenen en het aanzien van hen, die mij voorgingen. Nu noemen ze mij strafwaardig, omdat ik de patenten van Zijne Doorluchtigheid niet heb geobedieerd... en de Kolonel Pescarengis, die mijn Overhoofd was en die mij zelf die patenten geprocureerd heeft, hield staande, dat zulks niet van mij verlangd werd, en dat mij contrabrieven zouden verstrekt worden... Waarom neemt men dan geene informatiën van den Graaf zelf, die naar de waarheid getuigen zou, want hij is een genadig Heer, die zijne vrienden niet in 't verdriet zal laten... Waarom wachten zij dan niet voor 't minste tot zijne komst, tot hij zich verklaard zal hebben...? De Graaf weet niets van 't geen hier omgaat, daarop verwed ik mijne ziel en mijne zaligheid; daarom behoorde men geen vonnis tegen ons te slaan en althans niet te voltrekken, voordat mij occasie was gegeven mijne onnoozelheid te bewijzen...’
‘Baron, Baron!’ sprak Rueel hoofdschuddend, ‘de disperatie verwildert u... gij weet wel, dat het niet simpel om dat ééne is, dat gij veroordeeld zijt, maar omdat gij u ongelukkiglijk hebt laten meeslepen in eene vermetele, geëxtendeerde en crimineele conspiratie, die gericht was tegen den Magistraat van Leiden, ja tegen de Hoogheid der Heeren Staten!’
‘Mijn Hemel! ja, ik weet het wel,’ zuchtte nu de Baron, ter-
{==421==} {>>pagina-aanduiding<<}
wijl hij voor Rueel staan bleef en de handen aan het voorhoofd bracht. ‘Ik ben schuldig tegen deze Heeren; maar ik heb dat immers bekend, zooals zij verlangden; ik heb immers hunne genade ingeroepen - hunne barmhartigheid afgesmeekt op mijne knieën - dat ze mij dan nu genade bewijzen - dat ze mij 't leven gunnen - Wijndrik! om Godswil, Wijndrik! gij zijt ook van de hunnen; gij hebt ook uwe stem daarin; gij hebt invloed; gij zijt verwant aan den Advocaat, bevriend met de gecommitteerden... intercedeer dan toch voor mij, of deert u dat niet, dat ze den speelmakker uwer kindsheid in den bloei van zijn leven ter dood willen brengen?’
De rampzalige jonkman liet zich zoo geheel overmeesteren door zijne zelfzuchtige smarte, dat hij tot zelfs in het bijzijn van Ada Rueel kon vergeten, hoe haar broeder minder dan iemand reden had, om voor hem gunstig gestemd te zijn; maar Rueel was te edelmoedig om hem dàt te doen gevoelen.
De Maulde! ik herhaal het u, dat ik, zoowel in mijne kwaliteit als in mijn particulier, alles heb aangewend wat met eere en redelijkheid kon bestaan om deze Heeren tot eene zachtere uitspraak te bewegen... dan, het niet mogen baten: de singuliere drang der tijden schijnt extraordinaire rigueur te eischen... en te wettigen. Als uw vriend rade ik u dus, schik u met gelatenheid in 't geen niet is te ontgaan; gedenk uwe doorluchtige af komst, Baron; adeldom verplicht; de zoon van den Heere Mansart behoorde toch den dood met wat mannenmoed onder de oogen te treden...’
‘Rueel! bij het bloed van mijne vaderen, ik ben geen lafaard, ik ben het niet! God gave, dat mij occasie werd gelaten het nog eens te toonen. De litteekenen hier aan mijn voorhoofd kunnen het getuigen; den dood... ik heb dien duizendmaal getrotseerd en loszinnig tegengegaan, ja, moedwillig gezocht in uren van vertwijfeldheid, maar dien dood gunnen zij mij niet; dat wat zij mij toedenken, is wat anders; 't is een lijdelijk sterven in volle gezondheid, in volle kracht, zonder verweer; het zijn lang gerekte doodsangsten, als die ik nu lijde, met een schavot in 't vooruitzicht; dat is het, Rueel!... dát is dood onder de gestalte van eene terechtstelling, o! o!’ en de ongelukkige liet met een smartelijken kreet het hoofd op de borst zinken en drukte de oogen toe, als kon hem dat baten om aan de schrikkelijke voorstelling

{==422==} {>>pagina-aanduiding<<}
zijner verbeelding te ontkomen. ‘O, spaar mij dit, spaar mij dit, Wijndrik! bij de vriendschap onzer jonkheid, geef mij een middel, zij het nog zoo vertwijfeld om dat te ontgaan, zij het gift of dolk,’ en hij hief smeekend de handen op naar Rueel.
‘Al had ik zulk een middel, ik zou 't u toch niet mogen reiken,’ hernam Wijndrik met afgewenden blik; want het schouwspel viel hem te bang. ‘Martel u zelven niet met altijd de fantasie te spitsen op 't geen haar ontstelt; overdenk de vertroostingen van den godsdienst, en aanmerk dat een goed einde...’
‘Eeuwig met hun einde!’ riep de Maulde met bitterheid, terwijl hij zich moedeloos in een armstoel wierp, ‘als gij niet hier zijt om mij hulpe en redding te bieden, als gij niets weet dan mijn jammer te prikkelen en van dood en scheiding te spreken, zoo zwijg en ga heen, gij die vrij zijt, die leven moogt en gelukkig zijt; ga en laat mij met mijne wanhoop alleen.’ Het was nu, dat Ada zich oprichtte; diep gebogen het hoofd met de handen steunende, had ze neergezeten, als onmachtig een kamp tegen zulke smart aan te vangen. Met zachte, snelle schreden ging zij nu tot hem, en even zijn schouder aanrakende met den top harer vingeren, zeide zij vleiend: ‘Zoo zendt ge mij toch niet weg, Nicolaas! want ik kome u niet spreken van afscheid, maar van behoud, van redding, van leven! Wil verschoonen, dat ik zoolang uwe klagelijke klachten heb aangehoord, aleer ik van beter uitzicht spreke - dan de schok van het weerzien had me wat bedwelmd - daar zonk als een nevel over mijn gemoed, als een rouwfloers over mijne oogen... ik kon u niet toespreken; - daarbij, ik had wel noodig te weten dat gij bittere kwellingen lijdt, want de artsenij, die ik meene te reiken, heeft, vreeze ik, ook wel hare bitterheid. Dat ik u kon aanhooren, zonder van deernis en weedom te bezwijken, is eene uitwerking van Gods genadige hulpe, die somwijlen der zwakke vrouwe de kracht schenkt, die den man ontvalt; daarom schep nu moed. Gij zult niet alleen blijven; gij behoeft niet te wanhopen; want er is nog een redmiddel, een éénig, wilt gij dat aangrijpen?’
‘Noem het, Ada!’ bad hij.
‘Ada Rueel zal morgen ten aanhoore van al 't volk Nicolaas de Maulde tot echtgenoot vragen van den Leidschen Magistraat, naar 't oud costuum, God ten getuige nemende, dat zij hem ten man begeert, en daarvoor houden wil; dat Nicolaas de Maulde

{==423==} {>>pagina-aanduiding<<}
nu uitzegge of hij wil leven en gered zijn door dien weg!’
‘Ada!’ riepen beide mannen tegelijk, Rueel op een toon van verwijt en verontwaardiging, de Maulde met eene mengeling van verrassing en weemoed, die onbeschrijfelijk is.
‘Zuster!’ voegde Wijndrik haar toe, zich naast haar plaatsende, ‘dit is tegen de condities...’
‘Ada!’ herhaalde de Maulde, opnieuw aan hare voeten gezonken. ‘Gij zijt een engel van liefde en goedheid, maar... ik heb dit niet aan u verdiend...’
‘De liefde rekent niet!’ sprak zij met adel.
‘De liefde!’ riep nu Rueel, heftig hare hand grijpende; ‘Ongelukkige, wist ik het niet, dat die onzalige passie u nog gansch beheerschte, en u zou wegsleepen tot eene groote schuld of dwaasheid, daaraf alle de uwen de schande zullen dragen...!’
‘Als het voor de mijnen schande is een mensch van den dood te redden, dien Wijndrik Rueel zelf heeft verklaard niet doodschuldig te zijn, dan, ja, broeder! dan sta ik op het punt eene schanddaad te bedrijven; doch wees gansch gerust, zij zal drukken op mij alleen, en wat de liefde belangt, zulke liefde als waaraan gij denkt...! Zie mij aan! zie of een blos der schaamte mijne bleeke kaken heeft gekleurd bij de vraag, die zoo kwalijk voegt in den mond eener welgeboren Jonkvrouw! zie of mijn oog blinkt van ietwes anders dan de traan van het reine mededoogen en of daar passie licht uit mijn blik! Mij dacht, Wijndrik! dàt wist ge toch, dat ik sinds lange leve als niet meer levende; wie der wereld gestorven is, heeft geen deel meer aan hare wenschen, aan hare vreugde. Weet gij dan niet, dat ook zelfs mijn harte mij niet meer behoort, dat ik het den Heere ganschelijk heb toegewijd; dat Christus in mij leeft en dat ik geene menschengestalte naast de Zijne plaatse kan geven? Ook, zoo wie ik nog liefhebbe, die hebbe ik lief in Hem, om Zijnentwille, met eene volkomene liefde, daarin gansch geene zwakheid is! Daarom, broeder! waar gij mij ziet mij zelve ten offer biedende om dit leven te redden, opdat ook de ziele leve en niet verloren ga, zoo verdenk mij niet alsof ik mij zelve zocht... of zoudt ge dan waarlijk meenen, dat ik dezen, juist dezen man, nog tot gemaal zou kiezen, als ik op mijn eigen levensgeluk had te denken?’
Bij den hoogen ernst harer verdediging en zich richtende aan haar broeder, had Ada Rueel zeker niet bedacht, dat de Maulde

{==424==} {>>pagina-aanduiding<<}
toehoorder was; anders had zij zich niet zoo uitgedrukt, en minder harden nadruk gelegd op de laatste woorden... maar toch de jonge Baron had ze verstaan; het was hem duidelijk geworden: wat hij genomen had voor het aanbod eener liefde, te vurig om door ontrouw verkoeld te zijn, was niets dan de weldaad der Christelijke barmhartigheid; en die minnelijke hand werd hem niet gereikt om aan 't harte te drukken, maar alleen om hem te helpen opstaan! En het was onmogelijk de hoogste gunst der teerheid en trouwe met meer verpletterende minachting aan te bieden, dan Ada Rueel het deed, toen zij in de vastheid harer smartelijke overtuiging zooveel klem had gelegd op het ‘dezen man.’
En dit kon de Maulde te pijnlijker treffen, naarmate hij erkennen moest, dat het verdiend was.
Als met een schok hief hij zich op. Daar brandde gloed op zijn voorhoofd; daar schitterde weer leven en fierheid in zijn oog; in dit oogenblik was hij weer zich zelve, de jammerende veroordeelde scheen zich nu te herinneren, dat hij eens tot de bloem van den Nederlandschen adel had behoord. Hij deed zich geweld aan om kalm te schijnen, maar de bitterheid der krenking sprak uit zijn toon, toen hij antwoordde:
‘Gij hebt gelijk, Ada! maar al te zeer gelijk... en uw wantrouwen is rechtmatig. Tusschen u en mij ligt iets onherstelbaars; in mijne eerste opwelling van dankbare blijdschap over uw voorstel dacht ik daaraan niet; ik dacht toen alleen aan mij zelven; ik was de drenkeling, die zich vastklemt aan de hand, die hem wordt toegereikt, zonder te overwegen, dat hij zijn redder met zich sleept naar de diepte. Onwillens hebt gij mij daaraan herinnerd. En ziet gij... de aanraking met edele naturen verheft ook een diep gezonkene. Nu weet ik wat mij past. Nu begrijp ik de grootte van uw offer en ik voele in mij, Goddank, de kracht om het af te wijzen. Gij leert mij, dat er nog iets ergers is dan de schande van 't schavot, waaraan de dood een snel einde maakt; de smart en de schande van een veracht leven ten koste van het geluk en de eer eener vrouw, die meer dan eenige andere had verdiend geëerd en gelukkig te zijn. Zoo ik Ada Rueel waardig ware gebleven, had ik nu vrijheid gevonden haar voorstel aan te nemen en haar een naam te bieden als dien eens verraders gebrandmerkt, wetende, dat de liefde slechts naar liefde vraagt en dat

{==425==} {>>pagina-aanduiding<<}
ik zou kunnen vergelden... nu ik wete, niet slechts uwe liefde verbeurd, maar die ook verloren te hebben, - nu ik niets, niets meer voor haar kan zijn, nu voele ik mij te schamel... maar ook te fier om zoo groote gifte aan te nemen.’
‘Gij weigert, de Maulde!’ riep Ada smartelijk getroffen.
‘Gij weigert!’ herhaalde Rueel en keerde zich met levendigheid naar hem toe. ‘Zeker, ik had mij wel nooit voorgesteld, dat ik den man, die de hand mijner zuster afsloeg, de mijne zou bieden, en toch... hier is zij! de Maulde, gij zijt nog edelman; dat wat gij gezegd hebt is waar, is goed; gij hebt u opgericht in mijne oogen.’
‘In de mijne is hij wreed en hardvochtig, mij miskennende in zijn trots,’ hernam Ada met zacht verwijt. ‘Neen, Baron! dus was het niet gemeend, als gij het daar opneemt. Het is zoo, liefde... aardsche liefde zal u niet meer kunnen schenken, maar... ook niet vragen! mij dunkt, dat moest u tot verlichting zijn en u gerust stellen... bij 't geen er in uw hart omgaat. Gij zult mij niets schuldig zijn, zelfs geene dankbaarheid... mijne vergelding is daarin, dat gij aanneemt. Geluk en eere...? maar begrijpt gij dan niet, wat dat voor mij zijn zal - uwe redding! uw behoud! wat spreekt gij van uw naam en van schande? Ik heb het van Zuylen in 't aangezicht gezegd: ‘De schavotten, die partijzucht opricht, onteeren niet.’ Hetgeen Nicolaas de Maulde voor mij is en zijn zal, hangt niet aan 't geen de wereld van hem zegt. Haar roem beweegt mij niet, hare schande treft mij niet. Hare weegschaal is valsch. Toen heel het land u eere gaf, prijzende uw moed, omdat gij roekeloos kwistig waart met uw leven, heb ik menige vurige bede tot God opgezonden om vergiffenis voor den loszinnige, die onbedacht de grootste weldaad des levens verachteloosde. Weet dit, voor het Christelijk oog veranderen alle dingen van gedaante, en alles vernieuwt zich voor den vernieuwden mensch. Ik houde, dat gij van hooger en prijselijker moed blijke geeft, met nu te willen leven dan den dood te kiezen uit opzien tegen den strijd des levens. Wees zeker van mijne achting, zoo gij tot die goede keuze kunt besluiten. Wees ook zeker van mijne liefde; zij is nu vaster en sterker dan ooit... of eigenlijk, nu eerst heb ik u in der waarheid lief, zonder eenige zelfzucht. En wilt gij dan niet, aan de zijde van uwe zuster Ada, het leven nog een wijle dragen... en beproeven of het u ook gelukken mag

{==426==} {>>pagina-aanduiding<<}
dien vrede te vinden, die verzoent met den zwaarsten last en ten laatste ook met den dood? Wilt gij dat niet, Nicolaas?’
En zij hief de gevouwen handen zacht smeekend naar hem op; maar hij zuchtte diep en schudde somber het hoofd.
‘Mijne kwijnende gestalte zal u wel niet lange weedoen, noch uwe vrijheid hinderen,’ sprak zij bijna fluisterend, ‘daar schuilt mij eene kwale in de borst, wier smartelijke folteringen het mij telkens waarschuwen, dat ik mijne lampe brandende moet houden, en dat de ware Bruidegom komen kan als een dief in den nacht... en dat ik mij wel bereid mag houden... veellicht blijft mij hier op aarde niets meer te doen overig dan u te redden, en dan te rusten.’
‘Wonder groot en edelmoedig is uw harte, Ada, en gij zijt een heilige,’ hernam hij geroerd, ‘maar wij voegen niet samen,’ eindigde hij luid en vast.
‘Alzoo versmaadt gij het leven dat u lief was, omdat het eene gift zou zijn van mijne hand: alzoo ben ik afgewezen niet anders dan Jonkvrouwe Utenhove...?’ sprak zij, vindingrijk in opmerkingen, die hem van zijne opvatting moesten afleiden.
‘Ada, uw verwijt treft me niet, want er is geene gelijkstelling tusschen mijn afwijzen van uw offer en het weigeren harer aanbieding. Zij is mij onverdragelijk geworden in eene enkele ure van samenzijn, omdat zij sprak met geringschatting van uwe deugd, van uwe vroomheid! Aan deze heb ik u kunnen wreken. Nu heb ik nog zulke wraak te oefenen op mij zelven, Ada! ik weet nu het middel om den dood gelaten tegen te gaan. Ik neme dien als verdiende straffe daarvoor dat ik uw hart gebroken heb. Ik zal het hoofd buigen om te sterven, gedenkende aan u. En ik zal getroost zijn...’
‘Gedenk mijner om te leven!’ viel zij in.
Wijndrik, die in zichtbare onrust en met verbeten ongeduld de kamer op en neer liep gedurende die tweespraak, bleef nu op eens voor zijne zuster staan, en sprak met strakken ernst:
‘Ada, gij moogt niet aanhouden; gij zoudt eene jammerlijke overwinning behalen, zoo gij den Baron nu aan het wankelen bracht, redding belovende ten koste van zijne eer en de uwe en... en niet eens machtig het beloofde te schenken. Alle uwe hoop is gefondeerd op eene volksmare, op een gebruik, dat wel eens heeft plaats gevonden; en ik zeg u, een bezegelde privilegie

{==427==} {>>pagina-aanduiding<<}
zou in dit geval nauwelijks gelden. De tusschenkomst van den Gouverneur-Generaal is als niet geacht. Hoe zou dan dit van kracht zijn? Hoe zou men toegeven aan zulk voorstel eener vrouw!’
‘Men heeft reeds toegegeven!’ hernam Ada met zegepraal. ‘Zou ik hier zijn om ijdele hoop op te wekken? Ik heb het woord van onzen Pensionaris, dat hij het oud costuum zal handhouden bij den Magistraat, en de vaste verzekering van den Advocaat van Holland dat hij zelf herwaarts zal komen om de Gecommitteerden te bewegen dit te laten gelden. Daarom ik bidde u, Nicolaas, sla dit éénige middel van behoud niet af, er is geen ander. De Advocaat heeft het mij zelf gezegd, en wenscht mede dat gij 't aangrijpt.’
‘Meester Johan heeft goed spelen met de eere der Rueels! hij heet Barneveld,’ mompelde Wijndrik halfluid en met ergernis, terwijl hij zich van zijne zuster afwendde.
‘Ada! Ada!’ riep de Maulde, ‘gij weet dat mijne krachten niet groot zijn; gij hebt mijne zwakheid, mijne zielsangsten bespied... wat verzoekt gij mij! Maar neen!’ hervatte hij met meer kracht. ‘Ik ben zeker van mij zelven.’ En hard en koel eindigde hij: ‘Gij hebt dit ééne vergeten, jonkvrouw, dat eene andere mijn hart vervult, en dat zij de éénige is van wie ik mijn leven kan aannemen.’
De zelfverloochening deed de Maulde eere, want de zekerheid der hope schokte de vastheid van zijn besluit.
‘Gij zegt zoo,’ hernam Ada rustig, ‘omdat gij meent dat de felle passie, die uw hart in vlamme zet, onbluschbaar is... maar gij vergist u. Zij verteert zich zelve; zij is van de vergankelijke dingen die ras voorbijgaan. En gij zult die zwakheid overwinnen. Uw hart is te kostelijk om het aan dat aardsche te geven. Dat zult gij eenmaal inzien; al is daar tijd, al is daar smart en strijd toe noodig, uwe volkomene genezing zal volgen. De Heer, die mijn gemoed doorgrondt, weet dat ik dit niet zeg uit dwaze ijverzucht op eene andere vrouwe. God gave dat zij het offer mocht brengen en het dan ook... wilde. Hoe dankbaar en gewillig zou ik terugtreden, want dan zou hare liefde niet zondig zijn, en de uwe niet schuldig. Maar nu, dit mag niet zijn, deze passie is u verderfelijk voor tijd en eeuwigheid; zij is een gruwel voor den Heiligen God... zij moet ganschelijk worden weggedaan en uitgerukt... en daartoe wil ik u helpen. Luister, de Maulde...!

{==428==} {>>pagina-aanduiding<<}
de Prinses de Chimay heeft niet eens hart genoeg om u de volle getrouwheid te bewijzen eener alledaagsche vrouwelijke liefde. Dat kan ik u in der waarheid verzekeren.’
De Maulde sprong op. ‘Gij weet iets van haar?’ vroeg hij heftig; ‘heeft zij niets voor mij willen doen!...’ en er weerklonk zulk een bange zielsangst uit zijn toon, dat Ada's moed versaagde.
‘O Heer! deze zuivering zal mij te zwaar vallen... mijne kracht bezwijkt...’ sprak zij in zich zelve... toen, op de Maulde ziende met de reine deernis eener verhevene ziel, die de zwakheid van den zwakkere tracht te sparen, sprak zij snel: ‘Zij heeft iets voor u gedaan... zij heeft zich aan u laten gelegen liggen... maar...’
‘Ik bid u, Ada!’
‘Maar zij blijft zóó vast gelooven aan de onmogelijkheid van... datgene wat toch... waar is, wat er over u besloten is... dat...’
‘Ada, die aarzelingen moorden mij; zeg mij alles in eens, ook het ergste! het zal mij ruste geven niet meer te twijfelen, niet meer te hopen.’
‘Welnu! zij bereidt zich tot de reize, om de Prinsesse Douairière naar Friesland te volgen...’
De Maulde barstte uit in een wilden lach; zijne oogen vonkelden van toorn door de tranen heen, die van de wimpers leekten.
‘Goed zoo! recht goed! zij weet te kiezen wat haar past. In Friesland is nu meer hare plaats dan in Holland; daar kan ze ten reie gaan; daar bereidt men de bruiloft van haar Graaf Lodewijk van Nassau, haar cousin; hier, hier voegt ze niet, hier maken ze aanstalten tot mijne executie! O God! is dit een billijk eind voor haar en voor mij!’
Misschien minder ongelijk dan de Maulde zich verbeeldde. Het bruiloftsfeest van Lodewijk van Nassau bij te wonen was voor de Prinses de Chimay eene soort van zedelijke terechtstelling, die zoowel hare smarte en hare schande moest brengen over haar schuldig hoofd als de andere over dat van den Baron. Zij had in haar ijdelen waan wel eens hoop gekoesterd op de hand van den bruidegom; zij had veel gedaan, en dikwerf veel gelaten, om die hoop te verwezenlijken; ten laatste was die volkomen verijdeld. Hij had zich verloofd aan Anna van Nassau, de zuster van Graaf

{==429==} {>>pagina-aanduiding<<}
Maurits... en in 't diepst van haar ijdel harte gekrenkt, zou Maria de Brimeux zeker zich liefst de grieve gespaard hebben, den triomf harer gelukkige mededingster te helpen vieren... zoo zij niet in vreeze en beven ware geweest over de uitlegging harer gedragingen en harer aanhankelijkheid aan Leycesters partij. De Maulde was ter dood veroordeeld om hoogverraad tegen de belangen van Holland, en hare betrekking tot den Baron was zeer bekend... Zij moest iets doen om zich trouwe verwante der Graven van Nassau te toonen; maar men had reeds vergeten haar onder dezen te tellen... en zij moest intrigueeren, zij moest bijna smeeken om eene uitnoodiging, die haar als gunst werd toegeworpen... en toen zij die had, moest zij zich wel volgzaam en dankbaar aansluiten aan de Prinsesse-weduwe, en met een buigend hoofd en brekend harte datzelfde Leiden doortrekken, waar de Maulde's schavot werd opgeslagen. Dat had ze kunnen doen! maar toch had ze in 't heimelijk aan den Advocaat van Holland geschreven, om voor den geliefde te intercedeeren, zeggende dat ze niet gelooven kon aan zijne schuld, en nog veel minder aan zoodanige hardheid zijner rechters! Ada wist dat alles door Barneveld, die op dezen zelfden dag een uur in het huis van Rueel had vertoefd, en blijkbaar een welwillend oor had geleend aan de smeekingen zijner nicht.
‘Leyder! leyder! als de afgoden van hun altaar storten, verbrijzelen ze ons het harte,’ sprak Ada, ziende dat de Maulde, half bewusteloos in een stoel gezonken, in zijne woeste smart het hoofd onbarmhartig tegen den houten rug sloeg, als hoopte hij het te verbrijzelen; zij weerde dat zachtkens af, en ondersteunde hem met iets als moederlijke zorge.
‘Ja! wel een afgod!’ herhaalde hij met bitterheid, ‘eene dochter Molochs, waaraan ik alles heb geofferd wat mij heilig en dierbaar was. O! deze rampzalige hartstocht heeft mijne kracht verlamd, mijn leven verwoest, nu doet die mij sterven in vertwijfeldheid.’
‘Streef naar de overwinning en gij zult leven.’
‘Ik kan niet, Ada! ik kan niet; ik ken mij zelven in mijne zwakheid; ik zou haar weerzien, haar verachten en toch nogmaals vergiffenis schenken... altijd weer. Helaas, mijn leven is niets geweest dan een afstooten van haar en een weerkeeren van mij als het haar behaagde mij terug te roepen... Nu dan, wat klage

{==430==} {>>pagina-aanduiding<<}
ik dat men mij te jong doet sterven? Is de dood geene verlossing? Is de dood geene rust? is de rust niet verkieselijker boven deze martelingen?’
‘Ja! zoo is het, mits het sterven vrede zij! sprak Ada rustig en vast, ‘en is 't nu, dat gij wel besloten zijt tot het eerste?’
‘Zoo ben ik, Ada! Ik zou mijne vrijspraak nu zelfs niet zegenen.’
‘Dan kunnen wij gaan!’ sprak Rueel, zich bij zijne zuster voegende.
‘Voorwaar neen!’ zeide Ada kalm maar ernstig, ‘dan blijve ik nog, niet om aan te houden op 't geen nu niet meer zijn moet, maar om u dien vrede te helpen zoeken die den prikkel des doods wegneemt, en dat leven te vinden, waardoor men zal leven al is men ook gestorven... Wijndrik, zoolang ik den Baron de Maulde had te onderhouden over eene aardsche verbintenis, was hier mijn broeders bijzijn noodig. Nu ik een stervende heb te spreken over zijne eeuwige belangen, is elke getuige te veel. Broeder, in den naam des Heeren, laat ons samen!’ Daar was iets in Ada's stem en houding, dat van machtige uitwerking was op Wijndrik Rueel. Het was de zachte bede der vrouwe, uitgesproken met het gezag der discipelinne van Christus.
‘In 's Hemels naam dan, Ada, ik zal u voldoening schenken ten einde toe.’
En hij ging, hij liet hen samen. Wij ook zien niet dat het noodig is dit gesprek te beluisteren; men kan zich denken wat deze vrouw aan dien man in die ure had aan te zeggen in Christus naam! Maar het is te vreezen dat zij het heerlijke doel, dat zij zich voorstelde, niet volkomen heeft bereikt, al ontbrak het haar noch aan vastheid des geloofs, noch aan vurigen ijver, noch aan dien ernst der christelijke liefde, die innige teederheid aan volkomen getrouwheid weet te paren. Ook zelfs niet aan den goeden wil van de Maulde om nu in dezen laatsten avond van zijn leven dien vrede te verkrijgen, die met ieder einde bevredigt, en goede hope geeft voor die eeuwigheid, waaraan hij met een schuw opzien dacht, waarover hij zich niet dan zeer onbestemde begrippen had gevormd, of eigenlijk waarover hij nooit met volkomen ernst en geloovige belangstelling had nagedacht; maar hij wist de boodschap des heils, de woorden des vredes niet te verstaan, hoe klaar en eenvoudig ook aan hem voorgedragen. Daar is een zin om te ver-
{==431==} {>>pagina-aanduiding<<}
staan de dingen die van boven zijn, en die zin ontbrak aan den ongelukkigen jonkman, of wel hij had dien verstompt en verachteloosd in een leven, gewijd aan de oppervlakkige genietingen der zinnen en der zinnelijkheid, en wat hij niet verstond kon hij ook niet aannemen, niet zóó aannemen althans dat het bij hem van wezenlijke kracht kon zijn. Naast de boodschap des heils stond de vordering der bekeering en voor deze bleef de jonge edelman allermeest doof. Hij bekende schuld te hebben tegen Ada, tegen de Heeren Staten, tegen den Graaf van Nassau desnoods, maar tegen God, neen, dat was eene al te duistere opvatting van zijn levenswandel! tegen God had hij geene schuld. Hij was geen groot zondaar, dat hij zich behoefde te bekeeren; hij was noch spotter geweest, noch huichelaar; hij was een goed bloedverwant geweest, een goed vriend, een edelmoedig vijand zelfs... hij had zijne zonden en zijne zwakheden gehad, dat was zoo; hij had 
geleefd zooals ieder jonkman van zijn tijd, maar iedereen kon ook niet leven als Doctor Gideon Florensz, en als Ada Rueel; vroom was hij niet, en hij zou het in deze laatste ure ook wel niet worden! het zou wel hard zijn, zoo hij daarom uitgesloten moest wezen van de goedertierenheid Gods, en het was wreed van Ada, dat zij hem in dezen, juist in dezen stond nog kwam ontrusten met de mogelijkheid van zulke uitsluiting! Zoo was het. Ooren hebbende hooren ze niet, oogen hebbende zien ze niet! Het is zoo, Hij die der dooven ooren opent en de blinden doet zien, kon ook dezen blinde naar de ziele een plotseling inzicht geven op zich zelven, en tot een opzien brengen tot Hem, dat genoeg was voor zijne redding; zoodra men het tusschentreden stelt van Gods onweerstandelijke genade, zijn alle hoogten geëffend en alle sterkten geslecht; ook heeft geen menschenoog kunnen bespieden wat er nog in dat hart is omgegaan, eer het scherpe zwaard den levensdraad afsneed; maar dit bedoelen wij, de indrukken en dwalingen van geheel een leven, den sterken wederstand, die er school in dit zwakke gemoed tegen den weg des Heils, hare flauwheid, hare dorheid waren hindernissen, niet te overwinnen door menschelijke toespraak; en zoo moest Ada Rueel van den zielsgeliefde scheiden voor het leven, met de oneindige droefheid in het harte, dat zij hem tot niets nut was geweest dan tot eenige afleiding en eenige vluchtige opheffing uit zijne gezonkenheid, en dat zij toch eigenlijk niets voor hem

{==432==} {>>pagina-aanduiding<<}
vermocht, dan... hem zegenen en opdragen aan den Heer.
Bij het huiswaarts keeren sprak Ada geen enkel woord; geen zucht, geen traan, geen zachte snik zelfs, gaf Wijndrik te raden wat er nu in haar omging. Slechts was haar tred zonderling snel en bijna zwevend; slechts voelde hij door den zijden handschoen heen den koortsachtigen gloed harer vingeren; slechts beluisterde hij onrustig hare ademhaling, die hoorbaar was en versneld; slechts schrikte hij van den wondervollen glans die er lichtte uit haar oog, van den onnatuurlijken gloed die er brandde op haar voorhoofd, toen zij in hare kamer gevoerd de huik aflegde.
‘Ada! Ada!’ sprak hij hoofdschuddend, ‘mijne vreeze is bewaarheid; dit heeft u te zeer geschokt. Zal dit u nu ruste geven?’
‘Ja, Wijndrik, wij moeten nu ruste hebben; wat menschen vermochten is voor hem gedaan! u danke ik, broeder, ik danke u voor alles.’ En zij reikte hem de hand. Er lag iets als hemelschoonheid op dat rein zielvol gelaat. Hij drukte haar een kus op het voorhoofd; diepe ontroering greep hem aan; zijne oogen werden vochtig.
‘Laat mij wekken in de vroegte,’ sprak zij zacht. ‘Ik moet waken in 't gebed te dier ure.’
Hij knikte en ging schielijk heen; maar hij wachtte zich wel dien wensch te voldoen. De bedarende artsenij, die men haar reikte, moest den slaap bevorderen. De diepste stilte werd zorgvuldig in acht genomen rondom haar vertrek, tot na die ure; en toen men het eindelijk den geschikten tijd vond om haar te doen ontwaken, lag zij daar met gevouwene handen en geslotene oogen, als ingesluimerd onder haar gebed; maar zij was niet meer te wekken. Haar was geschied wat zij Wijndrik had toegezegd. Zij was ingegaan tot de onverstoorbare ruste.


XXIII. Hoe de Staten van Holland hun gezag sterken.

Dat de persoon, die Gideon Florensz kwam opeischen in den naam van zijn meester, niemand anders was dan Roderik, de be-
{==433==} {>>pagina-aanduiding<<}
kende ‘secrete agent’ van den Advocaat van Holland, verrast ons misschien, maar verwonderde Gideon niet, die van deze zijde uitkomst had gewacht; hetgeen hem echter bevreemdde en ontrustte, was, dat Meester Roderik hem in een wagen hielp, zich tegenover hem zette, en bevel gaf de poort uit te rijden; dat laatste gelukte niet eens zonder oponthoud. De waardgelders en de wacht van Hohenlo's soldaten hielden de paarden aan; hunne consigne was: menschen noch voertuigen te laten passeeren zonder onderzoek, maar Roderik toonde zijne spichtige vossenphysionomie en hield hun een papier voor; een en ander had ten gevolge, dat men slagboom en poort openstelde en hun doortocht liet, tot bittere spijt van Doctor Florensz, die zich niet kon weerhouden te zeggen: ‘Meester Roderik! denk er op, dat het mij te doen is om den Heer Advocaat te spreken nog dezen avond, en dat ik morgenochtend in de vroegte te Leiden terug moet zijn.’
‘Heer Doctor, ik ben gewoon op niets te denken, dan op 't geen mij is belast. Dat was voor heden wel al genoeg... zonder dat ik mij daarnevens nog andere dingen in 't hoofd hale... Nu is me nietwes voorgeschreven te uwen opzichte, dan uw persoon en bagaadje, neffens die, welke nog in uwe herberg is gevonden, in alle reverentie, discretie en accuratesse in een goeden wagen te pakken en in diligentie naar het Huis Teylingen te voeren.’
‘Het Huis Teylingen, dat is gelukkig niet ver van Leiden,’ sprak Gideon na een zucht.
‘Een klein half uur voor ons; een goed ruiter doet het in minder,’ zei Roderik laconiek.
‘En de Advocaat is te Leiden; hij gunt mij dus geen gehoor?’ sprak Gideon hafluid in zich zelf.
‘Mijnheer is niet meer te Leiden, maar te Haarlem, waar de Staten van Holland samen zijn,’ merkte Roderik aan, bij wijze van antwoord.
‘Als de Heer Barneveld nu te Haarlem is, dan zal ik hem toch niet kunnen spreken... Zoo dan, Meester Roderik! heb deze goedwilligheid voor mij en laat ons terugkeeren, dan blijve ik bij Cosmo Pescarengis...’
‘Heer Doctor! met uw welnemen! Ik geloof niet dat blijven of keeren aan uwe of mijne verkiezing staat...’
‘'t Is zoo, ik ben gevangene!’ en Gideon liet met matheid het hoofd tegen het huifdoek vallen.

{==434==} {>>pagina-aanduiding<<}

‘Eilieve! waarom zoo verslagen, waardige Heer! als 't u te doen is om mijn hoogloffelijken Heer en Meester te spreken, dan is er voor u veel kans: de Advocaat wordt van avond op het Huis Teylingen gewacht, en dat Zijn Edele u zoo zorgelijk opontbiedt, bewijst, dunkt mij, dat hij zelf uwe Welwaarde iets moet te zeggen hebben...’
‘Gij hebt gelijk, Roderik! uwe inlichting stelt mij gerust, wees er voor gedankt.’
‘'t Vereischt niet,’ zei Roderik en zweeg weer.
Hoe weinig sympathie Gideon ook kon gevoelen voor een persoon van Roderiks karakter en functiën... hoeveel gewisheid hij ook had, dat die man niet anders spreken of handelen zou, dan naar aanwijzingen van zijn meester, scheen het hem, dat een onderhoud met hem zijn nut kon hebben, ware het slechts om daaruit de disposities van den Advocaat te raden; zoo vatte hij het gesprek weer op met de vraag:
‘Denkt gij, dat de Advocaat mij nog van avond zal willen hooren?’
‘Hm, hm, Welwaarde Heer i dat kan misloopen... mijn meester is een man van groote directie; hij kan 't hoofd vol hebben van de allerwichtigste zaken.’
‘Er kunnen op dit pas geene meer wichtige zijn dan die, welke ik heb voor te dragen...’
‘In uwe oogen, mijn goede Heer! in uwe oogen... maar de Advocaat ziet gemeenlijk alleen uit zijne eigene; verders heeft hij den dag goeddeels reizende doorgebracht, en kan naar ruste verlangen, als hij gearriveerd is...’
‘O, dan ontvange Zijn Edele mij op zijn rustbed... zijne laatste ruste zal er te zachter om zijn... zeg hem dat voor mij, Roderik!’
‘Och, ik wil het wel zeggen te uwen gevalle, Heer Doctor, maar dat is gansch geen triomfantelijk argument. Mijn loffelijke Heer en Meester is jegenswoordiglijk in veel te groote bedrijvigheid om op zoo iets te denken...’
‘En gij, Roderik!’ vroeg Gideon, ‘hebt gij bijgeval onder alle uwe occupaties en besognes het geheugen verloren van vroegere goede diensten?’
‘Te droes neen, waardige Heer! de Advocaat prijst immerdoor mijne singuliere memorie! bij exempel herinner ik mij zeer

{==435==} {>>pagina-aanduiding<<}
goed, dat ik heden geene occasie zou hebben gehad uwe Welwaarde uit 's Gravensteen te lichten, - dat meer hachelijke commissie was dan het schijnt, - zoo gij niet voor dezen de goedheid hadt gehad te mijnen faveure te protesteeren bij den Graaf van Leycester tegen de vehemente intentiën van Sir Richard Bingham met mijn persoon.’
‘Ik versta u, Roderik... gij acht uwe schuld afgedaan.’
‘Zoo is 't niet gemeend, Welwaarde Heer! want wat ik doe is me voorgeschreven, en 't geen gij deedt, was de uitwerking van uwe genereusheid!’ hernam Roderik op een toon, die iets minder droog klonk dan gewoonlijk.
‘Zoo bewijs mij de uwe en doe me wederdienst op uwe eigene gelegenheid...’ begon Gideon.
‘Ik vat uwe bedoeling...,’ riep Roderik, ‘gij onderstelt, dat ik bij machte zou zijn dat verlangde onderhoud met mijn meester nog van avond voor u te verwerven. En ik zou mij het postuur van een dankbaar mensche konnen geven en beloven, dat ik daartoe mijn best zou doen. Geviel het dan, dat het gelukte, zoo had ik daaraf de eere; maar ik prefereer goedrondheid jegens u te gebruiken, dat is in mijn oog nog zeldzamer deugd... en zoo moet ik u dit zeggen: Of en wanneer gij den Advocaat zult zien en spreken, hangt simpellijk af van 't geen hij onderstellen kan dat gij hem hebt te zeggen, en van zijne dispositie om er al of niet naar te luisteren. Van niets anders... niet van zijne bezigheden, niet van zijn tijd... want al ware het, dat hij arriveerde in 't holle van den nacht, beladen met heel de staatszorge der provincie... en hij achtte uwe zake voor te gaan, zoo zal hij u tot zich roepen en hooren... Hij is in de volle kracht des levens en weet iedere vermoeienis uit te harden. Het hangt bij hem ook niet af van den goeden of kwaden wil van tusschenpersonen, gelijk men dat in den regel ziet bij luiden van kwaliteit. Meester Johan van Oldenbarneveld heeft het singuliere voorrecht van Heer te zijn over zijne onderhoorigen. Er is dus geene kans voor mij om het tot pro te brengen, als Zijn Edel Achtbare contra heeft geresolveerd, en ook niet voor u, mijn goede en waardige Heer, al is 't ook dat gij met nog zulke hemelstormende argumenten voorzien zijt... in den stalen muur van zijn wil zult ge toch geen bresse rammeien... zelfs mag ik u bij maniere van advertentie dit zeggen... alle aandrang dien men gebruikt om

{==436==} {>>pagina-aanduiding<<}
hem van een dessein af te keeren... strekt tot pinne om het hem vaster in 't hoofd te hechten... Uwe Welwaarde heeft, zoo ik hope, mijne meening gevat?’
‘Volkomen, Roderik!’ hernam Gideon zuchtend, ‘en ik dank u ook voor deze inlichting.’
‘'t Vereischt niet,’ hernam Roderik op den vroegeren toon.
‘En... de... terechtstelling,’ vroeg Gideon met eene weifelende stem.
‘De terechtstelling... van wien?’ vroeg Roderik, als begreep hij niet waarover Gideons gedachten liepen.
‘Die voor morgen... te Leiden; ik bid u zeg mij, zal het in de vroegte zijn?’
‘Het uur is nog niet vastgesteld, dat weet ik voor zeker; dat hangt af van omstandigheden; maar in de vroegte... dat zou tegens de usantie zijn...’
‘Zoo is nog niet alles verloren,’ dacht Gideon en verzonk in diepe gedachten, die door zijn geleider ook niet werden gestoord.
Wij gaan ons niet ophouden met historische herinneringen over het slot Teylingen, - hoewel daartoe genoeg aanleiding zou zijn, - noch met eene optelling der verschillende familiën, in wier bezit het was geweest of later is gekomen. Nu behoorde het aan een der Heeren van Matenesse, die met den Advocaat van Holland bevriend en verwant, zijn huis met alle hoffelijkheid te ieder ure voor hem openzette. Door de ligging tusschen Leiden en Haarlem, twee steden waartusschen Barneveld in die dagen zijne tegenwoordigheid te verdeelen had, was het voor hem eene uitnemende wijkplaats, waarvan hij ook in een later tijdperk van zijn woelig leven veel gebruik heeft gemaakt; genoeg zeker van de inschikkelijkheid des eigenaars te zijnen aanzien, deed hij er soms de personen tot zich komen, met wie hij te spreken had, gelijk dit thans met Gideon het geval was.
Het bleek dat in dit oud-heerlijk lustslot de gastvrijheid werd geoefend op ruime schaal, hoewel op ongewone wijze, althans ten opzichte van Doctor Gideon Florensz, op wiens komst blijkbaar gerekend was; want men voerde hem naar een ruim vertrek, geheel tot zijne ontvangst bereid, waar een goed vuur brandde en een uitgezocht koud maal gereed stond; doch van gastheer of vrouwe was daar geen sprake; de eereplichten werden waargenomen door Meester Roderik, bijgestaan door een der huisbedienden, een

{==437==} {>>pagina-aanduiding<<}
zwijgend personaadje van een vrij stroef voorkomen. Men scheen hem nog altijd als gevangene te beschouwen; want, toen hij zich van Roderik ontslagen had, onder voorwendsel van rust noodig te hebben, hoorde hij hoe deze de vrijheid nam de deur van buiten te grendelen.
Aan rusten echter dacht Gideon niet. Hij vond schrijfgereedschap, en hij maakte er gebruik van om de noodigste mededeelingen, die hij aan Barneveld had te doen, kort en krachtig neer te stellen, in de hoop dat ze hem zouden toekomen en zijn verlangen opwekken meer te hooren...; maar hij kon nauwelijks geheel zijne aandacht bepalen bij dit werk, gedurig luisterend of ook hoefgetrappel, of het rollen van een rijtuig de aankomst verkondigde van dien man, van wien alleen naar zijn gevoelen nog hulpe was te wachten voor de drie veroordeelden. Ten laatste wierp hij zich gekleed op zijn rustbed, uit vrees om bij langer waken van vermoeienis te bezwijken. Een uur na middernacht sprong hij op; hij had den hollen klank gehoord van zware wielen over de ophaalbrug.
De Advocaat van Holland was werkelijk gekomen. Een kwartier verliep en Roderik kwam binnen, door Gideon ontvangen of hij zelf dood of leven uit zijn mond zou hooren. De tweede klerk kwam berichten dat de Heer Barneveld van de reize was gekomen, ‘geëxcedeerd van vermoeienis en beladen met besognes,’ dat het hem dus ondoenlijk was den jongen Doctor te hooren, doch dat hij hem morgen in het vroege ochtenduur wenschte te spreken.
‘En wat is het vroege ochtenduur van den Heer Advocaat?’ vroeg Gideon met eene gesmoorde stem.
‘Men zal u komen waarschuwen... als gij gewacht wordt,’ hernam Roderik.
‘Wilt gij intusschen dit aan uw meester geven; het zijn mededeelingen van het grootste gewicht, en van dringende haast.’
‘Ik zal ze in handen stellen, goede Heer Doctor, maar... onder ons, mijn Heer weet, geloove ik, van uwe zaak reeds meer dan hij verlangt te weten...’ Daarmede ging Roderik en Gideon bleef voor goed alleen. Wij zouden ons tevergeefs vermoeid hebben eene zoo uitvoerige teekening te geven van zijn persoon en karakter, zoo wij nog vreezen moesten dat het voor iemand onzer lezers noodig kon zijn de voorstelling te geven van den nacht dien hij doorbracht. Ieder begrijpt, dat hier onder veel strijds

{==438==} {>>pagina-aanduiding<<}
die er gestreden werd, veel gebeds niet werd verzuimd, en dat hij, als een man van goed beraad, ondanks al zijn diep gevoel, zijn best deed ook zijne lichamelijke kracht niet te verkwisten in een nutteloos waken, waar hij zich voorbereidde tot een woordenstrijd met zulk een geduchte tegenpartij als Barneveld. En toch, ieder wie hem op dien morgen bij den Advocaat had zien binnentreden, zou gezegd hebben dat ze vooral naar het uiterlijk geen portuur waren.
Gideon zag er waarlijk niet uit als ‘de bestormer en muurbreker,’ gelijk Roderik zich geliefde uit te drukken, die zich kon meten met een man als zijn meester, in de volle kracht des levens, en in 't genot eener vaste ongestoorde gezondheid; want het voorkomen van Doctor Florensz had ditmaal iets zóó ongewoon mats en lijdends, zijn levendige blik was met zulk een nevel van dofheid en smarte omwolkt, zijne stem had iets zóó gesmoords en zijne houding was zóó diep gebogen, dat hij eerder het denkbeeld gaf van een verslagene dan van een vermetelen aanvaller. Helaas! het was negen uur geworden, en hij moest onderstellen dat het nu reeds te laat zou zijn.
De Advocaat zelf scheen getroffen en verwonderd hem dus te zien.
‘Ga zitten, Doctor!’ sprak hij, hem een stoel wijzende met een gebaar van vriendelijke voorkomendheid.
‘Zoo 't mij vergund is...’ hernam Gideon, en zweeg; eene geweldige hartklopping dwong hem tot een herhaald kuchen.
‘Wij hebben elkander in lang niet gezien... Ik heb met leedwezen vernomen dat uwe gezondheid wat gezwakt was, doch ik vinde u erger dan ik wachtte; het komt mij voor dat gij meer dan ongesteld, dat gij ziek zijt...; dit zoo zijnde hadt gij uwe kamer niet moeten verlaten.’
‘Mijn verschuldigden dank voor die deelneming, doch als het zijn mag, spreken wij niet van mij. Ik hebbe God zeer vuriglijk gebeden, Zijne kracht te willen betoonen in mijne zwakheid, en zoo bekommer ik mij dies niet... Heeft uwe Achtbare zich verledigd mijne mededeelingen in te zien?’
‘Ja, ik heb ze doorgeloopen,’ zei Barneveld koel, ‘doch hieraf kan nu geen sprake zijn...’
‘Zoo is het dan reeds te laat!’ vroeg Gideon met zielsangst, terwijl het schrikkelijk vermoeden hem zekerheid begon te worden.

{==439==} {>>pagina-aanduiding<<}

‘Indien gij door “te laat” verstaat den finalen afloop van deze ongelukkige rechtszaak, door de voltrekking der vonnissen, dan is het nog niet te laat,’ sprak Barneveld, ‘ik wacht zelf nog een antwoord uit Leiden of mijne tegenwoordigheid aldaar noodig zal zijn.’ Werkelijk was hij op dit uur reeds geheel gekleed en in rechterlijk kostuum; zijn tabbert met sabelbont gevoerd hing over zijn stoel, en hij had zijn hoed en handschoenen, die naast hem lagen, maar te grijpen als hij wilde uitgaan.
‘De Heere zij geloofd,’ hernam Gideon, zich opheffende alsof hem nieuw leven werd ingegoten, ‘zoo is er toch nog onrecht te verhoeden!’
‘Maar,’ hervatte Barneveld zonder op zijn uitroep te letten ‘als gij onderstelt dat er nog iets zou te herroepen of te veranderen zijn aan de executie der sententiën, dan zoudt gij u al te deerlijk vergissen. Ik rade u, aan deze schuldigen niet meer anders te denken dan oft' ze reeds dood waren.’
‘Maar toch, Achtbare Heer, indien men de bewijzen bijbracht dat zij niet doodschuldig zijn....’
‘Naar die bewijzen wordt u niet gevraagd, en gij zijt gansch niet bevoegd ze te leveren...’
Gideon sloeg de oogen op en staarde Barneveld strak aan van schrik en verwondering.
‘Doctor Gideon Florensz, weet gij wel eens, waarom gij hier bij mij zijt?’
‘Ik onderstelle... omdat gij mij nu goedgunstelijk dat onderhoud toestaat, waarom ik zoo dringend heb verzocht...’ hernam Gideon met aarzeling; dat koel en streng gelaat deed hem twijfelen te midden zijner hope.
‘Gij bedriegt u: want dat onderhoud was ik niet voornemens u toe te staan, noch sta u dat toe bij dezen.’
Eene gesmoorde klacht was alles wat Gideon kon uitbrengen; hij dacht aan de verschrikkelijke beteekenis van Barnevelds ‘neen.’
‘Gij zijt hier,’ vervolgde de Advocaat, ‘opdat gij straks niet daar ginder zoudt zijn nevens de anderen, ter plaatse waar men justitie doet... verstaat gij mij?’
‘Niet wel,’ hernam Gideon onder eene rilling.
‘Zoo luister dan scherper. Mij kwam het voor, dat men met een jonk geleerde van uw aanleg en disposities wat beters kon

{==440==} {>>pagina-aanduiding<<}
doen, dan hem een voet korter maken, of voor balling uit den lande zetten... dunkt u dat ook niet, Doctor Gideon Florensz?’
‘Zoo dit scherts zij, Heer Advocaat, dan is zij wel wreed...’
‘Ik ben niet van 't humeur om te schertsen met ernstige zaken...’
‘Verschoon mij, Achtbare Heer, dan begrijp ik niet...; het is toch onmogelijk dat...’
‘Dat men op u zou toepassen de straf eener misdaad, waarvan gij u zelf in het hachelijkste moment van 't proces als complice komt aandienen! terwijl diegenen onder uwe vrienden, die den gang der rechtszaak gevolgd waren, en het eind kosten voorspellen, zich in stilte verblijdden over den wel gekozen tijd uwer absentie.’
‘Had het aan mij gelegen, ik ware spoediger gekeerd.’
‘Ja, aan hoogdravende sentimenten van genereusheid, en handelingen daaruit gevolgd, heeft het bij u in dezen niet ontbroken, dat is me bekend...; daar ligt de kwestie niet. Ongelukkiglijk voor u hebben de rechters zich aan zoo iets niet te keeren; zij zijn simpellijk aangesteld, om uitspraak te doen over schuld en onschuld, en, uwe compliciteit was gebleken... niet enkel uit uwe eigene getuigenis, nocht' de uitvallen van den hoofdschuldige over u, maar ook door uwe presentie te midden der conspirateurs, ter ure en plaatse der beraadslaging, naar de getuigenis van iemand, die zelfs de woorden heeft teruggegeven, daarmede anderen u wilden weerhouden, toen gij vrij williglijk, en tegen dank van den hoofdbeleider, uw naam hebt geschreven op de rolle der eedgenooten...’
‘Dat weet men toch niet door de getuigenis van Cosmo Pescarengis,’ sprak Gideon met overtuiging.
‘Neen; die beweert, dat hij u nooit als tot hen behoorende heeft geconsidereerd; maar men weet het, dat is genoeg.’
‘En ik zal 't niet ontkennen!’ hernam Gideon moediger; hij begon in te zien, dat Barneveld hem nu misschien, zonder er aan te denken, zelf de gelegenheid schonk om voor zijne vrienden te spreken. ‘Mijne compliciteit in dezen strekt tot ontschuldiging van de anderen, daar ik mij bij hen heb gevoegd met het voornemen om hun dessein af te leiden, hunne beraming op niets te doen uitloopen... en alzoo van uitstel tot afstel te komen; en

{==441==} {>>pagina-aanduiding<<}
daar ik dit doel heb bereikt, zooals uwe Achtbaarheid uit mijne mededeelingen heeft konnen zien...’
‘Uit die mededeelingen heb ik verstaan, dat uwe reize naar Utrecht voornamelijk ten doel had de onbehoorlijke, onwettige, en voor een particulier, wezende niet eens inboorling der stad Leiden, strafbare poging, om den Graaf van Leycester aan te zetten door zijne tusschenkomst geschillen te slissen tusschen Kerk en Magistraat der stad, en om hem te verlokken zich zelven, op welke wijze dan ook, meerder autoriteit te arrogeeren dan hem is toekomende bij de tractaten.’
‘Meer autoriteit dan Zijne Excellentie is toekomende, heb ik voor denzelven wel nooit gewenscht, noch zou vrijheid vinden tot het verkrijgen daaraf aan te sporen; doch dat men Zijne Doorluchtigheid het gebruik geve van 't geen hem is toegestaan, bekenne ik wenschelijk en billijk te achten.’
‘De meening, dat er te kort zou zijn gedaan aan de overeenkomsten met den Graaf, kwetst alreede de hoogheid der Staten, wie de oppermogendheid toekomt, en aan wie dus het geven en 't nemen staat,’ sprak Barneveld, het voorhoofd fronsende.
‘Ik zal mij wel wachten met een zoo doorkneed rechtskundige als de Heer van Oldenbarneveld, en een staatsman als Hollands Advocaat te strijden over zoo teer een poinct als dat is van de souvereiniteit...; doch het is van algemeene bekendheid, dat aan den Graaf van Leycester is opgedragen, behalve het oppergebied in krijgszaken, ook het hoogste gezag in justitie en policie... en dat hem specialijk is aanbevolen de ware Christelijke Kerk te handhouden, en dat het alzoo geene onbehoorlijke, noch strafbare daad is in burgers, zoo zij zich wendden aan dezen... om redres van gezegde grieven...’
Barneveld had uit zijne papieren een paar stukken gegrepen, en doorliep ze met de pen in de hand, terwijl Gideon sprak; toen deze zweeg, antwoordde hij tot diens groote verbazing:
‘Ik heb niet naar uw antwoord geluisterd, doch ik verbiede u te herhalen, wat gij daar mocht gezegd hebben. Wees er dankbaar voor, dat de Advocaat van Holland u in dezen oogenblik geene belijdenis afvraagt van uwe politieke gevoelens! Wees evenzeer dankbaar, dat Barneveld uit goeder genegenheid niet wel verstaan heeft, waar gij u uitspraken aanmatigt... die sterk rieken naar den geest van alzulke doordrijvende en heethoofdige collega's,

{==442==} {>>pagina-aanduiding<<}
die van nu aan strengelijk zullen beteugeld worden, en daarmede ik u overigens niet verwarre.’
‘Verschoon mij, Heer Advocaat! ik kan niet dankbaar zijn voor gunst, waar mij recht wordt onthouden...’
‘In uw eigen belang, jonkman! sta niet op recht; het heeft me voorwaar moeite genoeg gekost om er u tegen te veiligen...’
‘Zoo 't u beliefd had te luisteren, zoudt gij gehoord hebben...’
‘Ik heb gelezen, Doctor! en heb alzoo uit uwe eigenhandige vrijwillig neergestelde getuigenis konnen zien, wat ik toch reeds wist, dat gij, voorkennis hebbende van eene fameuse uitgebreide en crimineele conspiratie, die er gesmeed werd tegens de ruste der stad Leiden en de hoogheid der Staten van Holland, daaruit allerlei gevaren, bloedstorting en de omkeering der wettige orde van zaken, ja groote onrust voor 't gansche land konden gevolgd zijn, niet hebt aangediend daar waar 't behoorde, zooals uwe schuldigheid was.’
‘Ik was voornemens dit alles ter kennisse te brengen daar, waar ik meende dat het behoorde, bij den Gouverneur-Generaal.’
Barneveld maakte eene beweging van spijt en ongeduld.
‘Is het, dat ik mij hierin heb vergist en dat het elders had behoord, zoo vermeerdert dat toch geenszins de schuld van hen, die 't aan mij hadden overgelaten... en die intusschen hunnen desseynen gansch en al hadden afgesteld.’
‘Wij weten hoe het daarmede gelegen is. Zij hebben eigenlijk van niets afgezien; slechts heeft hun met den tijd, ook de occasie gefailleerd... en daarom schijnen ze meer onnoozel dan ze zijn! Maar wij spreken van u, ik gunne u repliek; zie, dat ge u zelven zuivert.’
‘Ik ontkenne niet hunne schuld deelachtig te zijn. Men stelle mij voor de vierschaar en confronteere mij met hen, die men mij als complicen geeft...’
‘Met andere woorden, het geheele proces overdoen om er u te meer zeker in te behalen... nadat men met ondenkelijke zorge en dexteriteit u daarbuiten heeft gesteld, alle verhooren, ondervragingen en explicatiën u belangende op het zorgvuldigst mijdende... en alzoo tot geene kleine spijt en beschaming dergenen, die zich zoo om uwentwil bekommerd hebben... die inval, Doctor Florensz! doet noch uw verstand, noch zelfs uw harte eere...’

{==443==} {>>pagina-aanduiding<<}

‘Maar, Achtbare Heer! bedenk toch dat hiermede een gansch ander licht zal vallen over die gansche zaak!’
‘Men gaat hier gansch niet in 't duister en is volkomenlijk ingelicht over alles.’
‘Ook van dit?’ vroeg Gideon, nu schielijk opstaande en Barneveld het papier voorhoudende, dat hij van Kiligrew had ontvangen.
De Advocaat zag het in, schudde het hoofd, en mompelde bij zich zelven: ‘Die man werpt zijne eigene eere en reputatie met beide handen uit het venster.’ Daarop tot Gideon: ‘Als dàt nu het sterkste bewijs is, daarop gij uwe en hunne verdediging fondeert, dan zoudt gij u bitter teleurgesteld zien. Wij wisten dit allen; niemand onzer heeft er een oogenblik aan getwijfeld, maar 't is nu nog de tijd niet om zoo iets wereldkundig te maken; daarom moeten wij dit ignoreeren, willen wij niet den man, dien men ongelukkiglijk in 't gouvernement heeft gesteld... als een laaghartigen verrader en intrigant brandmerken... voor al 't volk; dat ondenkelijke verwarringen, ja burgeroorlog zou konnen geven op denzelfden stond... Om zulke consideratiën moeten de Staten van Holland en de Leidsche Magistraat zich de opsprake getroosten, die daaraf ontwijfelijk vallen zal over hunne handelingen, daaraf zij de wichtige motieven vooralsnog niet klaarlijk in het licht mogen stellen...’
‘Maar, Heer Advocaat! hoe kan men met zulk inzicht van deze zake nog met eenige consciëntie over deze menschen de doodstraf uitspreken!’
‘En uitvoeren! als gij zult zien. Over dezen en ieder ander, die de roekeloosheid zou hebben om in eigen waan van onschuld te komen afdingen op de zwaarte van hunne schuld, daarvan het wegen aan ons staat!’ zei Barneveld met iets in den toon, dat als eene dreiging klonk.
‘Dit voele ik, Mijnheer! men heeft geen recht mij te verschoonen, waar men over dezen zoo rigoureus een oordeel spreekt.’
‘Daar waren effectivelijk onder de rechters en gecommitteerden die van uwe opinie waren, en zich zeer gezind toonden dientengevolge met u te handelen. Uw bezoek bij Rueel en 't geen gij daar hebt aangevoerd, ter verdediging van u zelven en anderen, heeft gansch geen goeden indruk gemaakt.’
Gideon haalde de schouders op en hief de oogen ten Hemel.

{==444==} {>>pagina-aanduiding<<}

‘Maar ik,’ ging Barneveld voort, ‘kon mij geenszins vereenigen met hun gevoelen. Ik doorzag uwe intentiën, en waar zij list en behendigheid vonden... groette ik schrander beleid, maar onvoorzichtige zelfopoffering...’
‘Mijnheer van Barneveld!’ riep Gideon getroffen.
‘De laatste mag echter niet zóóver gaan, dat gij mij nu tegenspreekt!’ hervatte de Advocaat: ‘want gij zoudt dan moeten zweren... gij, Gideon Florensz! dat gij dezelfde wenschen hebt gevormd, als een Volmaer en Pescarengis, dat hunne hoop uwe hoop was, en dat gij voornemens waart Leycester eenigen raad te geven strookende met de eerzuchtige ontwerpen van een van Meetkerke en Saravia.’
‘Uwe Achtbaarheid heeft gelijk; ik zou dit niet in der waarheid van mij zelven mogen getuigen, sinds ik zeer weinig hecht aan de dingen, waaraan anderen zoozeer veel hechten, en niet dan met diepe deernis en groote onrust zie, hoe zij om wereldsch gebied en de grootschheden des levens, om begeerlijkheden, die voorbijgaan, de Hemelsche heerlijkheid voorbijzien, of die ziende versmaden... Ik voor mij mag met de hand op het harte zeggen, ik zou de gansche wereld niet willen winnen, zoo ik daardoor schade moest lijden aan mijne ziel, en wenschte wel van God, dat iedereen zoo wilde denken.’
Barneveld kon, indien hij wilde, de toepassing maken, en maakte die, alleen zooals zij veel genomen wordt, van zich af.
‘'t Zou in trouwe profijtelijk zijn, zoo alle uwe collega's dachten en handelden als gij, die onder pretext van 't Hemelsche Koninkrijk te stichten naar 't wereldsch bestier grijpen; doch dit daargelaten; gij ziet, dat ik u heb begrepen en gewaardeerd; en dat ik tegen bewijs, ondanks handelingen, die schijn hadden van groote schuld, aan uwe onschuld en de reinheid uwer intentiën heb geloofd; ik meene, dat iedereen niet zoo handelt; ik meene, dat de Graaf van Leycester, aan wien gij u zoo nauw verbonden hebt, op gansch andere wijze jegens u procedeert....’
Een gloed kleurde Gideon het voorhoofd, terwijl hij inviel:
‘Het is zóó, de Graaf heeft mij eenmaal hard gehandeld; maar 't is vergeven... ik wenschte, dat het vergeten mocht zijn... Uwe Achtbaarheid kent voorzeker ook de aanleiding van zijne verdenking...?’
‘Die was ik... en 't was bij deze gelegenheid, dat gij mij

{==445==} {>>pagina-aanduiding<<}
aan Zijne Excellentie hebt voorgesteld als eene vinnige tegenpartij...’
‘Heer Advocaat!’ riep Gideon getroffen.
‘Gij ziet, mijn Roderik heeft eene loffelijke accuratesse bij de diensten, die hij presteert,’ zei Barneveld glimlachend.
‘Dan moet hij u toch ook gezegd hebben...’
‘Dat ik mij in geen ding over u te beklagen heb, en dat gij u als een moedig en billijk man gedragen hebt ten regarde van mij. Gij hebt de waarheid gezegd; ik ben eene vinnige tegenpartij, maar daar is ook scherpe weerstand noodig, als list zich met geweld verbindt om de vrijheden van een volk te ondermijnen. Zeker, ik ben een stoute aanvaller; maar voorwaar, daar moest geen slappe, geen schuchtere voorvechter zijn voor Hollands diere belangen, of zij waren ten roof gevallen aan dezen Engelschen luipaard. Zeker, hij heeft oorzaak mij te haten; maar, geloof mij Doctor! zoo hij recht had mij te prijzen... zou het er met dezen lande van Holland zeer jammerlijk uitzien.’
Gideon had hierop veel kunnen zeggen, maar het was geen oogenblik voor nuttelooze tegenwerpingen; ook antwoordde hij om zijn doel nader te komen:
‘Toch, Heer Advocaat! zou het niet mogelijk wezen dat die weerstand werd voortgezet op een anderen voet? moet uw stelsel juist bloedige slachtoffers kosten...?’
‘Geene andere dan die de Graaf zelf daartoe voorbestemt! Gij ziet het uit hetgeen aan u is geschied; daar waren termen u te verschoonen; en ik heb ze met alle drift aangegrepen en met alle kracht gemainteneerd. En daarom zijt gij hier, opdat gij niet in de laatste ure, door eene illusoire genereusheid gedreven, u zelven zoudt blootstellen, al mijn werk ijdel te maken, en een proces verlevendigen, dat tot schade van allerlei belangen reeds te lang heeft geduurd; 't geen uwerzijds niets zou zijn dan een judiciaire zelfmoord... en geene andere uitkomst zou hebben, dan te grootere weeklacht over de onbarmhartigheid der Heeren Gecommitteerden, en te diepere beschaming voor den Graaf van Leycester, wiens geheele handel en onvoorzichtig bedrijf alsdan voor al de wereld zou bloot liggen. Gij kunt dit desverkiezende aan den Graaf overbrengen, opdat hij inzie hoe uwe getuigenis van het Hollandsch karakter waarachtig was, en hoe men hier, schoon gepanserd tot den heetsten strijd, onnutte wreedheid is hatende.’

{==446==} {>>pagina-aanduiding<<}

‘Och, oft' gij nog tot wat ruimer barmhartigheid te bewegen waart!’ smeekte Gideon. ‘Laat het dan zijn, dat er met recht zoo hard een vonnis kon gesproken worden over lieden, die niet gezondigd hebben dan uit getrouwheid, uit doling, uit misverstand van hun plicht... het strengste oordeel kan toch gelinderd worden door genade!’
‘Genade verkort justitie,’ sprak Barneveld met hardheid.
‘Wil toch te rade gaan met uwe eigene consciëntie, Mijnheer van Barneveld! en considereeren, oft' het u zoo goed zou zijn, zoo de Almachtige God, die harten en nieren proeft, ook zoodanige strenge weegschale ging gebruiken met u...’
‘Doctor Gideon Florensz! zoover mij bewust is, heb ik u de zorge mijner consciëntie niet opgedragen; maar ik heb altijd in u geprezen, absentie van geestelijke ostentatie... houd u daarbij...’
‘Zoo kan ieder beroep op zachtere gevoelens ten kwade worden genomen,’ zuchtte Gideon verslagen.
‘Wat meent gij dan, jonge man!’ hernam Barneveld iets zachter, ‘dat deze dingen door ons geschieden zonder groot medelijden?’
‘O, als dàt in u leeft, gun mij dan ook mijne stemme te voegen bij die inwendige sprake, en wil er naar luisteren...’
‘Laat af, Doctor! 't Is u verboden voor die anderen te spreken, schoon ik u gegund heb antwoord te geven voor u zelven; en dat is mijnerzijds al gunst genoeg, want ik heb grootelijks redenen om over u onvoldaan te zijn.’
‘Al mocht uw hoogste misnoegen zich uitstorten over mijn hoofd, ik zou het willig dragen, mits maar die anderen nog van 't uiterste gespaard bleven...’
‘Dat 's ijdele en roekelooze taal, Doctor! gij weet wel, dat zulke transactiën niet zijn te maken met mij...; en evenzeer; dat ik geene contradictie versta, als ik eens “neen” heb gezegd. Ik heb nog veel met u te spreken.’
‘Zoo ik met eenige kalmte hooren zal, Achtbare Heer, moet gij mij voor 't minst iets inwilligen... Meen toch niet, dat ik dit zeggen zou uit overmoedigen lust om uw wil, dien ik onwrikbaar wete, te buigen, of te dringen, waar 't aanhouden mij ontzegd wordt; zoo 't in uw harte besloten is, dat mijne ongelukkige vrienden sterven moeten en gij niet uit u zelven tot een ander

{==447==} {>>pagina-aanduiding<<}
besluit komt, na mij gehoord te hebben, zoo zij het! dan zal ik God bidden om kracht tot berusting...; maar, ziet gij... ik voele mij zelf bijkans als een stervende, en er ligt mij veel op het harte aan u, dat er af moet eer ik ruste zal hebben. Ik moet u zekere zake openbaren, eer dat het te laat is... opdat gij daarna mij niet zoudt verwijten, dat ik gezwegen had.’
‘Dat zwijgen zou ik mij dan te wijten hebben, niet gij. Doch ik zie u voorzichtiglijk een omweg nemen om tot uw doel te komen, sinds u de rechte weg is afgesloten. Om den wille uwer discretie zal ik u niet afkeeren, mits gij mij eerst zegt, waarom gij dan toch zoo vast op mij, juist op mij hebt gerekend; dat gij zulke hope bouwt op uwe intercessie bij mij, die u toch waarlijk niets schuldig ben... ja, die zelfs zware grieven heb tegen u; of was het hoffelijk en hartelijk van u, op eenmaal alle correspondentie en communicatie met mij af te breken op den wenk van uw Graaf?’
‘Kieschheid en plichtgevoel, jegens u zoowel als Zijne Excellentie, deden mij die partij uit mij zelven kiezen, reeds vóórdat hij het bevolen had. Het was met spijt...; want het zal wel geene vleitaal schijnen, zoo ik erkenne dat al het voordeel van die correspondentie aan mijne zijde was... Het zal u bekend zijn, uit welke oorzaken ik de betrekking bij den Graaf heb geaccepteerd, en welke mijne houding is geweest met opzicht tot de publieke zaken...’
‘Ik heb daarop niets aan te merken; maar ik had toch, zoo niet uit erkentelijkheid uwerzijds voor vroegere relatiën, dan toch uit den drang van uw welgezind Hollandsch harte mogen wachten, dat gij mij in 't particulier hadt geprevenieerd van 't geen er tot Leiden ten prejudicie van de Staten gecomplotteerd werd.’
‘Ik heb 't gezegd, ik had hope het kwaad af te keeren; dat dacht me beter dan partijen aan elkander te brengen en dolenden in zwaren last...’
‘Doch wat spreke ik ook!’ hervatte Barneveld met zekere bitterheid. ‘Tot de zware perikelen toe, die er boven mijn hoofd hebben gehangen, en daaraf 't onmogelijk is dat gij niet eenige kennisse waart dragende... hebt ge voor mij verheimelijkt.’
‘Ik heb u daaraf niet geprevenieerd, dat is waar, want ik wist wat gij gewaarschuwd werdt...’
‘Gij wist dat...? misschien door uw heimelijk aandrijven?’

{==448==} {>>pagina-aanduiding<<}

‘Neen! want ik achtte, dat waarschuwen slechts emotiën zou verwekken zonder hulpe te brengen... Ik stond naar wat anders en... 't is mij gereüsseerd! Ik heb het geluk gehad dat perikel van u af te weren...’ En Gideon schetste hem in korte levendige trekken den strijd, eens door hem gevoerd tegen den Graaf om Barnevelds wille. - ‘Ziedaar wat mij zoo noodig was u te zeggen, eindigde hij zacht doch met nadruk, ‘niet om mij daaraf roem te geven bij u, niet om mij dank te behalen; - het blijkt dat gij mij niets meer schuldig zijt en dat gij mij uit eigene goedheid reeds vooruit hebt betaald, - maar om iets anders: opdat gij overwegen zoudt, wat de Graaf van Leycester heeft gedaan op een oogenblik dat hij, ziedende van toorn, zijne tegenpartij in zijne macht had... op een oogenblik dat het gold, zijne heerschappij of zijne nederlaag, zooals wij die nu zien volgen... en dat ge, dit bedenkende, Achtbare Heer, althans niet minder zoudt willen doen en geen kleinere genereusheid toonen aan hem zelven!’
‘Zoo is het dan daarop dat gij gerekend hadt, gij! en wellicht de Graaf zelf...? want het blijkt mij, dat gij gehoor hebt aangezocht met zijne voorkennis...’
‘Zoo is het; de Graaf heeft mij die mededeeling toegestaan op het uiterste, om zijne arme vrienden en dienaren te redden.’
‘Dat is eene misrekening; omdat gij den Graaf van Leycester gepermoveerd hebt zich te onthouden van eene ongerechtige gewelddaad, volgt daaruit nog niet dat de Magistraat van Leiden en de Heeren Staten van Holland verplicht zouden zijn na te laten justitie te oefenen over conspirateurs en rebellen.’
‘Als uw eigen hart, uwe eigene consciëntie u niet zeggen wat daaruit volgt, Heer Advocaat, dan, in trouwe, zou mijne stem toch te zwak wezen om het u duidelijk te maken,’ zei Gideon bijna even droog en koel, hetgeen den Advocaat genoeg trof om hem bij wijze van ontschuldiging te doen zeggen: ‘Dat's eene schuld tusschen Barneveld en Leycester, die de Advocaat van Holland niet bij publieke handelinge kan solveeren...’
‘Mij dacht, dat Meester van Oldenbarneveld wel tevreden zou zijn, zoo de Advocaat die voor hem kon afdoen...’
‘Gij spreekt oft' alles maar aan mijn wenk hing... en toch, als Gecommitteerde heb ik in de gansche zaak maar ééne stem... als Advocaat van Holland in 't geheel geene...’

{==449==} {>>pagina-aanduiding<<}

‘Wie zal 't nu of immer gelooven, die weet dat gij niet slechts de mond der Staten zijt, maar dat dit lichaam is als door uw geest bezield?’
‘Nu dan; ik stem het toe, dat ik in den aanvang van 't proces de zaak zulke leiding had kunnen geven als gij wenschen zoudt; dat ik zelf op de uitspraak alzulke influencie had konnen oefenen als mij raadzaam dacht; doch, voor dit alles is het nu te laat; daar moet nu justitie worden gedaan, of... gratie gegeven, en gij begrijpt toch wel, pardon te verleenen staat niet bij mij!’
‘Dat is waar! 't is het prerogatief van het Eminente Hoofd van den Staat...’ en Gideon vestigde het oog uitvorschend op Barneveld, die sterk kleurde en zich op de lippen beet; daarna hernam hij forsch:
‘Dit heeft hiermede niets te maken. Zoo het de generaliteit belangde... mocht het zijn. De gerechtshoven zijn altijd vrij geweest, zoo mede de vrije rechtspleging der bijzondere steden; dat moet men mainteneeren. En hier geldt het eene extraordinaire procedure in de provincie Holland. De Staten schijnen in dezen het recht van pardon te verleenen toe te kennen aan den bijzonderen Stadhouder.’
‘En zou de jonge Graaf van Nassau zoo onbewegelijk zijn, als hij de stemme hoorde van den voorzienigen leidsman, dien hij altijd gewoon is te volgen?’ vroeg Gideon met zachten nadruk.
Barneveld wendde het hoofd van hem af; iets als een glimlach speelde om zijn mond, toen hij antwoordde:
‘De Graaf is niet meer te spreken... hij zal nu op reize zijn naar Amsterdam.’
‘Met Gods hulpe en goeden wil is alles mogelijk... eisch uitstel! geef mij verlof, ik reize hem na...’
‘Gij spreekt voorwaar of ik toegestemd had, en ik trad maar een oogenblik aan uwe zijde, om u zelf te doen inzien dat gij het onmogelijke van mij wenschtet... Of wat meent gij, dat ik nu om particuliere consideratiën alles zal laten afloopen ten genoege van de Leycestersche factie, opdat men ten laatste nog zegge dat wij 't niet hebben durven volvoeren?’
‘Leyder! niemand zal nu wel meer twijfelen of men hier ook machtig was te doen wat men wil; alleen men zal onuitsprekelijk dankbaar zijn... zoo het uit menschelijkheid toch nog werd nagelaten.’

{==450==} {>>pagina-aanduiding<<}

‘Die genereusheid zou mij fraai geloond worden door de partij van den Graaf...!’
‘En rekent gij dan niets op het loon in u zelven? Rekent gij voor niets die onuitsprekelijke zaligheid, die er ligt in het woord vergiffenis schenken! en nevens vergiffenis het leven. Is 't niet bijkans iets goddelijks, dat daarmede een mensch zou gegund zijn...? Stel u dat voor, Achtbare Heer! Drie menschen, die alle aanspraak op het leven verloren hebben... die niets meer wachten dan het schrikkelijkste einde... die niets meer vermogen dan zich lijdelijk te onderwerpen aan hun lot, op eens, door het uitwerksel van uw wil, tot het leven terug te roepen, en weer te geven aan wie ze lief hebben... Denk aan de teere jeugd van de Maulde, nog gansch op geen sterven voorbereid, denk op Volmaer, tot door zijne rechters zelfs met hoogachting en deernis aangezien, diens edele vrouwe der weezen moeder, der weduwen schutsvrouw placht te zijn. Denk ook op mijn armen Cosmo, mijn vriend naar de ziele, in wiens dood ik wel getroost zou kunnen zijn, doch wien ik niet zonder smartelijke verscheuringe des harten den dood eens misdadigers kan zien sterven...’
‘In trouwe Gideon, 't is klagelijk, en... ik beklage ze zelf, doch... zij hadden moeten zorgen niet in dit geval te komen.’
‘'t Is licht gezegd “ze hadden moeten zorgen,” doch Achtbare Heer, wil consideeren, hoe ze misdadig zijn geworden; misvatting, strijd van plichten, verschil van opiniën... 't geen hen bij u schuldig maakt, zou elders lof verwerven... hoe licht en snel komt een broos menschelijk harte, een dolend verstand daartoe... hun misdrijf is...’
‘Niets minder dan landverraad, crimen laesae majestatis, de ergste die er kan gepleegd worden. 't Belangt het gansche vaderland! Ik zegge nogmaals, wie zich in de publieke zaken mengt, moet toezien... dat hij zich zelven en anderen niet bederft...’
‘Dat behoort ook zoo; maar... een politiek misdrijf is welras gepleegd... Heer Advocaat, gij zijt zelf staatsman; 't geen gij nu werkt en schikt ten meesten oorbaar des vaderlands, kan u eenmaal ten kwade worden aangeduid, zoo 't geviel dat uwe tegenpartij zegevierde... Meester van Oldenbarneveld, om uw eigen zelfs wil! denk er aan, wie meent te staan ziet toe dat hij niet valle...’

{==451==} {>>pagina-aanduiding<<}

‘Is dit eene dreiging van Leycesters vertrouweling?’ vroeg Barneveld gekrenkt.
‘Het is eene waarschuwing, die opkomt uit het Christelijk gemoed en die in alle bezorgdheid der liefde wordt uitgesproken... In zulk geval zoudt gij zelf wenschen, dat men niet het meest zag op uwe faute, maar wel op de goede bedoeling...’
‘Gij vergist u; een landverrader zal ik nooit worden, en zoo men uit partijhaat die vlek op mij wierp, en naar mijn leven stond zou ik het niet als gratie uit de hand mijner vijanden willen aannemen. Zoo behoorde de Maulde, die edelman is, ook te denken en niet eens zooveel luiden in beweging te brengen om zijn pardon.’
‘Cosmo Pescarengis heeft ook wel gezegd zulks niet te begeeren, en toch... God weet, hoe hij denkt... in deze ure; en hij ook, tot hoe verachten staat nu gebracht, was eens een voornaam edelman, ja van prinselijke afkomst een Graaf van Fossano...’
‘Ik heb dien naam meer gehoord... o! ja! op mijne reize door Italië...; er werd veel van dien man gesproken; hij leidde een woest en uitsporig leven...; hij was meer gevreesd dan bemind... ik herinner mij zeer goed, eens zelfs heb ik hem ontmoet... maar dit kan toch dezelfde niet zijn... Cosmo komt mij voor als een oud man; de Fossano, dien ik gekend heb, mag een jaar of zes ouder zijn dan ik, maar meer scheelde het toch niet...’
‘De lasten en de ellende des levens hebben Cosmo's leeftijd verdubbeld. Schrikkelijke hartstochten hebben die ziele geschokt.’
‘Die andere was berucht om zijne woeste jaloerschheid... en had eene beeldschoone vrouw, die... ook zeer vermaard was...’
‘Zij heette Julia Monti, eene contessa Cicogna!’
‘Zoo is het! de kardinaal Cicogna was haar neef... en zooals de booze wereld zeide... nog iets meer; God Almachtig, zou het dezelfde zijn...!’
‘Het is dezelfde!’ En Gideons zachte stem lispelde eenige woorden, alleen voor Barneveld verstaanbaar. ‘Daarom verliet hij Italië en zwierf rond als avonturiër,’ eindigde hij luider.
De Advocaat werd doodsbleek.
‘Doctor, gij weet niet hoe gij mij verschrikt!’ riep hij, zich zelf niet meer meester. ‘Ik wil niet, dat die Pescarengis sterven zal; ik wil het niet?’

{==452==} {>>pagina-aanduiding<<}

Gideon hief de gevouwen handen ten Hemel, onmachtig iets te zeggen van blijdschap.
‘'t Is eene dwaasheid, een bijgeloof, een reisavontuur,’ sprak Barneveld, die opgestaan was en zijn stoel heen en weer schoof onder zijne stijgende onrust; ‘maar het is toch zoo, al is 't uiterst vreemd... 't geen gij daar zegt dat hij gedaan heeft, en 't geen hem nu overkomt, is hem voorspeld, en aan mij ook... op eene jolige nachtpartij onder een zuiderhemel, waarbij de verhitte verbeelding naar 't wonderbare jookte... eene vermaarde sybille... half courtisane, half priesteres... wij lieten ons meelokken, hij en ik, en nog een derde... ik lachte om de voorspelling; nu schiet ze mij met ijzing te binnen... ‘Ik zou een vermaard staatsman worden, en groot aandeel krijgen in 't bestier van mijn vaderland, maar, een gelijken dood sterven als hij. - Gij verstaat mij, Gideon; 't is eene zwakheid, doch... ik wil niet, dat die man op een schavot zal eindigen...’
‘Haast u dan, Mijnheer Barneveld, en neem uwe maatregelen.’
‘Ik weet niet wat ik doen zal!’ zuchtte Barneveld, terwijl hij de beide handen aan zijn voorhoofd sloeg, alsof zijn denkvermogen hem ontsnapte, en als vastgenageld aan de plek bleef hij staan.
‘Onmiddellijk naar Leiden gaan en dààr...’
‘Geef order dat men de paarden zadele.’
Gideon ijlde naar de deur.
‘Blijf!’ riep op eens de Advocaat, ‘dit zou werkelijk verraad zijn aan den lande van Holland; hierna volge wat wil... Ik mag geene persoonlijke consideraties gebruiken... Blijf! ik bevele het u, doctor... wij zullen eerst Roderik afwachten.’
‘Hier is Roderik!’ sprak Gideon, die met eene mengeling van ontzetting en bewondering zag, hoe Barneveld zich wist te beheerschen toen hij vroeg:
‘Hoe is dit, Roderik? mij dunkt ik lees alteratie op uw wezen.’
‘Zoo waar ik uw trouwe dienaar ben, Heer! hierin is niets van mijne schuld... toen ik Leiden binnenreed, was er al niets meer tegen te doen.’
‘Waartegen? Is bijgeval de Kolonel Pescarengis ontsnapt?’ vroeg Barneveld op een toon, die niet is te omschrijven.

{==453==} {>>pagina-aanduiding<<}

‘Neen Goddank, zoo erg is het niet, Achtbare Heer! Zijn hoofd is al op een staak gesteld boven de Hoogwoerdsche poort; maar ze hebben justitie gedaan zonder u nader te adverteeren...’
‘Zij hebben wél gedaan,’ sprak Barneveld met bleeke lippen en met eene stem, waaruit Roderik zeker toorn toeklonk, want hij voegde er bij: ‘De Heer van Zuylen laat zeggen, dat de Leidsche Magistraat tot deze overhaasting is gedrongen geworden om speciale redenen, die U Edel-Achtbare zou goedkeuren... doch wat mij belangt, uwe commissie aan Jonkvrouwe Rueel...’
‘Maar ik zeg immers, dat ze gelijk hebben,’ riep Barneveld met al het ongeduld en de bitsheid eener gepijnigde ziel... en ziende, dat Roderik hem verbluft en verwonderd aanstaarde, hernam hij koel: ‘De Heeren van Zuylen en van der Meer waren in commissie gesteld over deze zaak; zij hadden machtiging om met den Magistraat het vonnis ten uitvoer te leggen. Daar wordt geklopt, Roderik, open de deur.’
De persoon, die binnentrad, was de achtbare Kanselier van Gelderland.
‘Mijnheer de Advocaat van Holland,’ sprak hij hoog en deftig, ‘ik kom tot u uit naam van den Raad van State en van Zijne Doorluchtigheid den Gouverneur-Generaal, om u rekenschap af te vragen van 't geen er op heden is geschied tot Leiden in de zaak van de conspiratie.’
Barneveld hief zich op, ook strak en deftig. Zijn antwoord was zeker een der grootste overwinningen van fiere menschelijke wilskracht op diep geschokt menschelijk gevoel.
‘Die rekenschap zijn de Heeren Staten niet schuldig, maar de Advocaat van Holland schroomt niet haar af te leggen. ‘Men vond raadzaam over de conspirateurs exemplare straffe te doen, om de auctoriteit te stabilieeren.’ Daarop zich omkeerende tot Roderik die achter zijn armstoel op de knieën lag neergehurkt:
‘Roderik! ik heb noodig met den Heere Kantzelaer alleen te blijven, wat doet gij daar?’
‘Ik ben bezig Doctor Gideon Florensz bij te helpen, die naar 't mij voorkomt al heel kwalijk gesteld is. Ik zag zijn aangezicht tot lijkkleur verschieten, ik zag hem weifelend om zich heengrijpen naar een steun; nu is hij op den vlakken grond neergestort!’

{==454==} {>>pagina-aanduiding<<}

De beide Staatslieden vergaten op eens hun ernstig verschil en politieke oneenigheid om eenparig hunne aandacht en zorge te geven aan den jongen man, die strak en stijf als een doode aan hunne voeten lag uitgestrekt.
De Kanselier knielde naast hem neer en ondersteunde het hoofd, door Roderik losgelaten. ‘Mijn zoon, mijn Gideon, hier? en in dezen staat!’ Toen, Barneveld strak aanziende. ‘Wat is er met hem geschied, dat hij dus deerlijk omkomt?’
‘Dat is althans mijne schuld niet!’ hernam de Advocaat, ‘ik heb al voor hem gedaan, wat in mijn vermogen was.’
‘Mijn rapport omtrent de Leidsche executie heeft hem wat sterk getroffen, vreeze ik,’ zeide de geheime agent.
‘Roderik, hier is een medicijnmeester noodig. Rijd naar Leiden en zie of gij Professor de Bont hier kunt brengen.’
Roderik verwijderde zich en de Advocaat liep zelf de kamer uit om bevelen te geven tot snelle hulpe, misschien verheugd dat hij een voorwendsel had gevonden om het vertrek te verlaten en alleen te zijn.
Roderik was dien dag niet gelukkig in zijne commissies. Docter de Bont, anders gezegd Professor Bontius had een belangrijken patiënt, van wien hij zich niet wilde scheiden. De vermaarde Hoogleeraar Justus Lipsius bevond zich in een zeer hachelijken toestand. Hoewel ziek en bedlegerig, had hij in den vroegen ochtend kamer en huis verlaten om zich heen te sleepen naar de leden van den Magistraat en naar de Gecommitteerden in de Leidsche rechtszaak, om genade af te smeeken voor de veroordeelden. Zij was hem geweigerd, zooals iedereen, ondanks de onbegrensde hoogachting die hij genoot, en de gunst waarin hij stond bij Graaf Maurits, als een zijner geliefdste leermeesters. De onvoorzichtige uitstap en haar slecht gevolg, het onverwacht verhaasten der executie om redenen, die niemand kende, hadden den beroemden geleerde zóódanig geschokt, dat men voor zijn leven vreesde.
‘Mij dunkt die zegepraal kost nogal wat!’ sprak de Kanselier met een zijblik op Barneveld, toen hij dit verslag had aangehoord.
‘Ja, zij kost!’ hernam de Advocaat somber, daarop met vastheid, ‘maar toch, zij wordt behaald!’
Gelukkig echter had Gideon de diensten van een geneesheer

{==455==} {>>pagina-aanduiding<<}
niet noodig, om weer tot zich zelven te komen. Eenige eenvoudige huismiddelen waren daartoe genoegzaam geweest; maar de geheele geneeskundige faculteit van dat tijdperk had hem niet kunnen veiligen tegen de mogelijke herhaling van zulk eene bezwijming in de naastvolgende ure. De herhaalde toevallen waren ingeworteld tot eene kwaal, die vermoedelijk ongeneeslijk zou zijn. Toch richtte de veerkracht en eene eigenaardige taaiheid van gestel hem tot hiertoe schielijk weder op, zoodra de hevigste indruk der zielsaandoeningen overwonnen was. Hij lag nu in eene zachte sluimering op een rustbed, terwijl de Kanselier en de Advocaat, aan een der vensters, in een onderhoud verdiept waren, dat zeker meer officieus was dan het officieele en zeer weinig amicale, waartoe het Lid van den Raad van State eigenlijk bij den Advocaat van Holland gekomen was. Ze waren op neutraal gebied, ze spraken van Gideon.
‘Als die overvallen toenemen, wordt hij ongeschikt voor den kansel!’ sprak de Advocaat met een bedenkelijk hoofdschudden.
‘Dat zou mijne grootste spijt niet zijn...’ antwoordde Leoninus, ‘maar...’
‘Wat dan meent gij?’
De Kanselier knikte. ‘De positie bij den Graaf kàn... moet niet blijvend zijn...; dat heeft hem ondermijnd; mijne schoonste hoop is in knop verwoest...’
‘Die kan weer opbloeien... Ik weet iets voor hem, Doctor Saravia moet vervangen worden!’
‘Na alles wat gij mij gezegd hebt en het jammerlijk daglicht, waarin Gideon voor veler oogen moet staan, is dat nu immers onmogelijk geworden.’
‘Niet onmogelijk met eenigen goeden wil van zijne zijde.’
‘Waarin zou hij dien moeten toonen?’
‘Ik onderstel, dat hij zielskracht en zelfbeheersching genoeg bezit om zich over de omstandigheden heen te zetten, en zich boven de opiniën te verheffen.’
‘Gewisselijk ja, zoo hij oordeelt, dat zijn plicht het eischt.’
‘Zoo weet, ten naasten dage zullen de Staten van Holland een dank-, vast- en bededag uitschrijven om God Almachtig aan te roepen, te midden van deze zware en bedroefde tijden, dat van weldadige werkinge moet zijn op de beroerde gemoederen...’
‘Daar ben ik nog niet zeker van; de meeste predikanten nemen

{==456==} {>>pagina-aanduiding<<}
zulke occasie te baat om de gemoederen nog meer te beroeren...’
‘Dat is juist wat men vooral te Leiden vreest. De kerkelijke zaken zijn er in zóódanige verwarring, dat men niemand heeft om daar de predicatie te laten doen... in dit singuliere geval. Sommige dienaren zijn voortvluchtig en nu gebannen. Anderen, die bleven, zijn met de consistorie in geschil, en een goed deel der gemeente zou ze niet rustig aanhooren: Hier dient een vroom, welverstandig en bovenal een neutraal personaadje gebruikt te worden, van wien men gelooven mag dat hij het Hemelsch Koninkrijk en wereldsch gebied niet ondereen zal mengen; - die verstandelijk weet aan te bevelen, dat men de gestelde machten onderdanig moet zijn, zonder de publieke zaken op den stoel te brengen... dat alles is, meene ik, uw pleegzoon volkomenlijk te betrouwen...’
‘Dat stem ik toe, maar... sinds hij gecompromitteerd is geweest...’
‘Heeft hij noodig dit openlijk en krachtig getuigenis af te leggen van zijne onschuld, onzijdigheid en goeden zin... om zich te rehabiliteeren in den geest van wie hem mistrouwen. 't Is aan mij het daartoe te brengen, dat hij tot die taak geroepen wordt, aan hem te zorgen de verwachtingen niet te leur te stellen, daarmede hij wordt gekozen... In dat geval... en ik twijfel niet aan den uitslag... in dat geval zal men hem grooten dank schuldig zijn, en... ook betalen, daar geef ik u mijn woord op.’
‘Een volkomen waarborg, Heer Advocaat... maar alevel doe ik deze oogenblikken aan Gideon Florensz dat voorstel niet.’
‘Leyder... hij heeft het reeds, gehoord,’ verzuchtte Gideon, die met wankele schreden tot hen genaderd was, ‘ik verhief herhaaldelijk mijne stem om den Heer Advocaat te bidden, dat hij niet zou voortgaan, maar het zwakke geluid drong niet tot uw oor...’
‘Des te beter, zoo kunt gij zelf antwoorden; heeft het uitzicht, dat ik u gun, eenige bekoring voor u?’
‘Zoo ik wenschen voor mijne aardsche toekomst mocht vormen, zouden het geene anderen zijn...’
‘Zoo kunnen ze vervuld worden...’
‘Neen, Mijnheer, want ik kan niet aannemen...’
‘Men kan als men wil... Uwe krachten zullen toenemen... een rustig verblijf hier op Teylingen zal u goed doen... de zorgen van een kundigen arts...’

{==457==} {>>pagina-aanduiding<<}

‘Ik heb het u immers gezegd, Achtbare Heer, ik zou de gansche wereld niet willen winnen, zoo ik schade moest lijden aan mijne ziel...’
‘Bij een professoraat in de Theologie, zal uwe ziel toch niet in perikel komen; en eene enkele predikatie zal wel niet de zwarigheid zijn?’
‘Eene enkele predikatie...? Zal ik uwe Achtbaarheid voorstellen wàt die predikatie eigenlijk zou zijn...?’ ving Gideon aan, met iets in den blik en op de trekken alsof de hoogste ernst hem scherpe waarheden op de tong zou leggen... maar op eens bedacht hij zich en zeide alleen:
‘De zwarigheid is... dat ik verbonden ben aan den Graaf van Leycester.’
‘Zoo is 't zake dat gij uw ontslag neemt; de Graaf miskent u, handelt u kwalijk... ik... heb u begrepen, en gewaardeerd.’
‘Heer Advocaat, ik weet dat ik u dank schuldig ben... maar, ik kan alleen de zeldzame grootheid van den staatsman bewonderen... Dwing mij niet tot nadere verklaring... en laat mij heengaan tot den Graaf van Leycester, die zeker fouten begaat in zijne regeering; die zich somwijlen vergrijpt tegen de vriendschap; maar die een menschelijk mensch is, en die mij noodig heeft!’
De stem waarmede deze woorden werden uitgesproken, was nog zeer zwak; maar alles bewees dat de jonge Evangeliedienaar zich niet dan met moeite bedwong, om niets meer te uiten, van die diepte van smart en verontwaardiging, die zijne ziel schokte in dit oogenblik. Ook zag de Kanselier met onrust op Barneveld, die alleen met een strak gelaat antwoordde: ‘Ik ben niet gewoon mijne aanbiedingen te herhalen. Gij zult echter op Teylingen dienen te blijven tot gij hersteld zijt.’
‘Ik moet van hier!’ riep Gideon op een toon, alsof het hem te benauwd werd in de ruime slotzaal.
‘Gij wilt heengaan op dit oogenblik, in dezen toestand?’ riep de Kanselier verschrikt.
‘Mijn toestand is niet veel erger, dan toen ik hier aankwam...; toen werd ik gefolterd door de slingeringen van hoop en vrees... nu heb ik die zekerheid, waaronder men Gode heeft te zwijgen...’
‘Gij verkort eigendunkelijk uw leven in nuttelooze overspanning en vermoeienissen...’

{==458==} {>>pagina-aanduiding<<}

‘Zeker neen, Mijnheer! datgene, waaraan gij mij ter prooie zaagt, is eene droeve kwaal, een scherpe doorn in 't vleesch, die wél pijnigt, maar niet doodt. Onderscheidene doctoren hebben het mij verzekerd, hiermede kan ik oud worden.’
‘Meent gij dat ik u zoo zal laten gaan?’ sprak Barneveld op een toon, die het midden hield tusschen goedheid en dreiging.
‘Mijnheer de Gecommitteerde! ben ik nog uw gevangene?’ vroeg Gideon.
Barneveld aarzelde een oogenblik en antwoordde toen:
‘Er is een generaal pardon aangekondigd voor hen tegen wie geene vonnissen zijn geveld... gij zijt daaronder begrepen... gij zult wel doen u buiten Leiden te houden, maar gij zijt vrij!’
Gideon boog zich, groette en wilde gaan.
De Kanselier drukte zijne hand tot afscheid.
‘Hardnekte, ondankbare,’ knorde Barneveld, en gebruikte eene tafelschel, die voor hem stond.
Roderik vertoonde zich.
‘Roderik, draag zorg voor den persoon en goederen van Doctor Gideon Florensz, en help zijne Welwaarde aan de middelen om de reize te vervorderen naar Alkmaar... naar den Graaf van Leycester!’
‘Geloof mij, de tegenwoordigheid van onzen Doctor zal dáár niet nutteloos zijn!’ sprak de Kanselier toen hij zich alleen zag met den Advocaat.
‘In welk opzicht?’ vroeg Barneveld droog.
‘Is men hier dan ganschelijk niet bezorgd hoe de Graaf de jongste gebeurtenissen nemen zal.’
‘Hij zal zeker het goed verstand gebruiken ze te nemen, zooals wij de genereusheid hebben het hem aan te geven... tot zijne minste schade.’
‘En zoo hij gezegde wijsheid niet gebruikt, maar gehoor geeft aan zijne rechtmatige gramschap, en de bedreigingen vervult die hij alreede heeft geuit...?’
‘Rechtmatige gramschap! Omdat de Leidsche Magistraat in eene zake particulier justitie heeft gedaan!’
‘Justitie, Mijnheer de Advocaat, God Almachtig beware u en mij dat er over ons zoodanige justitie worde geoefend. Ik meene doch ook eene rechtkennis te hebben, en ziet gij... het komt mij voor, dat men hier niet heeft gebruikt de weegschale noch

{==459==} {>>pagina-aanduiding<<}
den blinddoek der strenge onpartijdigheid, maar dat men meest heeft gewogen de belangen eener partij, en scherp heeft toegezien met de oogen eener staatswijsheid, die vergeet naar recht te vragen... op zulke wijze dat de nazaat, eenmaal dusdanige handelinge beziende, tot het besluit moet komen dat hetgeen te onzen dage justitie wordt genoemd, nietwes is geweest dan een justitiemoord.’
‘De nazaat! de nazaat! Mijnheer de Kanselier! mits wij volkomenlijk slagen in het doel dat wij beoogen, zal de nazaat oorzaak hebben tot zóó groote dankbaarheid over de uitkomst, dat hij het heiligschennis zal achten ons hard te vallen over de middelen!’ eindigde Barneveld met zelfbewustheid, of liever het was geen einde; want wij geven slechts de inleiding van het belangrijk gesprek dat toen volgde tusschen die beide staatslieden. 1)

    
XXIV. Gideon Florensz te Alkmaar.


‘O Alkmaer! o welschoone stede,’ 


heft het Groot-Hoornsch Mopsje aan, als het met meer naïveteit dan poëtische verheffing de stoffelijke voorrechten van West-Frieslands Lusthof bezingt, en het schetst als:

't Lijftochtigh Alkmaer, fray deurwatert, wel beplant, 
Spijskamer, korenschuur van 't vruchtbaar Noord-Holland. 


En schoon hier wordt gedoeld op het Alkmaar der 17de eeuw, en deze stad, als menige andere, met ebbe en vloed der algemeene landswelvaart zal zijn gedaald of gestegen, toch heeft te allen tijde voor en na die lofspraak van haar mogen gelden.
Aan hare gelukkige ligging tusschen bosschen en beemden, beschut door duinen, bespoeld door meren, dankte zij te allen tijde eene soort van bloei, niet schitterend genoeg om scherpe

{==460==} {>>pagina-aanduiding<<}
benijding te wekken, uit haar aard zelf min wisselvallig, en dus meer benijdbaar, dan die van menige trotsche fabrieks- of handelsstad, wier grootheid en val hangt aan een enkelen omzwaai van 't lot. Wat ook veranderingen het verloop der eeuwen in en om haar hebben aangebracht, nog heeft zij hare eigenaardige voordeelen en voorrechten behouden; nog grazen de runderen op hare uitgemalen meren; nog is zij ‘fraai deurwatert,’ want het groot Noord-Hollandsch kanaal wringt zich in bochtige slingeringen door hare beemden, en dwingt onze eerste koopstad, al de schatten van haar zeehandel langs hare boorden heen te voeren. En al is 't ook, dat deze eeuw van ijzerbanen en reuzenwerken zekere bronnen harer welvaart bedreigt, toch zijn ze nog niet toegestopt; nog vloeien ze mild en vrij; nog zal niemand, die geen vreemdeling is in 't Noorderkwartier, deze stad Alkmaar den lof onthouden haar ‘lusthof’ te zijn, zoo hij haar nadert van Haarlems zijde en tot haar komt als door een groot loofprieel van hoog en statig geboomte, en de spitse harer ‘Groote Kerk’ ziet opsteken tusschen het rijke groen harer ‘wel beplante wallen’.
Bij mij althans miste die indruk zelden. Hetzij de lente haar vroolijken bruidstooi in teeder groen over de boomen heenwierp, of dat de barre winter zijn wit fluweelen sneeuwkleed over de velden had uitgespreid, en zijn ijzige adem aan het groen der sparren vonkelende diamanten hechtte, altijd ontviel mij de uitroep: ‘wel schoon!’
Maar men heeft recht, mijn oordeel in dezen van partijdigheid te verdenken, want ik reed de Kennemerpoorte niet binnen met de koele onbevangenheid van eene vreemde. Alkmaar is mijne geboortestad, en als het harte eens het ‘wellieve’ heeft uitgesproken, is het schoonheidsgevoel licht verlokt om er het ‘welschoone’ bij te voegen. En Alkmaar is mij lief, om alles wat ik er doorleefd en geleden heb, om alles wat ik er heb gevoeld en genoten, wat ik er heb gevonden, en zelfs om 't geen ik er heb gemist, om 't geen ik er heb geleerd, en beproefd, en gewerkt; om menige voorkomendheid, die er mij is bewezen; menig ongewacht vriendschapsblijk dat mij daar trof; menige ongezochte hulde die mij daar is bewezen, allermeest om wie ik er liefheb, - om mijne ouders, niet van de rijken en aanzienlijken naar de wereld, maar die door Gods genade rijk zijn in veel wat door

{==461==} {>>pagina-aanduiding<<}
geene schatten is te koopen, en die rijk zullen blijven, ook als menige aardsche schat door mot en roest zal zijn verteerd; - om dien enkelen vriend en vriendinne, die hen met eerbied en trouwe ter zijde blijven, ook nu ik verre ben... Om dat alles, in één woord, wat ons hecht aan de plek waar men was ingeplant, allermeest als men er eenmaal is uitgerukt; en daarom, men moge mij mistrouwen, veroordeelen zal men mij niet, waar ik uit een vol gemoed instem met het Oud-liedeboek:

‘O Alkmaer! o! welschoone stede.’ 


Maar Doctor Gideon Florensz was vreemdeling, en toen hij er binnenreed op den 28sten October, nadat hij op een stootenden dusgenoemden speelwagen, langs een zwaren, hobbeligen weg, onder eene vochtige najaarskoude den tocht van Haarlem had afgelegd, was hij minder dan iemand in de stemming om een juichtoon van bewondering aan te heffen; slechts een zucht van verlichting ontsnapte hem bij het naderen der stad, die hem ook geen anderen welkomstgroet wist te brengen dan het gedruisch van molenwieken op het bolwerk links af, en den nieuwsgierigen blik van eenige soldaten, die buiten hun wachthuis traden bij het rollen van een rijtuig. Bij de zekerheid van 't geen hij bracht, en bij de onzekerheid van 't geen hij zou vinden, voelde Gideon zich gedrukt door eene angstige beklemdheid; en toen hij de oude Kennemerpoort binnentrok, was het hem, of de grauwe steenen van haar boog hem op het harte vielen, en of hij belemmerd werd door nòg kouder en vinniger tochtwind dan hem daar buiten had aangeblazen.
‘God lof! wij zijn er,’ sprak zijne reisgenoote; want hij had eene reisgenoote, - eene vrouw, - niemand anders dan Katharine Rose!’
Gedwongen den nacht te Haarlem door te brengen, had hij er des anderen daags, toen hij op het punt stond zijne reis te vervolgen, de Sluische amazone aangetroffen in een toestand, die zijne hulpe noodig maakte. Zij ook kwam van Leiden, maar zij kwam te voet; zij ook moest naar Alkmaar, en zag onrustig uit naar eene gelegenheid om de reize voort te zetten, sneller en met minder vermoeienis, maar zij miste daartoe het allernoodigste hulpmiddel: geld. De waard uit de herberg, die zij inriep, maakte haar indachtig dat zij een kostbaar kleinood aan den vinger droeg, dat

{==462==} {>>pagina-aanduiding<<}
tot geld gemaakt, haar alle mogelijke reisgemakken zou verschaffen...; maar zij schudde treurig het hoofd. Dat was de nalatenschap van haar meester, die zij moest overbrengen aan zijn vriend... en zie! de vriend kwam daar tot haar en bood haar de hand om op te stijgen in zijn wagen! Gelukkige ontmoeting ook voor dezen; want die vrouw zou hem spreken van 't geen meest zijn geest vervulde, en hij kon zich aan haar uitstorten, en zoo was dit gezelschap hem meer welkom en waard op dien oogenblik, dan de beschaafdste en vroomste zijner vrienden het hem had kunnen zijn. Toch waren het schokkende, diep aandoenlijke mededeelingen, die hem gedaan werden.
De cordate jonge vrouw had den vreeselijken moed gehad, om de executie bij te wonen, en zij gaf daarvan de beschrijving in woorden, die meer strekten om hare eigene verontwaardiging lucht te geven, dan om zijn gevoel te sparen.
‘Och, Welwaarde Heer!’ eindigde zij, ‘dit alles is alleen geschied uit haat tegen de ware Christelijke religie en om Zijne Excellentie in zijne auctoriteit te krenken; al 't volk mompelt dat, doch uit vreeze voor 't krijgsvolk van Hohenlo zegt niemand het ronduit. Toch ging er gisteren, eer ik de stad verliet, al een schimpschrift onder de luiden, daarin gezegd wordt:

“Door de inquisitie, opgerezen binnen Leiden, 
Siet men den Prince van Parma den weg bereiden.” 


en 't zegt waarheid; de inquisitie en Alba hebben 't niet erger gemaakt; ze hebben de sententiën doen aflezen voor 't volk, in absentie van de veroordeelden zooals niet gebruikelijk is... opdat dezen daartegen publiekelijk nietwes zouden zeggen...; ze zijn voorgebracht op de plaatse der supplicie, met verbonden oogen, daar Alba zijne gecondemneerden nog met vrije, opene oogen 't volk op de strafplaatse deed aanschouwen... Daar wordt gezegd, dat het was opdat zij, onwetende oft' ze in 't geheim dan wel in 't openbaar geëxecuteerd werden, de stemme niet zouden verheffen om tegens de gemeente te klagen over het onrecht, hun aangedaan...’
‘Zoo had ik niet eens meer een blik konnen wisselen met mijn armen broeder!’ zuchtte Gideon.
‘Dat heeft hij ook niet meer begeerd,’ hernam zij. ‘Het is me gelukt, mij door den volkshoop te laten opdringen tot aan zijne

{==463==} {>>pagina-aanduiding<<}
zijde, toen hij ter poorte van 's Gravensteen uittrad. De Schoutsdienaren wilden mij weren, maar ik bad hen zoo ootmoediglijk en met zulke vaste beslotenheid, dat zij mij lieten toetreden. “'t Is zijne bijzit, laat haar doorgaan!” zei er een. Ik zweeg op de aantijging om der vergunningswille. Ik naderde den hopman en drukte even zijne hand om zijne aandacht te wekken.’
‘Dat is niet goed van u, dat ge toch gekomen zijt, Gideon!’ sprak hij, ‘dit is geen aanblik voor u!’
‘Ik ben het, Katharina Rose!’ hernam ik, ‘hebt gij mij ietwes te bevelen, Kapitein!’
‘Zeg aan mijn vriend, dat hierin mijn uiterste wille is,’ gaf hij ten antwoord, en toonde mij dit françoise testament, dat hij in handen hield en kuste; daarop gaf hij het mij. ‘Nu trek mij dien ring van den vinger en dan trek heen naar den Graaf van Leycester,’ fluisterde hij.
‘Kust elkaar voor het laatst,’ zei de Schoutsdienaar, ziende dat hij zich naar mij heenbukte. ‘Maar ik dacht niet, dat de Kapitein mij omarmen zou; want ik wist dat hij alle vrouwen in haat had genomen,’ voegde zij er tusschen met naïveteit, ‘toch zeide hij met eene luide stem ‘dat der vrouwentrouw groot was en mannenhaat overmocht,’ en daarop gaf hij mij zijn zegen en kuste mij voor al 't volk, 't geen ik mij niet schame, want nooit martelaar ging met vromer moed tot den dood dan hij, roepende: ‘dat hij zijne rechters bedankte, van dat ze Gods oordeel aan hem voltrokken, en dat hij zich ganschelijk verliet op Christus zijn Heer!’ ‘Op zulker maniere sterft geen kwaad mensche,’ eindigde Katharina zich de oogen wisschende.
‘Neen! dat was hij ook niet! hij was een berouwvol zondaar, die nu een verloste is,’ sprak Gideon. ‘God hebbe dank voor zijn einde.’
Beiden zwegen daarop. Gideon doorlas met droeve aandacht wat Cosmo had neergeschreven in zijn fransch testament: Cosmo's goederen waren evenals die van de anderen verbeurd verklaard; hij had dus over niets te beschikken, maar hij beval Katharina aan Leycester, door tusschenkomst van Gideon, dàt moest genoeg zijn.
En de twee andere veroordeelden? vraagt de lezer, zooals Gideon later.
De Maulde heeft zijn rang en stand geene oneere gedaan door zijne houding bij zijn sterven, dat is al wat wij nog van hem

{==464==} {>>pagina-aanduiding<<}
kunnen zeggen. Volmaer is gestorven zooals hij geleefd had, als een Christen; hij werd door een ouderling zijner gemeente in zijne uiterste ure versterkt. Hij heeft verklaard wel getroost te zijn tot sterven, doch den Hemel ten getuige genomen dat hij op eene ongerechte wijze werd ter dood gebracht. Naar het verhaal zijner vrienden zou hij zijn aangevangen om deze verklaring te herhalen voor al het volk, doch... zou den scherprechter bevolen zijn, haast te maken, om hem het spreken te beletten. Zijn hoofd is op de Marepoort ten toon gesteld, - eene schande die men de Maulde heeft gespaard, wiens hoofd met het lichaam is ten grave gelegd, hetzij omdat hij edelman was, hetzij omdat hij zich van beteren zin heeft betoond naar 't gevoelen zijner rechters. De Leidsche rechtszaak was alzoo ten einde gebracht, maar men had daarmede nog niet afgedaan. Katharina Rose heeft ons de gevoelens van het volk vertegenwoordigd; de Leidsche Magistraat en de Gecommitteerden werden op ééne lijn gesteld met Alba, ja, hunne handelwijs boven de zijne gelaakt! Daarmede was alles gezegd; dit was het hoogste peil, waartoe de nationale afkeuring kon stijgen, maar het geweld onderdrukte de openlijke uitingen daarvan. Toch niet geheel, want er waren middelen, door geene soldaten te keeren, en die werden te baat genomen: De pen en de drukpers. Pasquillen en schimpschriften fladderden Leiden en heel Holland door als onheilspellende nachtvogels, die onrust en beroering verspreidden, waar ze neerstreken; maar hierbij bleef het niet. Al zeer spoedig verscheen er in 't licht eene dusgenoemde ‘verontschuldiginghe van Jacob Volmaer en de Capiteynen Cosmo Pescarengis en Nicolaes de Maulde, en van de anderen, die niet met hen belast zijn,’ waarin de gansche Leidsche zaak, zoo der conspiratie als der rechtspleging, uiteen werd gezet, en het gedrag der Staten van Holland en van den Leidschen Magistraat met 
scherpe, maar juiste trekken werd geteekend. Het draagt de blijken van door een der ‘belasten’ of medewustigen te zijn gesteld, of in de pen gegeven; is opgedragen aan den Gouverneur-Generaal zelf, en was door toon en vorm zoowel als door de onloochenbare feiten, die het meedeelt, een duchtige aanval. Daarin wordt ronduit gezegd: dat er tegen de gevangenen was geprocedeerd, extraordinairlijk, secretelijk, sonder eenige forme van rechte, met groote vierigheid ende haeste, sonder eenige voorgaande informatiën of getuigen tot laste of ontlastinge der gevangenen gehoord te

{==465==} {>>pagina-aanduiding<<}
hebben, dan alleen maar Andries Schot, die aanbrenger en partije is, zonder ook den gevangenen eenigen eisch ter vierschare, zoo men gewoon is, gemaakt te hebben, nocht ze procureurs of advocaat of eenig ander mensche gegeven, of toegestaan te hebben om voor hen te laten spreken of met hen beraden;’ met andere woorden eene rechtstreeksche beschuldiging van justitiemoord, waarbij nog gevoegd wordt de verzwarende aantijging, dat zij was geschied uit haat tegen de religie, en om de goede ingezetenen van den dienst van Zijne Excellentie, den Gouverneur-Generaal en van Hare Majesteit van Engeland afkeerig te maken. Leycester schijnt de opdracht van dit zeer beduidend en belangrijk stuk te hebben aangenomen, en dit bewijst, dat hij zijne voorkennis van het Leidsche plan niet heeft willen loochenen. 't Is te Utrecht gedrukt, als onder zijne oogen, uitgegeven bij Jan Cornelisz (onzen ouden kennis) gezworen drukker van Zijne Excellentie en der Heeren Staten van Utrecht. Ras te Leiden overgebracht, werd het dáár door den Magistraat bij publicatie verboden, doch, zoo deze zegt, geene scherpe onderzoekinge gedaan naar 't lezen of 't verbreiden daarvan, noch tot bestraffing der overtreders in dezen geprocedeerd, zoo 't heet, omdat die van den gerechte wel lijden mogen dat het ter kennisse van de goede burgeren komt, verzekerd zijnde, dat hetzelve eene contrarie werkinge zal doen!
Evenwel op den 10den December, de dag van Leycesters vertrek uit Zeeland, deed de Leidsche Regeering ‘bij klockenslag’ van 't Raadhuis afkondigen eene soort van wederlegging, in den vorm eener ‘vermaning ende waarschouwing van die van den Gerechte ende Burgemeesteren van Leiden aan de Innewoonderen derzelve stede,’ waarin zij eenige der hatelijkste bijzonderheden, door de verontschuldiging gesteld, verzacht of ontkent, maar de hoofdbezwaren niet wederlegt; want noch de vierigheid, noch de overhaasting, noch de extraordinaire rigoureuse ondervraging, noch de rechtspleging zonder forme van recht wordt door haar stellig ontkend. Overigens, zoo men het geschrift der gevluchten niet van eenzijdigheid kan vrijpleiten, in de wederlegging heerscht kennelijk oneerlijkheid of verdraaiing der zaken; of hoe zal men 't anders noemen, als zij, na alles wat er gepasseerd was, durven zeggen, ‘dat de auteurs van 't fameus libel durven beschuldigen zekere personen en collegiën (die alle

{==466==} {>>pagina-aanduiding<<}
opgeteld werden) ja zelfs de Heeren Staten, zonder te verschoonen den persoon van den Doorluchtigen Hoog-Geboren vorst Mijnheere den Grave van Leycester, enz. enz. in 't gene zij hen niet schamen te zeggen, dat de aanslag op deze stad begonstigd zoude zijn geweest met voorweten van Zijne Excellentie.’
Dat was nu waarlijk wel wat heel kras, de eere ophouden van een man, die op iedere wijze had getoond, dat hij in dezen niet verschoond wilde wezen, en de verklaring was in allen geval tegen hetgeen zij wisten de waarheid te zijn, maar na alles wat men reeds gedaan had, kwam het in deze zaak op eene enkele dubbelheid meer niet aan. Men had zich eigenlijk over alles heen gesteld, om in dezen door te gaan zooals men wilde. Eene enkele bijzonderheid: Maurits had met meer aandrang dan voor den vorm, de Maulde tot gratie aanbevolen aan de Leidsche regeering. Toch werd de aanbeveling veronachtzaamd en de jonge Stadhouder, wat gekrenkt, weigerde den amnestie- of pardonbrief te teekenen, dien men na 't voltrekken der vonnissen voornemens was af te kondigen. Ondanks die weigering vindt men, dat die is uitgegaan op zijn naam, en leest men er de gewone formule: ‘Aldus gedaan binnen die stadt Leiden, onder onze hand en zegel op den 25sten Octobris 1587;’ en verder onder de plijcke staat geteekend: ‘Maurits van Nassau;’ en op de plijcke stond: (Bij mijnen Genadigen Heere,) en geteekend ‘Milander,’ wezende de brief gezegeld met het zegel van Zijne Excellentie, enz.
Ook onder de sententie van de Maulde staat evenals onder die van de twee anderen, Maurits naam. Hoe komt dat? Liet men dan den jeugdigen Stadhouder teekenen wat hij niet wist, of wat hij niet wilde? 't Is niet aan ons dit uit te maken; wij moeten alleen zeggen, dat men eenige voortvluchtigen, met name van de Wouwere, van Meetkerke, Saravia, van Zoest en de Leidsche burgers, die op de beraming ten huize van van Meetkerke waren geweest, van de amnestie uitsloot, hen indaagde en per contumacie veroordeelde. Saravia deed later daartegen wat hij vermocht; hij wilde zich disculpeeren voor de Staten van Holland en schijnt door Leycester in die poging gesterkt te zijn; maar zonder goed gevolg, en hem bleef niets anders over dan het land uit te wijken, zooals hij later deed. Het Leidsche rechtsgeding had toch te veel opspraak gegeven, dan dat er in de vergadering der Staten van Holland geene naspraak van komen zou; men kan echter

{==467==} {>>pagina-aanduiding<<}
nagaan, dat het geheel was in den geest der Staatsche en anti-Leycestersche leden, en dat de stad Leiden volkomenlijk in haar recht werd gesteld, en bij alle hare privilegiën gehandhaafd... Maar wij laten Doctor Gideon Florensz wel wat al te lang binnen Alkmaars poorte staan, zonder hem verder te brengen. Hij heeft intusschen voor zich zelven gezorgd, Katharina Rose van een tijdelijk verblijf verzekerd in eene herberg van een vrij goed aanzien, en wij vinden hem nu met een kleinen gids op weg naar ‘Sonoy's-Hof,’ zooals deze zich uitdrukte.
Sonoy's-Hof was niet enkel een tijdelijk verblijf voor den Stadhouder van West-Friesland, maar het eigendom van den Kolonel Sonoy; vroeger een convent der Witte Bagijnen, die het na de Reformatie uit armoede aan de stad Alkmaar hadden verkocht, was het door deze aan den Gouverneur overgedaan. Het was een ruim, wijdlustig gebouw, met een ommuurden tuin, met ophaalbruggen, die aan verschillende zijden den toegang verzekerden, met toren en kapelle, met alles in één woord, wat het tot een geschikt woonslot maakte voor een Heer als Sonoy, die er nevens zijne familie een groot gevolg van dienaars, officieren en krijgsvolk in had te legeren.
Wij kunnen ons niet ophouden met de geschiedenis te geven van een gebouw, dat na Sonoy's tijd veelmalen van eigenaars is veranderd en daaronder telkens afnam in luister en in omvang, maar echter nog bestaat en sporen draagt van aloude grootheid, hoewel sedert meer dan eene eeuw tot een stedelijk diaconiehuis ingericht.
Hier was het, dat Sonoy zijn grafelijken gast had geherbergd, nadat men hem plechtig en feestelijk tot Alkmaar had ingehaald; van hieruit deed Leycester zijne tochten naar de omliggende dorpen en steden, en hij was juist den vorigen dag van een uitstapje naar Hoorn teruggekeerd. Dit was zoo wat de hoofdsom der kennis, die Gideon opdeed, uit de vrijwillige en omslachtige spraakzaamheid van zijn kleinen Alkmaarschen gids, die met echte kwajongens-nieuwsgierigheid de boogschutters der Schotsche lijfwacht stond aan te gapen, die nevens Sonoy's krijgsvolk de wacht hielden bij brug en poort, toen reeds Gideon was binnengetreden.
Het geluk diende ditmaal Doctor Florensz; hij ontmoette terstond bekenden onder de officieren en bedienden, die zich op de binnenplaats bevonden, en werd met gedienstige haast voort-
{==468==} {>>pagina-aanduiding<<}
geholpen tot in eene benedenzaal, waar hij meende alleen te zijn, toen er uit den duistersten hoek een officier naar hem toekwam, die een krachtigen Engelschen vloek slaakte en in wien Gideon met meer verrassing dan voldoening Sir Richard Bingham herkende.
‘Ik kom weer ongeroepen, Sir!’ sprak Gideon, ‘maar er is zóóveel gebeurd, dat ik geene vrijheid vond een opontbod af te wachten...’
‘Geloofd zij God, dat gij vrij zijt en gekomen zijt, Doctor!’ riep Sir Richard, ‘er is veel onrust over u... en niet het minst hier.’ Hij legde de hand op het hart. ‘Als die verwenschte Leyenaars hunne poorten niet gesloten hielden voor ieder Engelschman, zou ik derwaarts zijn heengesneld om u bij te staan... nu vermocht ik niets. Maar tot Utrecht kon ik het niet uitharden. Ik heb Junius achter de tralies gezet, mijn commando aan Sir Roger Williams overgedaan en ben naar den Graaf gesneld... om hem alles te ontdekken.’
‘Dat was waarlijk onnoodig, Sir!’
‘Het was mij noodig, Doctor! toen... is gevolgd, wat ik gewacht had...’ hij wierp een blik op zijne bandelier; zij was zonder degen, ‘en... zonder de tusschenkomst van Kolonel Sonoy... maar... het ergste is dat Mylord mij niet meer zien wil, en mij alzoo buiten de mogelijkheid stelde om maatregelen tot uwe redding voor te slaan...’
‘Daarop, is gisterenavond bij Zijner Excellentie's wederkomst uit Hoorn gevolgd, de komst van een bode door den Staatsraad afgezonden, met de berichten van den afloop van het Leidsche treurspel?’
‘Mylord weet dus reeds alles?’ vroeg Gideon levendig.
‘Alles, Sir! o, niet waar, 't is God geklaagd, hoe ze in Holland den Engelschen naam in haat hebben, en hoe ze de autoriteit van Zijne Excellentie verachten. 't Is veel diens eigen schuld; had men mij indertijd de handen ruim gelaten... maar...’
‘En hoe bevindt zich Zijne Excellente?’ viel Gideon in.
Sir Richard haalde de schouders op. ‘Naar ik hoor zóó erg, dat de theologanten zelf het niet meer met hem vinden kunnen. Althans hij wil ze noch zien, noch hooren, en Doctor Saravia is van ochtend in arren moede naar Utrecht vertrokken. Toch is te

{==469==} {>>pagina-aanduiding<<}
onderstellen, dat gij welkom zult zijn... maar daar is Sir Valentin, die zal het u zeggen.’
Het weerzien van Sir Valentin gaf Gideon eene gewaarwording van blijdschap, als hij in lang niet had gekend, en de goedhartige kamerheer kreeg tranen in de oogen, toen deze op hem toeging en hem de hand reikte:
‘Heaven be praised! that will remit him the mind!’ riep hij uit.
‘Is Mylord alleen? is hij te spreken?’ vroeg Gideon verlangend.
‘Wil mij volgen,’ zei Sir Valentin, blijkbaar even gehaast als Gideon.
Hij voerde hem eene wijde gang door, langs eene zaal voorbij, die open stond, en van waaruit drukke, levendige stemmen hun tegenklonken, door het rinkinken van bekers en teljoren begeleid, terwijl de geur van gekruide spijzen en wijnen hem tegenwalmde.
‘Is Zijne Excellentie aan tafel?’ vroeg Gideon, onaangenaam getroffen bij de gedachte, dat het wederzien ten aanschouwe van zoovele getuigen zou plaats vinden.
‘Dat is de Kolonel Sonoy en de hofhouding... Mylord heeft sinds gisterenavond zijne kamer niet verlaten...’ en Sir Valentin voerde hem links af naar een anderen vleugel van 't gebouw, daarna een steilen wenteltrap op, en eindelijk eene soort van voorzaal binnen, waar zich niemand bevond dan Mylord North alleen, die er zeer mismoedig uitzag, die niet eens het hoofd ophief om te zien, wie er gekomen waren, terwijl hij in sombere verstrooiing met de ooren van zijn bull-dog zat te spelen.
Sir Valentin liet Gideon hier wachten en ging binnen in de kamer van den Graaf; na verloop van eenige seconden keerde hij terug, lichtte een zwaar fluweelen hangtapijt op, dat de deur verving en wenkte Doctor Florensz, die binnentrad met al den spoed van een gespannen verlangen; maar hij was zóó ontroerd, dat het hem onmogelijk was iets te zeggen; eene geweldige hartklopping perste hem de keel krampachtig samen. Maar Leycester liet hem zelfs den tijd niet tot spreken. Zoodra hij hem zag, liep hij op hem toe en viel hem om den hals met een doffen snik; Gideon trilde onder den wederschok van die aandoening, en waar de snerpendste smart tegenover Barneveld zijne oogen droog had gelaten, barstte hij nu in tranen uit; maar ze strekten hem tot verlichting; hij kon nu spreken:

{==470==} {>>pagina-aanduiding<<}

‘Mylord, mijn Genadige Heer! zij het onder smarte, het weerzien is mij toch goed!’
‘En mij dan!’ riep Leycester, ‘ik die geleefd heb in de vreeze, dat ze u, ook u...’ hij kon niet voortgaan; nogmaals drukte hij den jongen man met onstuimigheid aan zijne borst.
‘Och, Mylord! ik heb meer geleden! dan oft' ik met hen den dood ware ingegaan,’ verzuchtte Gideon, terwijl hij zich langzaam en eerbiedig aan die omhelzing onttrok. ‘Onze smart is al te rechtmatig dan dat wij die ganschelijk zouden moeten onderdrukken, doch nu ook laat ons trachten naar berusting.
‘Berusting, Gideon!’ viel Leycester in, ‘hoe wilt gij, dat ik daarin berusten zal; ze hebben deze menschen uit haat omgebracht, ze hebben mij mijn armen Pescarengis vermoord, omdat zij begrepen hoezeer hij mij waard was,’ opnieuw barstte hij in tranen uit.
‘Wil toch opmerken, Mylord! dat Gods hand tegen u is in alle deze dingen en wil niet achten op de tweede oorzaken, maar denk op de eerste,’ hervatte Gideon, die zich door de eischen van het oogenblik tot krachtige zelfbeheersching voelde geroepen.
‘Be merciful, my Reverend!’ riep de Graaf met eene doffe, klagende stem, ‘doe mij geene verwijten; gij kunt mij niets zeggen, wat ik mij zelven niet heb gezegd. Ik ben een diep gebogen, een verpletterd man!’ Al sprekende had de Graaf zich van hem afgewend, en liet zich op zijn rustbed neervallen in de houding der diepste mismoedigheid.
‘Ik kom niet om verwijten te doen; ik begreep, dat uwe Lordschap troost behoefde, daarom ben ik hier...’ ving Gideon aan.
‘Ja, ik heb ook wel troost noodig,’ zuchtte Leycester, ‘maar... ik zal die wel nimmermeer vinden. 't Geen geschied is, drukt mij als eene bloedschuld, en ik wil daaraf zelf niet vertroost worden,’ en hij wendde het hoofd van Gideon af, die hem nu een weinig genaderd was.
‘Daar is eene droefheid naar God, die zeer profijtelijk is voor de ziel, en uwe Lordschap zal ook beter doen de hare vast te houden dan af te leiden,’ hervatte Doctor Florensz; maar Leycester, met de grilligheid van een onrustig gemoed, riep nu uit: ‘God weet, dat het niet in mijne macht stond deze uitkomst te voorkomen. Ik kon niets meer doen, niets meer! Ja, ik had wel aan den drang van mijn gemoed en aan den raad van onbezon-
{==471==} {>>pagina-aanduiding<<}
nen vrienden toegevende, naar Leiden kunnen optrekken, met alle mijne Engelsche vendelen... maar... Hohenlo en de Graaf van Nassau daar binnen zijnde, zouden ze mij toch als een vijand buiten hunne poorten hebben gehouden, en eer ik mij die met geweld had kunnen doen openen... hadden zij aan mijne arme, getrouwe dienaren toch reeds hunne woede gekoeld! Het éénige, wat ik nu nog vermag, is... van hunnen dood eene represaille te nemen, die den lande van Holland zal doorklinken...’
‘Wees u zelven genadig, Mylord! en misbruik de ure der bedroefdheid niet tot zoodanige schrikkelijke overlegginge. Uwe Lordschap heeft zelve al te groote behoefte aan vergiffenis, om naar eenige wrake te staan. Gij hebt niets meer kunnen doen, Mylord! hebt zelfs meer gedaan, dan men in deze van Uwe Excellentie had mogen wachten; ik erkenne het dankelijk maar...’ Gideon zweeg aarzelend; de gedachte, die noodwendig bij hem moest oprijzen, wilde hij niet uitspreken. Leycester raadde haar: ‘Ik versta u,’ riep hij smartelijk, het hoofd buigende, ‘ik weet welke aanklacht u nu op de tonge zweeft. Gij hadt het mij zóó op het harte gedrukt, dat ik hem niet in verzoeking zou brengen, dat ik hem sparen moest, hem om u, en ik deed het toch niet; ik heb hem blootgesteld; ik heb hem opgeofferd... Ook verblind ik mij zelven hieraf niet!’ vervolgde hij met wanhopige bitterheid; ‘de Magistraat van Leiden en de Staten van Holland hebben wel een justitiemoord gepleegd, maar... de eigenlijke moorder ben ik, ik alleen. O, dat zal mij eeuwiglijk op de ziele branden!’ en de Graaf sloeg zich met de vuisten op de borst, en liet zich van zijn rustbed neerglijden met de bewegingen van iemand, die niet weet waar hij het zoeken zal, en die onverschillig geworden voor alles, er niet eens om denkt, dat hij de waardigheid van zijn rang of karakter heeft op te houden; trouwens tegenover Gideon Florensz was hij sinds lang gewoon zich op dat punt niet te ontzien. Hoewel deze het volkomen met Leycester eens was dat de voornaamste schuldige van het Leidsche treurspel niemand anders was dan de Graaf zelf, was dit toch niet het oogenblik om hem daarover hard te vallen. Het was hem onmogelijk nu de kracht der Christelijke liefde te toonen anders dan in hare mildheid. De Graaf had nu zoo weinig van den hooghartigen vorstelijken zondaar, die te midden van zijne luide schuldbekentenissen nog allerlei uitvluchten van 
trots en zelfgevoel liet gelden; hij was

{==472==} {>>pagina-aanduiding<<}
niets dan een mensch in vertwijfeling, onder den last van eene bloedschuld, die zijne oprechtste deernis wekte. Gideon wilde die uitdrukken door liefderijk zijne hand te vatten, en hem aan te zien met al de innigheid van een diep meegevoel, terwijl hij sprak:
‘Niets brandt eeuwiglijk op de ziele, Mylord! zoolang er nog plaatse des berouws is... en die is immers nog voor u?’
Maar Leycester trok de hand terug, verborg schuw het hoofd in de kussens van zijn divan, en riep hem een schril en gebiedend: ‘Zwijg!’ toe, dat Gideon aan Cosmo's rouwe stem herinnerde.
Ontzet trad hij achteruit; wat kon dit zijn? Hij dacht aan eene vlaag van waanzin; maar de Graaf was niet waanzinnig; hij was slechts in een staat van geschoktheid die het hem onmogelijk maakte zich tegen eenigen indruk te verzetten.
‘Wat ik een diep rampzalig mensch ben!’ riep Leycester als in zich zelven. ‘Hoe vuriglijk heb ik niet naar dit weerzien verlangd; ik achtte, daar zou ruste voor mij zijn, als ik hem bij mij had, en nu, nu is 't of zijn aanblik mij de ziele doorwondt, of die klare oogen fakkelen zijn, die den brand in mijne ziele ontsteken... die stemme, hoe zacht, schrikt me op; in mijne eerste blijdschap heb ik verlichting gezocht aan die borst en nu... wordt het bloed mij koud in de aderen bij zijne aanraking.’
Gideon had het zelf gevoeld; Leycesters hand was klamkoud geworden in de zijne; en hoewel hij juist niet de man was om alleen aan te zien wat voor oogen lag, en niet te over licht van vertrouwen, waar het Leycester gold, toch zeide hem alles, dit waren geene vluchtige uitroepingen, om aan den dieperen ernst van een moeielijk onderhoud te ontgaan; deze vreeselijke zielsberoering was echt, maar dat maakte Gideons taak niet lichter. Trillende onder eigene aandoeningen, en toch geroepen den Graaf bij te staan in deze bange ure, dacht hij op een middel om zich aan hem mee te deelen, zonder spreken. Even rondziende, zag hij als naar gewoonte Leycesters Bijbel op de tafel liggen. Hij sloeg dien open en legde dien voor den Graaf neer, zwijgend op een der teksten wijzende, maar deze keerde daarvan het hoofd af, en wendde zich plotseling tot Gideon:
‘O, spreek toch, spreek! is het dat uwe stemme mij ontroert, uw zwijgen valt mij ondragelijk; wat zocht ik dwaaslijk uwe ver-
{==473==} {>>pagina-aanduiding<<}
wijtingen te verbidden! voele ik het niet dat uwe persoon zelf mij een scherp en levend verwijt is, dat mij telkens opnieuw doet denken aan mijn slachtoffer....!’
‘Zoudt gij het wenschelijk achten, zoo ik nu heenging?’ vroeg Gideon zacht.
Leycester schudde ontkennend het hoofd.
‘Ik heb zoo goede en troostrijke woorden voor u...’
‘Ik kan ze niet hooren; zij zouden mij neerdrukken; zoek woorden om te verschrikken, te pijnigen, te verbrijzelen, dus zal ik uit de overmaat van ellende ten laatste nog verlichting scheppen...’
‘Uwe Lordschap is nu al te beneveld van geest om zelf te weten wat haar meest noodig is... zij is in den toestand van dien man, wiens leven het brood zelf verfoeit, en wiens ziel de begeerlijke spijze haat; wiens ziele nadert ten verderve en wiens zucht uitgaat tot de dingen, die dooden. Of wat is dit anders zoo gij meent door eigenwillig boetbetoon, dien zwaren last van schuld af te wentelen, daarmede gij u beladen voelt...? of meent gij waarlijk met uw persoon te kunnen betalen, en Gods gerechtigheid voldoening te geven voor zooveel bloeds, als daar zoo deerlijk te uwer oorzake is vergoten? Dat is immers eene doling, die geen Christen mag voeden!’
‘Beware mij God!’ riep nu Leycester, ‘de hope op Christus is nog wel in mij... doch... ik behoef de vergiffenis van menschen, de zijne, de uwe; ik zou willen kruipen, zoover mijne knieën mij brengen wilden, om die te bereiken; maar 't is voorbij, 't is afgedaan; hij heeft mij verwenscht in de pijne, en zal mij gevloekt hebben in den dood, en gij, gij komt hier om mij rekenschap te vragen van zijn bloed! en gij liegt als gij zegt, dat gij niets tegen mij in 't harte houdt.’
‘Het is wel niet goed in deze ure eerst en meest op de vergiffenis der menschen te denken, Mylord! maar toch, er zijn smarten... die hunne eigenaardige verpleging willen; wees getroost, ik kom u die vergiffenis brengen in alle ruimte en volheid... Mylord! Ik ben geen leugenaar, en ik betuig u in der waarheid, dat ik u heb geprezen en gedankt in het harte om 't geen gij beproefd hebt tot redding van uwe arme dienaren. Zal nòg mijn aanblik u ontzetten, als die van een harden schuldeischer, als ik u zeg, dat niets dan de trouwe der liefde mij tot u heendreef? zal nòg mijne

{==474==} {>>pagina-aanduiding<<}
aanraking u wee doen, als gij zult weten, dat deze hand de hand van Pescarengis heeft gedrukt met volkomene instemming, toen hij mij uit eigene beweging verzekerde, dat het hem leed was over u geklaagd te hebben in de pijne, en dat hij u wel van harte vergaf het aandeel, dat gij mocht hebben in zijn dood...?’
‘My Gideon, my Gideon! God zegene u voor die goede woorden,’ riep nu Leycester met eenige levendigheid, ‘heeft Cosmo u dat gezegd...?’ en hij hief het hoofd naar hem op en staarde hem strak aan met zijne gitzwarte, dofgeschreide oogen.
‘Dàt, Mylord! en nog veel meer; ik wil u dat alles mededeelen... kunt gij het nu dragen?’
‘Ik moet van deze dingen hooren, en zóó, juist zóóals gij nu spreekt; want ziet gij, als ik bij mij zelf over het gebeurde nadenke, dan is het me of de hersenen mij schudden in het brein, en dan klopt mij het voorhoofd of het bloed mij uit de aders zou bersten!’ en de Graaf drukte beide handen tegen zijn voorhoofd als zou dit gebaar hem beveiligen.
‘Dàt zal beter worden, wellieve Heer! als wij er samen over spreken; maar dan moet gij ook luisteren,’ hervatte hij met wat nadruk, ziende dat Leycester niet van houding veranderde, ‘uwe Lordschap moest zich oprichten... en gaan zitten.’
En Leycester hief zich op en ging zitten met de volgzaamheid van iemand, die te zwak is of te verward om een eigen wil te hebben of voor zich zelven te kunnen denken. Gideon zelf nam plaats op een der houten zitbankjes, en ving toen aan met de mededeelingen, die hij in deze oogenblikken meest gepast achtte, om Leycesters aandacht te wekken: zijne gevangenschap met Cosmo, diens stemming en beschikkingen, Barnevelds tusschenkomst ten gunste van hem zelven, maar schoon hij het mogelijke deed om Leycesters gevoel te sparen door zijne voorstelling te wijzigen naar de eischen van het oogenblik, zooveel dat met zijne onkreukbare waarheidsliefde bestaanbaar was, toch kon hij niet verhoeden, dat de Graaf op iedere wijze werd geschokt en getroffen, en dat hij altijd meer scheen te luisteren naar de influisteringen van zijne eigene zielesmart, dan naar de ‘goede woorden,’ die Gideon, tusschen zijn verslag door, tot hem bracht. Dit opmerkende, brak de jonge Doctor zijne mededeelingen af, en sprak met al de blijmoedigheid, waartoe de Christelijke zelfbeheersching hem kracht gaf: ‘En nu, Mylord! nu dit alles is doorgeworsteld,

{==475==} {>>pagina-aanduiding<<}
nu verblijd ik mij grootelijks, dat het mij toch weer gegund is met u samen te zijn als voorheen, in alle gemeenzaamheid en vertrouwelijkheid, als had de Christelijke liefde en de zeer nauwe band daarmede ik mij aan u verbonden voele, alle ongelijkheid van rang geëffend! Ook laat ons nu spreken van hart tot hart, en zeg me of het u nu weer goed is, dat ik met u ben...?’
‘Be sure, my Gideon, my friend!’ riep de Graaf met drift, en nam nu Gideons hand en bracht die aan zijn hart; daarop vervolgde hij na eene diepe verzuchting op een smartelijken toon: ‘maar ach, gij weet niet wat ik geleden heb sinds den dag van gisteren en hoe ik den tijd heb doorgebracht, sinds die jammerbode tot mij kwam. Ik had al zooveel onrust en zielsangst doorgestaan, en toen, toen ik eindelijk wist, was het over met alle ruste... ik heb den ganschen nacht door gewaakt; ik heb geen mensch om mij kunnen dulden; want ik wilde niet, dat zij mij zien zouden, zooals gij mij ziet... en toch... de eenzaamheid ook was mij ondragelijk; nu, zijt gij gekomen, gekomen ondanks alle hindernissen, ondanks alles, wat u moest afkeeren; nu moest ik blijde zijn en mij verheugen... want dat is toch een teeken, dat Gods barmhartigheid nog niet uitgeput is over mij, maar by Heaven, ik kan het niet, my Gideon! daar heerscht te groote rouwe in mijn gemoed,’ en de Graaf sloeg de oogen ten Hemel met onuitsprekelijke diepte van smart.
‘Wees er zeker van, ik ben hier in den naam van Hem, die barmhartigheid doet over degenen, die tot Hem roepen,’ sprak Gideon met zachten ernst, ‘en niet waar, Mylord! gij hebt Hem toch aangeroepen in uwe benauwdheden...?’
De Graaf schudde treurig het hoofd en boog het als met beschaming. ‘Ik vermocht het niet, my Reverend! mijn geest was al te zeer verslagen; daar is iets in mij verbrijzeld, bij dezen slag die mij nu heeft getroffen.’
‘De Heer is nabij de gebrokenen van harte, en Hij behoudt de verslagenen van geest! Gij zijt nu wel in de conditiën om Zijne nabijheid te ervaren...’
‘Alas! neen, en nogmaals neen! Ik voele mij zoo diep gevallen, ik ben zoo verachterd.’
‘Zeg gevorderd, broeder!’ viel Gideon in; ‘dat innig schuldgevoel is immers het eerste en noodigste, om weer te komen tot een vruchtbaar berouw? 't Is een teeken van leven, dat deze din-
{==476==} {>>pagina-aanduiding<<}
gen u zoo na aangaan. Zoo er geen opstaan ware geweest, gij zoudt uw val niet hebben onderkend. Wees doch gerust, hier is oorzaak tot verblijding; het komt er alleen maar op aan met dubbelen ernst den Heer te zoeken. Neem exempel aan hem, dien wij betreuren, aan Cosmo Pescarengis; hij heeft zich ganschelijk op God betrouwd in zijn nood, en hij is niet beschaamd geworden. Hij had een zwaren strijd op aarde, maar de Heer heeft hem de overwinnig gegeven.’
‘Ja aan hem, een slachtoffer en martelaar,’ zuchtte Leycester.
‘Hij heeft zich zelven nimmer als een zulken beschouwd; veeleer meende hij schuld te hebben tegens u, en heeft mij wel ernstelijk opgedragen, uwe Lordschap zijne spijt en zijn leedwezen te betuigen, dat hij u niet beter heeft konnen dienen... en medeoorzaak is geworden van eene ondenkelijke schade voor uwe cause en autoriteit.’
‘Wat zegt me nu nog die armhartige autoriteit!’ riep Leycester met spijt en bitterheid, ‘ik zou er mijn ganschen staat en goed om geven, zoo maar zijn dood mij niet op de consciëntie drukte.’
‘Hij zelf heeft met dien dood een volkomen vrede gehad; hij heeft zelfs in zijne partijdige rechters niets gezien dan de voltrekkers van Gods gerechtige straffe aan zijn sterfelijk lichaam, alschoon wel vastelijk vertrouwende, dat zijne ziele gelost was door de verdiensten Christi. En ik heb hem in dat gevoelen niet wedersproken... Gij kent zijn levensloop, Mylord! de gerechtigheid Gods volgt langzaam, maar toch zij volgt, en somwijlen belieft het Haar toe te treden, en de hand te leggen op den schuldige. Ons overigen past het dan het hoofd te buigen en ons te verootmoedigen, opdat ons niet desgelijks geschiede...’
Doctor Gideon Florensz had voor zich zelf uit zulke beschouwingen van het droevig einde zijns vriends volkomene bevrediging gevonden, en de kracht om de wreedheid en boosheid der menschen voorbij te zien; hij meende er bij Leycester het snerpendst schuldgevoel mee te lenigen,... maar dit bewees, dat hij zich op dien oogenblik niet genoeg voorstelde de groote prikkelbaarheid van eene schuldige en ontruste consciëntie; want de Graaf maakte eene gansche andere toepassing.
Het was of hij samenkromp onder onlijdelijke smarten; zijne gelaatstrekken teekenden diepgaanden zielsangst, en de handen

{==477==} {>>pagina-aanduiding<<}
wringende boven zijn hoofd, riep hij uit: ‘En aan mij dan, wat zal aan mij geschieden...?’
‘Mylord, Mylord!’ riep Gideon verschrikt over eene uitwerking, die hij niet had bedoeld. ‘Zoo waar de liefde Christi in mij is, ik ben niet hier om u te verkondigen de oordeelen Gods. Indien uw harte u veroordeelt, is God niet meerder dan uw hart, die u in het bloed van Jezus Christus de vrijspraak heeft gewaarborgd...? Zoo waar gij dezen voor uw Heer en Heiland hebt aangenomen, zoo waar uw berouw over uwe schuld diep en oprecht is, zoo waar heb ik u nu niet aan te zeggen, dan vrede en genade. Wel genoeg heb ik uwe Lordschap ontrust met de waarschuwing, dat de onschuldige schijn harer uiterlijke daden de innerlijke schuld der intentiën niet verzwakte, om haar nu te mogen vertroosten met de verzekering, dat de bedroevende uitkomst, hoewel oorzaak gevende tot verootmoediging en smarte, geenszins de schuld harer intentiën verzwaart... waar gij alles gedaan hebt wat met uw recht en uwe macht kon bestaan, om die kwade uitkomst te verhoeden... Zoo uwe desseynen waren gelukt, en uwe Lordschap in de triomfe harer overwinning de stemme des gewetens niet hadde verstaan, ik zou mij veroorloofd hebben die te doen weerklinken voor hare ooren... nu is 't wat anders, nu kan ik van betere dingen spreken. Uwe Lordschap heeft nu zelf onderkend en gesmaakt hoe zondig en bloedig een weg dat is, het pad der arglist, door u gekozen om bloedstorting te voorkomen...’
Gideons toespraak miste ditmaal haar doel niet; de Graaf bekwam langzamerhand van den hevigsten indruk, richtte zich wat op, luisterde gespannen en met toenemende instemming, die zich uitdrukte in geheel zijn voorkomen, en herkreeg zelfs kalmte van geest genoeg om nu in te vallen:
‘My Reverend! wat zou ik doen... geweld stuitte mij tegen de borst; gij zijt altijd van hen geweest, die 't ontraden hebben... en zij hadden mij in een postuur gezet, daarin ik hier niet kon... zelfs niet mocht blijven...’
‘Dan, Mylord! zou ik... verschoon me, hier komt het mij niet toe mijne opinie te geven.’
‘Neen, spreek die uit... gij zoudt...’
‘Het veiliger achten af te zien van de worsteling, dan een wettig gezag door onwettige middelen handhouden. Ik geef mijn ge-
{==478==} {>>pagina-aanduiding<<}
voelen, Mylord! als dat van een Christen, die nu in dezen tijd op de toekomende dingen ziet, en die geleerd heeft alles schade te achten, wat verlies zou kunnen brengen voor de eeuwigheid; de Gouverneur-Generaal moge zelf oordeelen of deze zienswijze hem past!’
‘Zij past mij!’ riep Leycester met levendigheid, ‘zij past mij, en zóó goed, dat gij een besluit uitspreekt bij mij in dezen schrikkelijken nacht gerijpt. Ik heb voorwaar al genoeg opgeofferd aan deze ongelukkige Nederlandsche zake, om er nu nog ten laatste niet mijner ziele zaligheid bij in te boeten.’
‘Ik meen niet gezegd te hebben, dat uwe Lordschap hare zaligheid niet zou kunnen bewerken als Gouverneur-Generaal; Pilatus is niet schuldig geweest, omdat hij landvoogd was, maar alleen omdat hij in 't oefenen van zijn ambt meer heeft geluisterd naar de stemme der zelfzucht, dan naar die der consciëntie... omdat hij... eens naar de waarheid gevraagd hebbende, zich loszinnig heeft afgekeerd, voordat hij het antwoord had verstaan... Uwe Excellentie kan mijne bedoeling niet misvatten...’
‘Neen, Gideon! ik versta u volkomen en daarom herhaal ik, tegen hun weerstand kenne ik geene wapenen dan die ik gevoerd heb... Zij zijn af te keuren, ik erken het, en zij hebben voor mij, voor anderen gevaren, die ik niet langer wil trotseeren; daarbij ik ben deze worsteling niet slechts moede, maar ik heb er ook de krachten toe verloren. Ik voele wel, dat drie maanden levens in Holland mij tot een afgeleefd man hebben gemaakt, en de schok, dien ik nu heb gekregen, heeft nog daartoe iets in mij gewrocht, dat mij ongeschikt maakt voor de zaken van 't Gouvernement,’ en... hier vestigde Leycester een beteekenisvollen blik op Gideon, wien hij de hand toestak, ‘en, meer bekwaam, zoo God wil, tot het volgen van uw raad en leiding, aan welke ik mij nu ganschelijk wil overgeven.’
Gideon had de treurigste ervaring van de reactie, waaraan zoodanige voornemens van Leycester onderhevig waren; doch hetgeen de Graaf zeide van zich zelven, droeg zoozeer het kenmerk der waarheid, dat Gideon zich gedrongen gevoelde te zeggen:
‘Uwe Lordschap moge toch niet eene al te haastige uitvoering geven aan zoo wichtig besluit.’
‘De snelste, die het mij maar eenigszins mogelijk zal zijn, Gideon! En God zij geloofd, ik heb sinds lang maatregelen geno-
{==479==} {>>pagina-aanduiding<<}
men om dat in Engeland voor te bereiden. Zoodra men daar weet wat hier voorgevallen, moet mijne terugroeping volgen. Ik weet wel, dat deze snelle gang der zaken de zegepraal mijner vijanden zal vergrooten... maar ik zal ze den vollen triomf laten. Dit goede volk heeft mij hier bij mijne komst ontvangen als den Messias hunner vrijheid, en ik heb met straffelijken hoogmoed dien schoonen lof aangenomen, meenende inderdaad het werk Gods te volbrengen... nu, moge 't dan blijken, tot mijne beschaming, dat ik een valsche Messias was, die zijn volk niet heeft konnen verlossen, niet uit gebrek aan liefde voor deze cause, dat weet God, maar vanwege mijne zwakheid en den grimmigen tegenstand mijner wederpartijders. De Heer moge een welgevallen nemen aan mijne vernedering onder Zijne hand! En gij, my Gideon! steun mij en sterk mij, opdat ik in die goede voornemens bevestigd worde.’
Eer Gideon anders kon antwoorden dan met een zwijgenden handdruk, zag hij Sir Valentin in alle bescheidenheid even het hangtapijt oplichten, en hem toewenken.
‘Wat is er, Sir!’ vroeg Gideon tot hem gaande.
‘De Kolonel Sonoy is hier met gewichtige tijding... doch daar Mylord niemand tot zich wilde toelaten dan alleen uwe Welwaarde, durf ik hem zoo niet aanmelden.’
‘De Kolonel Sonoy schijnt te vergeten, dat bescheidenheid tot de plichten van een gastheer behoort...’ riep Leycester, die 't verstaan had.
‘Maar eenige goedwilligheid toch ook tot die van gast,’ fluisterde Gideon hem in. ‘Uwe Lordschap is nu zoo kalm; eenige zelfoverwinning ter wille van uw rang kan u nu niet moeielijk vallen...’
‘My Gideon! ik heb een afkeer van alles wat er mij aan herinnert; maar gij hebt gelijk; mijn tijd van ruste is nog niet daar, en ik moet mij nog geven aan iederen plicht, dien mijn ambt mij oplegt. Dat hij dan kome, dat ieder kome, die noodig heeft mij te spreken. Sir Valentin, ga aan Sir Richard zeggen, dat hij zijn degen kan terughalen,’ en weer tot Gideon: ‘dat kost mij, maar... 't is omdat gij het wilt!’
De Graaf richtte zich op, herstelde inderhaast de wanorde zijner kleeding met behulp van Sir Valentin, zette zich bij eene tafel, en Kolonel Sonoy trad binnen, nadat deze in zijn eigen huis

{==480==} {>>pagina-aanduiding<<}
vrij lang antichambre had gehouden; maar dat scheen hem te krenken noch te verwonderen; hij was al te zeer vervuld van de tijding, die hij aanbracht.
‘Doorluchtige Heer!’ sprak hij na een krijgsmansgroet, ‘belieft het u nog altijd als Gouverneur-Generaal der Vereenigde Provinciën geconsidereerd te worden?’
Leycester, die in lustelooze houding den elleboog op de tafel leunde, en het hoofd in de hand liet rusten, schrikte op.
‘Dat is eene stoute vraag, mijnheer de Kolonel!’ sprak hij in zekere verwarring, ‘ik begrijp niet, wat u aanleiding geeft haar te doen.’
‘Getrouwheid, Mylord!’ was Sonoy's lakoniek antwoord.
‘Nu dan! ik heb nog niemand uit mijn eed en gehoorzaamheid ontslagen, noch zelfs het recht gegeven mijne aftreding te sustineeren. Het zou kunnen zijn... aan u wil ik dit zeggen... dat ik om redenen naar Engeland terugkeer; maar zoolang ik den voet op Hollandschen bodem druk, zoolang ik niet met overleg der Koningin vormelijk afstand heb gedaan van mijn bestuur, wil ik in mijn rang zijn erkend en geobedieerd, en die daartegen doen, houde ik voor rebellen en eedverbrekers...’
‘Alzoo ik, Mylord! En daarom was het, dat ik de vraag deed; want dan wordt het hoog tijd, dat Uwe Excellentie zich aangorde om op haar gezag te verzien; de opstand groeit aan. Ik heb kondschap, dat de Drossaard van Muiden een desseyn heeft, dat in vollen strijd is tegen uwe rechten. Hij is van meenens Naarden, bij verrassing of met geweld van wapenen, van garnizoen te doen veranderen en Staatsch krijgsvolk daarin te brengen, in stede van de Engelsche compagnieën en bevelhebber, aan wie de stad is toevertrouwd... Een trouw man in mijn dienst zendt een ijlbode, om mij van dit voornemen te onderrichten.’
‘Wie is die Drossaard van Muiden?’ vroeg Leycester koel.
‘Jonkheer Willem van Zuylen van Nyeveld, Mylord! dezelfde die, naar de sprake gaat, in 't proces tegen Pescarengis is...’
‘Niets daarvan, ik wete;’ viel de Graaf in met zekere ontzetting, toen met ernst en waardigheid: ‘die edelman pleegt alzoo hetzelfde misdrijf tegen ons, dat hij in anderen zoo rigoureuselijk heeft gestraft. Sinds men hier van oordeel is dat de stad Leiden eene majesteit is, daar tegen men majesteitsschennis kan begaan... zal men toch moeten toestemmen, dat de Algemeene

{==481==} {>>pagina-aanduiding<<}
Landvoogd niet minder eene hoogheid heeft, die gekwetst kan worden. Het is zeer wel, mijnheer Sonoy, ik zal die van Naarden bijstand geven;’ toen rondziende, voegde hij er bij met eenige stemverheffing: ‘ik had Sir Richard Bingham hier gewacht...’
‘Hier is hij, Mylord! aan uwe voeten,’ sprak deze.
‘Sta op, Sir Richard, en wisch door deugdelijke diensten uwe kwade praktijken uit, die ik beloofd heb te vergeten.’ Daarop gaf de Graaf hem zijne bevelen in een rad, binnensmonds uitgesproken Engelsch, voor geen vreemdeling te verstaan, maar dat Sir Richard volkomen begreep; want hij kuste Leycester de hand, sprong op in geestdrift, en zou het vertrek zijn uitgesneld, zonder Gideon op te merken, zoo de Graaf dat niet door een wenk had voorkomen.
Toen viel hij Doctor Florensz om den hals, uitte verwarde woorden van blijdschap en dank, en riep dat hij diens naam in eeuwige gedachtenis wilde houden, maar toen Gideon verbijsterd onder dien aanval van hartelijkheid eene vraag wilde doen, riep hij alleen: ‘Niets, Sir! niets! Dienstzaken!’ en maakte zich weg in allerijl.
Leycester had hem opgedragen den bevelhebber van Naarden voor te lichten en bij te staan met zijne compagnie, en verder Jonkheer Willem van Zuylen in hechtenis te nemen, hem alle ruimte latende in de wijze van dit bevel te volbrengen.
Het was, naar 't ons voorkomt, eene zeer gewettigde represaille van den Gouverneur-Generaal, hoewel het niet zeker is dat Doctor Florensz daarmede volkomen vrede zou gehad hebben, en Sir Richard gebruikte daarom de voorzorg hem niet van zijn last te spreken; maar wij gelooven niet, dat hij in dit oogenblik in verzet zou zijn gekomen, al had hij verstaan; men had hem maar aan te zien, om te begrijpen dat hij rust behoefde, en dat hij, worstelende tegen eene overweldigende afmatting, alleen maar tegenwoordigheid van geest genoeg behield om zich op te houden. En zonderling... het was juist dit, dat de Graaf van Leycester niet scheen op te merken of waarover hij niet nadacht. Hij dacht niet om de vermoeiende reize van den jongen man in zwakken toestand; niet om 't geen deze in de laatste dagen had doorleefd en geleden, en dat hem niet slechts aan de ziele, maar ook aan 't lichaam had geschokt; niet om de inspanning van een onderhoud als hij zelf met hem had gevoerd. Toch bleek

{==482==} {>>pagina-aanduiding<<}
het, dat hij hem niet vergat; want, toen de Kolonel Sonoy over de belangen van de stad Medemblik wilde spreken, viel de Graaf in: De zaken tot morgen, mijnheer de Gouverneur! Ik wenschte den avond door te brengen met mijn zeer waarden Doctor Florensz, een nieuwen gast voor u, doch die u geen overlast zal doen. Gij hebt mij zóó ruim gehuisvest, dat ik hem eene van mijne kamers zal afstaan...’
‘Het zal zijn zooals uwe Lordschap verkiest; maar mijne dochter geadverteerd zijnde van zijne komst, heeft reeds op zijn verblijf voorzien... De Welwaarde Heeren deelen gemeenlijk diep in de gonste der joffers.’
Arme Gideon! dat was eene aardigheid, wel geschikt om hem pijn te doen en terug te voeren tot gedachten, waarvan de hoog tragische en diep ernstige voorvallen van de laatste dagen hem noodwendig hadden afgeleid; een vluchtig kleuren, eene pijnlijke uitdrukking zijner sprekende trekken, en de wijze waarop hij peinzend het hoofd nederboog, doen ons vermoeden dat hij den toovercirkel zijner kwelgeesten weder om zich heen zag trekken... Hoe dit zij, hij werd er plotseling uit weggerukt. De Kanselier van Gelderland werd aangemeld en toegelaten; de Kolonel Sonoy kreeg zijn afscheid. ‘Neem uw gemak, my Gideon, maar laat mij niet alleen met den strakken staatsman,’ fluisterde Leycester hem in.
‘De strakke staatsman’ was echter te veel menschenkenner om zijne houding niet naar de omstandigheden te regelen. Hij had Leycester in lang niet gezien en hij ontzette over zijn veranderd en lijdend voorkomen. Hij naderde den Graaf ditmaal niet met koelen eerbied, maar met eene uitdrukking van hartelijkheid, die Leycester verraste, en die hem tranen ontlokte, terwijl hij uitriep: ‘Achtbare Heer! Hoe heeft dàt toch kunnen zijn, dat de Staatsraad dien gruwel niet heeft kunnen verhinderen?’
De Kanselier haalde de schouders op. ‘Doorluchtige Heer! de Staatsraad heeft geene uitvoerende macht... Wij hebben alles gedaan om uwe bevelen te volvoeren, wat in ons vermogen was; doch wij konden slechts raden, slechts dingen... Ten uiterste hebben wij 't beproefd met een stellig verbod... doch het was toen reeds te laat...; men heeft zich zonderlinge zeer gehaast... en al ware 't niet te laat geweest, ik vreeze toch wel dat het niet zou gebaat hebben... na het schrijven dat wij later ontvangen hebben in antwoord op de inhibitie.’

{==483==} {>>pagina-aanduiding<<}

‘Ik weet, my friend! dit was besloten in hunne hardnekte hoofden...’
‘En bij God!’ verzuchtte Gideon. ‘Het scheen wel of alle hulpe te laat moest zijn.’
‘Ja, zij waren niet meer te redden, zelfs niet door hem, die men er schijnbaar macht toe gegeven had. In den vroegen morgen van den 26sten ben ik nog met den Heer van Brederode bij Zijne Excellentie van Nassau gegaan, om zijne voorspraak en tusschenkomst te obtineeren... die ze met alle minzaamheid toezeide, zeggende: ‘dat hij reeds voor de Maulde geïntercedeerd had, en 't ook wel voor de anderen wilde doen; hij scheen onbewust, dat men nog dien eigen dag in de voornoen procedeeren zou tot de executie... en is naar Amsterdam gereisd, in de onderstelling dat zijne tusschenspraak van bate zij geweest...’
Leycester antwoordde niet: hij was van zijn stoel opgestaan en begon zacht te spreken met Gideon, die zich op een afstand had neergezet. De Kanselier hoorde hem zuchten; hij begreep, dat zekere snaren heden niet moesten worden aangeroerd; hij dacht na hoe eene afleiding te maken; maar Leycester kwam weer tot hem terug, zeggende: ‘Ik onderstel dat de geheele Staatsraad aan mijn opontbod gehoor zal geven?’
‘Ja, Mylord! wij zijn allen hier, wachtende Uwe Doorluchtigheids bevelen. Ondanks de vermoeienissen van de reis en het vergevorderd avonduur, begaf ik mij herwaarts om u dit aan te dienen, in den naam van den Raad, en ook een weinig op mijne eigene aangelegenheid, onderstellende dat Uwe Excellentie mij iets zou hebben mee te deelen of van mij zou kunnen verlangen, dat min geschikt was om in den vollen Raad behandeld te worden.’
‘Ik danke u zeer voor uw goeden ijver, Achtbare Heer! gij hebt u niet vergist; ik heb u wichtige mededeelingen te doen, en wil in 't bijzonder uw raad innemen over de executie van zeker besluit. Zet u, mijnheer! want wij hebben veel te spreken.’
De Kanselier, die van tijd tot tijd een blik op Gideon had geworpen, antwoordde nu: ‘In dat geval, Mylord! zij het mij vergund even eene commissie over te brengen aan mijn pleegzoon; want ik ben in staat zoo iets te vergeten als ik er niet mede aanvang.’
‘Ga uw gang, Kanselier; alles wat hem betreft, raakt ook mij...’

{==484==} {>>pagina-aanduiding<<}

Leoninus was ook bij Gideon genaderd en gaf een pakketje, er bijvoegende: ‘Uit Zeeland. De omslag is van den heer Marnix, maar ik onderstel...’ Gideon kleurde en verbleekte, zijne vingeren beefden, toen hij 't papier aanraakte. Hij zag Leycester aan, zuchtte en stak den brief bij zich.
De Kanselier voegde zich bij den Graaf: ‘Mylord zou 't niet goed zijn, dat Doctor Florensz zich verwijderde...? hij heeft zich toch eens voor altijd incompetent verklaard voor de zaken.’
‘Deze hier zijn van zijne competentie; en daarbij, het ware ook wat het ware, ik considereer hem als een broeder... als een zoon... hij moet alles met mij deelen... het is tusschen hem en mij voor het leven!’
‘Als het er zoo mee gelegen is, Mylord!’ hervatte Leoninus met vastheid, ‘dan bidde ik Uwe Doorluchtigheid zooveel te meer, hem nu weg te zenden, opdat hij zijne ruste neme... hij zal niet klagen, maar hij is zeer onwel; gister morgen lag hij als een stervende aan de voeten van Barneveld; hij heeft zich bovenmatig ingespannen om de reize te ondernemen en tot u te komen; 't is te denken dat hij druk sprekens heeft gehad met uwe Lordschap, en nu... zie hem zelf aan, Mylord! en oordeel. Hij kan het hoofd nauwelijks ophouden; hij is bleek als een doode, hij is zeer lijdende, geloof mij.’
‘By God! hoe kon ik het vergeten!’ riep Leycester opspringende, ‘my poor Gideon, my most beloved friend... ik meende, dat hij in Zeeland tot zijne ruste was gekomen en dààr hersteld was...’ daarop ging de Graaf zelf naar Gideon toe, deed hem opstaan en leidde hem voort tot aan den uitgang van het vertrek, waar hij Sir Valentin opriep tot verdere zorge.


XXV. Non gregem sed ingratos.

‘Gij weet, mijnheer de Kanselier,’ ving Leycester aan, ‘om welke reden ik principaallijk den Raad van State herwaarts heb ontboden...’
De Kanselier zag hem vragend aan, en scheen niet geheel zijne meening te vatten.

{==485==} {>>pagina-aanduiding<<}

‘Omdat de Staten van Holland tot Haarlem vergaderd zijn, en om door de nabijheid der plaatsen te sneller en beter communicatie te kunnen houden met deze, en om dus in de aangelegenheid van het Leidsche proces meer krachtdadig tusschenbeiden te treden.’ De Graaf zuchtte en zweeg een oogenblik.
‘Mylord, de Raad heeft die intentie wel gevat, doch de precipitatie, daarmede de Leidsche Magistraat heeft doorgetast, maakte het ons onmogelijk hier te zijn, eer...’
De Graaf maakte eene beweging met de hand, waarop de Kanselier er wat gehaast bijvoegde: ‘Toch hebben wij in alle diligentie voldaan aan uw opontbod, hoewel onze tegenwoordigheid niet meer dienen kon om met de Staten van Holland te besogneeren.’
‘Waarom niet?’ vroeg Leycester verwonderd.
‘De Staten zijn na hunne vergadering van 24 October uiteengegaan, om hunne zittingen elders te houden, vermoedelijk te Rotterdam of te Delft.’
De Graaf schudde het hoofd. ‘Mijne Heeren van Holland hebben eene wondre tactiek... Zij retireeren na eene overwinning.’
‘Wat zal ik u zeggen, Mylord! Zij hebben zeer groote redenen om uwe indignatie te vreezen, en de stad Haarlem ligt zeer nabij Alkmaar.’
‘Ik meende, Kanselier, dat ze mij niet in 't allerminste vreesden, en mij en mijn gezag àl zoo weinig telden, als ooit de Venetiaansche Raad de stem van den Doge... Welnu! ik zal ze occasie geven om hier den meester te spelen zooveel ze zelf willen... Mijnentwege kunnen ze een nieuwen Doge kiezen, als ze iemand vinden kunnen, die zich tot dat beroep gebruiken laat, na 't exempel dat ze aan mij hebben gegeven. Ik vertrek naar Engeland, en ik zal mij van 't Gouvernement ontslaan, zoo ras dat eenigszins doenlijk is.’
De Graaf, die gesproken had van raad te vragen, sprak nu, door hernieuwd gevoel der krenking opgewonden, zonder verdere inleiding, zijn ontwerp uit als een vast besluit. De Kanselier kon het daarvoor niet nemen.
‘Ik begrijp, dat Uwe Excellentie zich gekrenkt en verbitterd voelt, maar... dit kan geen ernst zijn.’
‘Volle ernst, Kanselier! Ik ben gekrenkt; ik ben verbitterd, gij hebt gelijk; maar, er is nog iets anders; ik ben overtuigd, vastelijk overtuigd, dat zij oordeelen mij hier niet meer noodig te

{==486==} {>>pagina-aanduiding<<}
hebben, en dat ik bijgevolg ook hier geen nut meer kan doen.’
‘Doorluchtige Heer! geef niet toe aan de indrukken van 't oogenblik, gebruik nog een tijdlang patiëntie...’
‘Tot hoelang dan, Kanselier, als ik u vragen mag? Tot deze menschen mij nog dieper in mijne eere hebben getast, tot ze mij aan 't leven raken, misschien?’ vroeg de Graaf met ironie.
‘O, Mylord! Mylord! Uwe Excellentie weet toch wel, dat haar persoon op onzen Nederduitschen bodem, onder ons trouwhartig volk, volkomen veilig is, en dat men de schuldige reverentie nimmer op zulke wijze uit het oog zal verliezen.’
‘Wat het eerste betreft, mijnheer Leoninus, neen! voor mijn leven vreeze ik niet; ik heb mijn persoon ten allen tijde met klein gevolg in uwe steden vertrouwd, en zou dat nog doen, zoo men slechts niet de onbehoorlijkheid hadde gepleegd, het mij op te leggen en als conditie te stellen... van eene goede ontvangst!... Daarbij mijn leven is in Gods hand, en of Die het mij laten of ontnemen wil, staat niet aan de verkiezing van hun haat, of de liefde van anderen. Neen, mijnheer! die zorge bezielt me niet, en al ware dat, mij dunkt, ik zou toch nog genoeg krijgsvolk en genoeg getrouwe officieren en edelen van mijne eigene natie om mij heen kunnen verzamelen, om zoodanige vreeze te laten varen. Maar wat nu betreft mij in 't leven te tasten als Gouverneur-Generaal, dat hebben ze, dunkt mij, al gedaan in de personen mijner dienaren, in Cosmo Pescarengis... Mij dunkt ze hebben maar één stap verder te gaan, om zich tot mij zelven te keeren, en die stap is niet eens meer een wijde.’
‘Maar 't is juist hier, Mylord! dat ook de allervermetelste terugtreedt.... wees er zeker van, de sluier der geheimzinnigheid, die men nu heenwerpt over het Leidsche proces, om Uwe Excellentie daarin niet te compromitteeren, moge ten bewijs strekken. Men heeft zich daarin tegen uwe autoriteit vergrepen, dat is niet te ontkennen. Men staat naar een deel van 't gezag, dat u wettiglijk is opgedragen, dat is waarheid, en men zoekt dat te herkrijgen, te oefenen uws ondanks, maar toch... men blijft hier altijd de noodwendigheid gevoelen van een Eminent Hoofd...’
‘Juist, een Hoofd met geblinde oogen en gebonden handen... Ik weet volmaakt goed wàt ze willen, Kanselier, het heeft mij duur genoeg gekost dat te leeren... maar, daarvoor ben ik nu hun man niet, dat zullen zij ook wel hebben ingezien, en alzoo

{==487==} {>>pagina-aanduiding<<}
is 't beter dat zij die rol geven aan den Graaf Maurits van Nassau; die kan zóó beginnen op zijn negentiende jaar, ik op mijn zeven-en-vijftigste wil zóó niet eindigen!’
‘Uwe Excellentie doorziet den staat der zaken hier nu zoo wèl, ik heb niet meer noodig ietwes te verbergen, en 't geen ik heb mede te deelen zal licht nog strekken tot eenige verzachting van uw toorn, tot verandering eener al te snelle resolutie. Ik hebbe lang en breed gebesogneerd met den Advocaat van Holland; ik heb hem ondertast; hij is niet zoo volkomen gerust op de gevolgen van 't gebeurde als hij wil toonen. De satisfactie van Middelburg heeft nooit van harte zijne instemming gehad... uit die smeulende assche is al het volgend twistvuur ontbrand. Men zou nu kunnen zien eene schikking te bemiddelen op een gansch anderen, meer gezuiverden grond...’
‘Kanselier!’ viel Leycester in met heftigheid, ‘spreek mij niet van schikken en middelen. Ik trede daarin nooit meer. In de worsteling tegen hen verlieze ik niet slechts mijne achtbaarheid, mijne eere en reputatie, maar ook de ruste der consciëntie... daarom is 't bovenal dat ik er van af zie...’
‘Maar indien 't Uwe Excellentie behaagde te luisteren naar zeker voorstel tot verzoening, dat van hen uitgaande betere waarborgen van oprechtheid zou dragen, dan de Middelburgsche, zou daar geene vrage meer zijn van worstelen, maar, van de handen samen te leggen ten gemeenen beste.’
‘Onmogelijk, Kanselier! Ik weet dat gij 't goed meent; maar ik weet ook wat dit beteekent, aan hunne zijde. Zoo ik vandaag aanneem mijn Gouvernement te continueeren op hunne conditiën, ontnemen ze mij morgen het recht mijner zegeling, overmorgen dat der patenten, en ten laatste het commando over mijn eigen krijgsvolk. Gij zelf, Kanselier! zijt een te wel ervaren man, om dat niet zoowel in te zien als ik.’
De Kanselier zag het ook wel in, maar hij had zóó groote onrust over hetgeen er volgen kon, als Leycester onder den indruk van zulk een misnoegen naar Engeland vertrok, en de teugels van 't bestuur uit de handen liet vallen, dat hij liever het onmogelijke wilde beproefd hebben, om een staat van zaken te rekken, die, hoezeer ook verschillende van zijn ideaal, echter naar zijn inzien verre verkieslijk was boven: ‘regeeringloosheid als een ieder zijn voornemen zoekt te bevorderen met behendigheden en practijken,

{==488==} {>>pagina-aanduiding<<}
zonder aan te zien het gemeene best’ of datgene, waardoor ongelijken een gelijk deel aan de regeering verkregen, het onderscheid en de afstanden in de maatschappij uit het oog verloren wordt, en het niet meer de vraag is, waartoe men zich bekwaam gevoelt, maar, wàt men begeerlijk acht en kan bereiken! - zooals hij zich uitdrukte.
Hoe weinig klem Leycester's bestuur ook had, het beveiligde tegen die wanorden, en daarom verwondere het ons niet, dat de waardige grijsaard nogmaals eene poging waagde om den Graaf van zijn voornemen te doen afzien. - Hij stond op en naderde Leycester.
‘Ik kan Uwe Excellentie geen ongelijk geven in haar gerechtig wantrouwen, maar toch laat het mij nog eenmaal beproeven, wat er zou kunnen gedaan worden tot uwe bevrediging.’
‘Nu niets meer, Kanselier! Er is bloed gestort, het bloed mijner arme getrouwen; hadden zij dat gespaard, ook nog in de uiterste ure, ik zeg niet dat ik onverbiddelijk zou zijn voor uw aanzoek, maar nu... dit spreekt te luide, en zoo 't mij al niet roept om wrake, daar 't mij past de wrake aan God over te laten, zoo eischt het toch die voldoening, dat ik mij niet stelle aan de zijde der moorders... Het zegt ook nog iets anders, dat Hare Majesteit wel zal verstaan hebben, en dat mij dwingen zal te volharden, al kon ik mij laten omzetten. - Kanselier, gij weet het, ik heb instructie van de Koningin, waarbij zij mij niet slechts accordeert maar zelfs beveelt naar Engeland weer te keeren, zoo ik niet kon verwerven genoegzame autoriteit. En nu, mij dunkt het gebeurde te Leiden is bewijs genoeg, dat noch ik, noch de Staatsraad hier genoegzaam commandement houden. Als eene particuliere stad, gesterkt door de bijzondere Staten eener enkele Provincie, zich zoo iets veroorlooft tegenover den Algemeenen Landvoogd en den Raad van Regeering, dan is alles gewezen, dan moet de eerste doortasten tot geweld of aftreden. Door Gods genade en de stemme mijner consciëntie, voele ik mij afkeerig van het eerste; zoo volgt daaruit, dat ik tot het laatste moet overgaan... Daarom houd niet langer aan. Ik heb u willen raadplegen, - niet over een besluit dat ik wilde nemen, want het was genomen; - maar over de uitvoering daaraf, want gij zult mij toestemmen, dat er aan de wijze waarop het wordt uitgevoerd, nogal iets kan gelegen zijn...’

{==489==} {>>pagina-aanduiding<<}

‘Ondenkelijk veel, Mylord!’ was het antwoord, want de Kanselier, ziende dat Leycester zoo vast stond in zijn voornemen, begreep dat hij nu geene andere partij te kiezen had, dan het te helpen volvoeren met de meeste omzichtigheid. Daartoe behoorde vooreerst geheimhouding van het plan zelf, dat den volgenden dag in alle omzichtigheid aan de leden van den Staatsraad werd medegedeeld en hunner discretie aanbevolen, hetgeen echter niet belette, dat sommigen vermoedden... dat anderen raadden wat er omging, en zijne warmste aanhangers en vrienden hem in 't heimelijk met smeekingen bestormden en door smartelijke klachten hoopten te bewegen. - ‘Uwe Excellentie is als een herder, die de kudde verlaat en ten prooie geeft aan de wolven,’ voegde een der hartstochtelijksten onder hen hem toe.
‘Ik worde er toe gedwongen,’ hernam de Graaf, ‘maar toch weest gerust, niet de kudde verlaat ik, maar de ondankbaren.’ Die woorden heeft hij later ter bemoediging zijner vrienden en tot beschaming zijner vijanden in 't metaal laten stempelen. In Zeeland zijnde liet hij medailles slaan, met zijn welgelijkend borstbeeld, naam en titel, met het jaartal 1587 ter eener zijde, en ter andere eenige weidende schaapjes en een Engelschen herdershond, waaronder de woorden:

Invitus desero 
Ik verlaat ze gedwongen. 


Verder dit randschrift: Non gregrem, sed ingratos. En hij had recht dus te spreken, want hij heeft alles gedaan, wat hem mogelijk was, om bij de kudde te blijven, en dat hij ondank tot loon heeft ondervonden, treurigen ondank, tot zelfs na zijn dood, van datzelfde volk, dat voor 't minst onder zijne gebreken zijne goede bedoelingen niet had moeten overzien, is, zoo ik meen, nu toch wel uitgewezen... Deze gedenkpenning bestaat in 't goud en in zilver, vele zijner vrienden zullen die ontvangen hebben ter herinnering en geruststelling. Van twee hunner is het bekend, Jonkheer Arend van Groeneveld en de Kolonel van Meetkerke.
Welhaast verliet de Graaf Alkmaar en West-Friesland, wel niet zóó spoedig als de eenzijdige geschiedschrijvers stellen, die aan dit vertrek al het voorkomen geven eener vlucht; maar toch, naar alle waarschijnlijkheid, eerder dan hij zou gedaan hebben, zoo hij niet zijn besluit om naar Engeland terug te keeren, had opge-
{==490==} {>>pagina-aanduiding<<}
vat en willen volvoeren. Barneveld en zijne vrienden durven zelfs den Graaf woorden toedichten, die volgens hen van vreeze zouden hebben getuigd. Bij 't vernemen van het gebeurde te Leiden, zou hij in 't Italiaansch hebben uitgeroepen: ‘Nu wordt het tijd, dat ik mijn hoofd berge!’ Het is zeer mogelijk, dat de Graaf zich onder den eersten indruk van de schrikmare iets dergelijks heeft laten ontvallen; maar het is zeer zeker, dat verbittering, ironie, gekrenkte trots die heeft ingegeven, zooals wij dat hierboven hebben voorgesteld, en geenszins vreeze. Zijn heengaan uit Alkmaar was zóó weinig gehaast, dat hij er nog met den Staatsraad vertoefde tot den 2den of 3den November. En wat de vlucht betreft... is het wel natuurlijk, dat iemand, die op zoo iets denkt, van de plaats waar hij veilig is, en zich omringd ziet door al den eerbied en de zorge der trouwe en der gehoorzaamheid, zulke plaats zal verlaten, om de wijk te nemen naar een onveilig oord, waar zijne vrienden de minderen, zijne vijanden de machtigen zijn? En zoo toch deed Leycester, hij trok naar Amsterdam, om van dààr naar Utrecht te gaan. Vluchten, en uit Alkmaar vluchten! mij dunkt hij kon zich nogal veilig achten in eene stad, in eene landstreek, waar een man als Sonoy het gebied voerde. Sonoy, die, om den Gouverneur-Generaal trouwe te houden, maanden lang na diens vertrek naar Engeland, Maurits en de Staten van Holland durfde trotseeren, en 't beleg van Medemblik afwachtte, liever dan zijn eed te breken! - Voorwaar, zoo Leycester eenige vrees 
had gehad voor persoonlijke gevaren, hij had in Alkmaar moeten blijven, of zich te Medemblik versterken. Maar van dit alles kon het geenszins de vraag zijn... Hoezeer de Staten van Holland ‘ook hunne autoriteit gesterkt hadden en hunne souvereiniteit betoont,’ in deze verhouding stonden ze nog niet tegenover den Gouverneur-Generaal, en zulke houding zien wij ook niet dat zij of hij tegen elkander hebben aangenomen. Hij gaf het spel verloren uit verdriet, uit ergernis, omdat hij het moede was; maar hij was nog niet schaak-mat, en zijne tegenpartij, wat zij er over moge gezegd hebben, of heeft laten schrijven, bewijst dat zij hem ook niet als zoodanig beschouwde.
Vertrekkende nam den Graaf den weg over Amsterdam, vergezeld vanwege den Staatsraad door Dorri en Valcke. De ontvangst in die stad, hoewel de Statenpartij dààr den boventoon voerde in de regeering, zondigde in niets tegen den verschuldig-
{==491==} {>>pagina-aanduiding<<}
den eerbied aan den Gouverneur-Generaal, noch tegen de hoffelijkheid, waaraan men den Grave van Leycester had gewend. Te Utrecht bleef deze tot den 9den. In die stad had hij meer te strijden tegen den kwaden geest zijner onvoorzichtige vrienden, dan tegen den onwil zijner vijanden. Nog vóór zijn afreis uit Dordrecht, vond hij het noodig een ernstigen vermaanbrief te richten aan den Kolonel dier stad en de burger-hoplieden; om toch ‘niet door behendigheden en praktijken eigen voornemen te bevorderen, zonder aan te zien het algemeene beste.’ Utrecht verlatende, toog de Graaf naar Dordrecht in eens door, zonder zich in eenige andere Hollandsche stad op te houden, hetgeen zeer verklaarbaar is, zonder dat men die verklaring in vrees behoeft te zoeken. De Resolutie der Staten van Holland, waarbij hij, in 't getal zijner volgelingen beperkt werd, was beleedigend genoeg om een hooghartig man als Leycester, die de voorrechten van zijn rang zoo wèl kende, te weerhouden, eene dier steden binnen te gaan, waar hij wachten kon dat men er hem aan zou onderwerpen; ware hij de onbesuisde, bloeddorstige, wraakgierige tiran geweest, dien sommige geschiedschrijvers van hem maken, hij zou zijn protest tegen dat besluit op andere wijze hebben geleverd; nu, daar geweld hem tegen was, heeft hij geprotesteerd, en zijn ongenoegen getoond door die steden links te laten liggen, om een platten, maar juisten volksterm te gebruiken.
Te Dordrecht vond de Graaf, zooals hij verlangd had, den Staatsraad bijéén; hij droeg dezen op, om de Staten van Holland en de Generale Staten te antwoorden in zijn naam, op hunne drie vertoogen, en deelde hun zijn voornemen mede om naar Bergen-op-Zoom te trekken, ten einde er goede orde te stellen op de versterking dier stad, door den vijand met een beleg bedreigd. Nieuw bewijs, dat de zaken van den oorlog door hem behartigd werden tot op het uiterste, en hoe weinig hij de man was om de Hollandsche steden in handen van Spanje te leveren; maar de Staatsgezinden zien hierin, en in zijne daarop gevolgde reis naar Vlissingen (waar Sir William Russell zijne tegenwoordigheid noodig achtte), een wegwijken ter bespieding der Hollandsche zaken. Het komt mij voor, dat er over 't algemeen door de Hollandsche Heeren meer bespieding werd geoefend en meer blijk van wantrouwen is gegeven tegen den Graaf, dan deze er getoond heeft jegens hen.

{==492==} {>>pagina-aanduiding<<}

Intusschen begonnen de Staten, van den eersten roes der overwinning bekomen, zich wat te bekommeren over de gevolgen, vooral daar de Koningin van Engeland het gebeurde te Leiden zoo hoog opnam als Leycester zelf had voorspeld, en daarvan bewijs gaf in een vinnig schrijven op den 19den November. De onderhandelingen tusschen de Staten en den Staatsraad werden intusschen met groote levendigheid voortgezet, en Leoninus was daarvan als altijd de ziel. Allervreemdst is het, dat men nog den 28sten van ‘schikken en 't misnoegen neerleggen’ spreken kon, en dat de Kanselier te dien einde eene treffende harangue uitsprak aan de Staten van Holland. Er scheen eenige kans van slagen; maar hoewel dat bewijzen zou voor de verzoenlijkheid, of althans voor de buigzaamheid van Leycester's karakter, is het toch onwaarschijnlijk dat de bemiddeling iets anders tot doel had, dan om in vrede en in goede verstandhouding te scheiden, ter voorkoming van alle wanorde. Althans staande die onderhandeling (26-28 November) richtte de Graaf uit Zeeland aan de Algemeene Staten een schrijven, de officiëele aankondiging van zijn vertrek meldende. 't Is eene uitvoerige en schrandere uiteenzetting van zijne grieven, en van de oorzaken waarom zijn bestuur geene betere uitkomsten had opgeleverd. Ze zijn ons te bekend, dan dat wij ze nu behoeven te herhalen.
Vóór zijne afreize stelde hij orde op de zaken zooveel in zijne macht was. Het commando over het krijgsvolk werd aan Willoughby overgegeven, zooals lang vooruit was bepaald, en de regeering opgedragen aan den Staatsraad; meermalen klaagt de Graaf, dat de Staten van Holland verzuimen hunne Gecommitteerden tot hem te zenden, om dringende zaken af te doen. Zij stellen dat uit onder allerlei voorwendsels; eindelijk verklaart hij zijn vertrek niet langer te kunnen uitstellen - en zij doen weten, dat zij hopen hunne Gedeputeerden in Engeland na te zenden, en bidden hem in ootmoedige termen, dezen een gunstig gehoor te doen vinden bij de Koningin!
‘Wij hebben dit dor verslag gegeven, om te bewijzen dat het wegtrekken van Leycester uit Holland geenszins de kenteekenen draagt eener vlucht, dat dan toch wel eene langzame vlucht zou geweest zijn, sinds hij bijna anderhalve maand heeft gebruikt om die te volbrengen, en vooral niet van vreeze. Hij is de plichten van zijn ambt blijven waarnemen tot op het uiterste oogenblik

{==493==} {>>pagina-aanduiding<<}
van zijn verblijf in Nederland, gelijk hij altijd is erkend en geëerbiedigd in zijn rang door vriend en vijand, zoolang hij den voet op Hollandschen bodem hield gedrukt. Hunnerzijds deden de Staten pogingen om in vriendschap te scheiden. Zij vleiden hem de verklaring af, dat hij ‘niet ging uit misvernoegen, maar ter betere behartiging hunner zaken!’ Tot bewijs, hoe weinig de Graaf zelf zich als een verdrevene, als een voortvluchtige beschouwde, strekt zijn verlangen, dat hij door den Secretaris Aty deed te kennen geven, om van de Generale Staten een dubbel te erlangen van de Commissie aan hem verleend als Gouverneur-Generaal, ‘gedepêcheerd en gezegeld in dezelfde vorme als zijne origineele Commissie, om te stellen in handen van zijn natuurlijken zoon, onder andere zijner honorifica monumenta, en de origineele aan zijn gerechten erfgenaam Henry Sidney, zijn neef, om dezelve te bewaren ter eeuwige memorie en te doen transmitteeren ad posteritatem! Bewijs evenzeer, dat de Graaf nog niet had gebroken met de ijdelheid, en dat de grootschheden des levens hem bleven aantrekken!
't Is niet te onderstellen dat zijn wensch hem geweigerd zal zijn. Hoe dat zij, hij bleef in Vlissingen wachten op de overkomst van den nieuwen ambassadeur Sir John Herbert, die, zoo 't schijnt, in last had pogingen te doen om de zaken bij te leggen, maar die tevens de officiëele terugroeping der Koningin overbracht.
Zijn vertrek wordt algemeen gesteld op den 10den December; toch, lezen wij in de notulen van den Staatsraad, dat Valcke en Loose den 18den uit Zeeland terugkeeren, verslag doende van 't geen zij met Zijne Excellentie hebben gebesogneerd, enz. enz., die nu vertrokken is, of op zijn vertrek staat.
Maar wij hebben den Graaf wel wat al te getrouw vergezeld, en hebben daardoor Gideon Florensz uit het oog verloren, zonder eens te weten hoe hij den nacht heeft doorgebracht, en wat hij uit Zeeland had vernomen. Wij moeten dus nog weer terugzien op Alkmaar en op 't geen dààr voorviel op den 28sten October.

De Graaf van Leycester had in dien voormiddag een onderhoud met Jonkvrouw Emerentia Sonoy, dat hem in eenige beweging

{==494==} {>>pagina-aanduiding<<}
had gebracht, en waarvan de uitkomst was, dat hij tot haar zeide: ‘Geloof mij, Mejonkvrouw! ik heb daarin alles gedaan wat in mijn vermogen was, maar tevergeefs; uw vader is nu eenmaal niet om te zetten in dit stuk, en daar het eene familiezaak geldt, staat het bevelen niet aan mij. Ik had reeds zijn woord. Wij zouden u verrast hebben met een bruidsfeest ter naaster komste van Heer Lieuwert Manninga, en nu... hij komt... en is ongelukkig de brenger van zóó onheusche boodschap voor mij, dat alle zijne hoffelijkheid en schranderheid niet toereikend zijn om door de minzame vorme het krenkende van den inhoud te verbergen. Lodewijk van Nassau weigert, mij in Friesland te ontvangen... Ziedaar waarop alles neerkomt, en ofschoon mijne plannen dus zijn veranderd, dat de weigering mij nauwelijks treft, is uw heer vader daarover zoo geraakt om mijnentwil, dat waar ik zelf voor Lieuwert Manninga spreke, mijne woorden geen ingang vinden. “Aan dien Jobsbode schenk ik de hand mijner dochter niet, al bracht hij haar een koninkrijk tot morgengave,” en hij bevestigde dat met een van die krachtige eeden, waarvan gij zelve het best de beteekenis zult kennen.’
‘Hij neemt ze niet terug, dat weet ik,’ hernam Emerentia met de berusting der wanhoop.
‘Zoo kenne ik slechts één middel om uw geluk te verzekeren en mijne schuld af te doen... de vraag is maar, of gij het zult willen aangrijpen.’
‘Uwe Lordschap weet nu dat ik geen recht heb de hulpe te versmaden, die zich aanbiedt.’
‘Zoo heb ik gedacht aan een geheim huwelijk... Heer Diederijk weigert vooruit zijne toestemming, maar hij zal vrede hebben met het gebeurde, dat uwe toekomst verzekert zonder hem tot schending van zijn eed te dwingen... Hij heeft zich zelfs uitgelaten in dien zin... ik zal mij borstwering stellen tegen zijn toorn... de vraag is maar of gij moed hebt?’
‘Mijn vader is een vreeselijk man in zijn toorn, Mylord! maar ik heb moed, slechts niet de middelen. In West-Friesland zal niemand de dochter van Sonoy in den echt verbinden, buiten wil en weten van haar vader.’
‘Voor de middelen zorg ik. De Kolonel gaat voor een paar dagen naar Medemblik terug, en ik blijf hier... Wij hebben hier op 't Hof eene geschikte kapel... en ik heb mijn huiskapellaan bij mij, die van uwe Kerk is...’

{==495==} {>>pagina-aanduiding<<}

‘Doctor Gideon Florensz?’ vroeg Emerentia met zekere onrust. ‘O Mylord! maar die zal dat niet willen doen.’
‘Doctor Gideon Florensz zal doen wat ik zeg,’ hernam Leycester, de wenkbrauwen fronsende, want hoe zwakker hij zich innerlijk voelde op dit punt, hoe minder hij wilde dat anderen die zwakheid zouden raden. Ook liet hij het blijven bij deze verzekering, en maakte een eind aan het onderhoud, met veel courtoisie, doch met eenige overhaasting.
Misschien zelf wat ongerust over de mogelijkheid eener weigering, en dientengevolge wat ontstemd of althans wat verstrooid, gaf hij Sir Valentin op dien korten, strakken toon, waarvan deze edelman zoo goed de beteekenis kende, het bevel Doctor Florensz te roepen, er bijvoegende, ‘dat hij hem den ganschen dag nog niet gezien had, en dat zijne Welwaarde nu toch wel uitgerust zou zijn van de vermoeienis der reize!’
Al hetgeen maakte, dat dit verlangen aan Gideon werd overgebracht in den vorm van een bevel, dat geen uitstel duldde; toch verliep er een half uur eer Doctor Florensz verscheen. In dien tusschentijd had de Graaf den Pensionaris van Alkmaar, Mr. Frederik Boymer, bij zich ten gehoore gehad, en het scheen wel dat zijne goede waardige stemming zonderling had geleden, staande die samenspreking; althans, toen Gideon binnen kwam, wandelde Leycester met een driftigen stap de kamer op en neer, hield het hoofd gebogen en den blik strak op den grond gevestigd, zag Gideon niet aan en liep voort, terwijl hij hem toesprak op dien rassen, drogen toon, die van verdriet of ontevredenheid getuigde. Hij ving nu niet aan met het voorstel dat hem op het harte lag, maar sprak van zijn voornemen, om binnen korte dagen naar Utrecht te reizen, ‘'t Is onnoodig, my Reverend, dat gij mij derwaarts vergezeld, om redenen u bekend; in dien tusschentijd kunt gij voor u zelve de beschikkingen maken, die gij noodig acht voor uw vertrek uit uw vaderland... en wacht mij verder tot Dordrecht... waar ik meen te verblijven tot mijne afreize naar Engeland.’
‘De afreis... naar Engeland... is die reize dan zoo... vast... besloten... zoo... snel... ophanden...?’ vroeg Gideon met eene stem, alsof de schrik hem den adem benam.
‘Dat verrast noch ontstelt u, zoo ik hope?’ hernam Leycester iets zachter, ‘na ons onderhoud van gisteren.’

{==496==} {>>pagina-aanduiding<<}

‘Neen, Mylord! het is zoo... ik moest daarop voorbereid zijn, en ik wensche ook... dat het mij... mogelijk zal wezen,’ was het antwoord dat op een langzamen, slependen toon gegeven werd.
‘Mogelijk! dat's een wonderlijk antwoord, Heer Doctor! en niet zeer gepast. Zijn er bezwaren, zeg ze mij ronduit. Ik wil alles voor u doen wat gij wenscht; gij weet niet hoe goed ik het met u voor heb, en welk schitterend lot u in Engeland wacht... Uwe vrouw zal toch in dezen niet de hindernis zijn?’
‘Neen, Mylord, die niet! die waarlijk niet!’ riep Gideon nu op een toon, zóó scherp en zóó ongewoon in dien mond, dat Leycester stil bleef staan en opzag. Hij verschrikte van Gideon's voorkomen. Diens gelaat gloeide als van koortshitte; zijne oogen stonden wijd open en hadden een schrillen, glasachtigen glans. Zijne lippen trilden en zijne tanden klepperden, zoo ras hij ze niet met inspanning opeendrukte. Hij stond, of liever hij leunde tegen den gebeeldhouwden deurpost met slap nederhangende armen, in eene houding van achtelooze matheid, die akelig was te aanschouwen, voor wie wist hoezeer hij gewoon was op alles wat wel voegde acht te nemen, en hoe fijne tact ook in zijn uiterlijk tot zijne eigendommelijkheden behoorde. Hij was gekleed zooals altijd, maar zijn gewaad hing hem scheef en ordeloos om de leden; de keurige linnen halsbef was vergeten, en het fijne goudblonde haar kleefde vast aan het klamme voorhoofd, als had hij dat pas uit de kussens opgericht.
Als Gideon Florensz zóó voor Leycester verscheen, dan moest het zijn dat hij niet bij zijne zinnen was, òf doodelijk krank.
Ook riep Leycester in smartelijke verwondering: ‘Bij Jezus! Doctor, wat scheelt u, dat gij er zoo ontdaan uitziet? hebt gij uw overval gehad? hebt gij kwade tijding uit Zeeland gekregen...?’ Een doffe zucht ontsnapte Gideon's borst. ‘Ik wil niet dat gij dus staande blijft!’ De Graaf voerde hem intusschen naar een divan, toen met hartelijke bezorgdheid: ‘Zeg mij, Gideon, wat is er, zijt gij ongelukkig in uw hijlik... ik wil het nu weten.’
‘Mylord! ik ben opontboden en gekomen, ondanks alles... maar ik meende dat er tusschen ons gansch geene sprake zou zijn van ondergeschikte aangelegenheden - allerminst van de mijne,’ bracht Gideon uit ras en fier.
‘Zooals gij verkiest, Sir!’ hernam de Graaf gekrenkt, terwijl hij

{==497==} {>>pagina-aanduiding<<}
zich van hem verwijderde. ‘Alleen ik meende dat het vertrouwen tusschen ons wederkeerig kon zijn; ik meende dat wij vrienden waren, en dat in uren als deze alle ongelijkheid moest zijn geëffend... indien niet, het zal zijn zooals gij zelf wilt. Waar gij lijdt, heeft mijne deelneming ook weinig waarde...’ En de Graaf keerde zich van hem af. Gideon moest de tranen niet zien, die hij voelde opkomen.
Maar Gideon's geest was wel in verwarring, doch zijn gevoel was juist te levendiger opgewekt; hij had begrepen.
‘O, Mylord! Mylord! wend uw oog, wend uw hart niet van mij af; ik heb niemand, niemand om mij lief te hebben op deze aarde dan u alleen. Gebruik geene hardheid met mij; bewijs mij liefde, ik heb die noodig... geloof mij, ik sterf, omdat ik naar 't harte te veel heb geleden...’ En de jonge man was aan zijne knieën gezonken, en hief de handen smeekend naar Leycester op, die hem wel haastig oprichtte en met drift in zijne armen klemde, en bijna heendroeg naar het rustbed; en zorgelijk de kussens verschikte onder het neerbuigend hoofd, terwijl hij uitriep:
‘My Gideon! ben ik het die u gekrenkt heb, zoo wil vergeven; ja, ik was het... ik voele het nu wel, ik heb schuld tegen u. Ik was ontstemd, mismoedig, ongeduldig: mijne luim moet zich ook aan u hebben getoond; dat moest niet zijn, ik weet het, maar - ook - Sir Valentin is oorzaak van alles; hij had mij moeten aandienen, dat gij niet wel waart. Gij hadt niet moeten opstaan, ik zou tot u zijn gekomen.’
Gideon snikte en bracht Leycester's hand aan zijn harte.
‘God weet,’ hernam Leycester, ‘dat ik niemand zóó heb bemind als u; ik heb voor u zulke achting, zulke dankbaarheid, dat ik mijne grafelijke kroon aan uwe voeten zou willen leggen, om uw dank te verdienen... overzie slechts mijne oogenblikken van zwakheid... want zij komen niet uit het harte; zij zijn gevolg van de omstandigheden... die nu haast - beteren zullen zijn - en - het is tusschen ons voor het leven... Ik heb geen zoon, Gideon... Margaret's zoon is mij basterd, en Essex is mijne plaag, gij zult mijn zoon zijn...’
‘Het zal zijn tusschen ons voor het leven, Mylord...! maar toch zeer kort... want ik voele mij stervende... en de Heere zij mij genadig... want ik ben niet bereid, niet zóó bereid als ik het zijn moest. Ik voele mij geschokt en beroerd door de dingen die van

{==498==} {>>pagina-aanduiding<<}
de wereld zijn; het is me alsof aan mijn leven veel had ontbroken, en waar mijne begeerte zich moest uitstrekken naar de Hemelsche zaligheid, daar hebben smart en verbittering over de ellenden van deze aarde mij overweldigd, en daar overvallen mij wenschen en verlangens, die grootelijks in strijd zijn met eene heilige ruste in Christus.’
Leycester vatte zijne hand; zij was gloeiend en toch klam. ‘Neen, Gideon! hetgeen gij daar zegt, kan geene waarheid zijn. Gij zijt niet in zulken toestand als gij gelooft, noch naar het lichaam, noch naar de ziele; eene hittige koortse woelt u door de leden en hare fantasieën ontstellen u 't brein. Het doet mij bitter leed dat gij in dezen staat uwe kamer hebt verlaten om mijnentwil; dat moet u verergerd hebben, doch zeg mij, hoe is u dit aangekomen... de vermoeienissen, de schokken van de laatste dagen... een verergerde aanval van uwe kwale misschien...’
‘Gisteren... toen ik wist dat uwe Lordschap mij noodig had, is het mij nog gelukt een overval te onderdrukken... later - dezen nacht - onder bitter harteleed... is die...’
‘Verergerd opgekomen!’ vulde Leycester aan: toen terwijl hij den arm om Gideon heensloeg met eene beweging, die bijkans eene liefkoozing was, hernam hij, ‘schenk mij toch uw vertrouwen, dearest, van waar is dat harteleed? Ligt het aan uwe vrouw?’
‘Ik heb geene vrouw! ik heb nooit eene vrouw gehad; zij, die mijn naam draagt, is niets geweest en wil niets anders zijn dan Reingoud's kleindochter! die vrouw haat mij en ik weet nu dat ik haar liefheb!’ De stem was zóó dof en klagend, dat zij nauwelijks verstaanbaar was. Gideon verborg het gelaat aan Leycester's borst.
‘Zij haten... zij u, die Jacoba, dat zachte kind! men bedriegt u, Gideon; ik versta mij op vrouwen, dàt geloof ik niet.’
Tot éénig antwoord bracht Gideon met eene bevende hand een papier te voorschijn en gaf het Leycester. Het was een schrijven van Marnix, die aan Doctor Florensz berichtte, dat Jacoba verlangd had West-Souburg te verlaten om naar Vlissingen te gaan inwonen bij haar grootvader! Marnix betuigde zijne vrees, dat die schikking niet naar Gideons's genoegen zou zijn, gelijk zij buiten zijne voorkennis geschiedde, doch hij voegde er bij, dat de jonge vrouw zóó vast besloten scheen haar wil te doen, dat dringen,

{==499==} {>>pagina-aanduiding<<}
dwang zou geworden zijn en tot heimelijke vlucht zou hebben gevoerd, ‘en daarom (eindigde de edeldenkende man) achtte ik het passend, de echtgenoote van Doctor Florensz in alle voegzaamheid zelf heen te leiden, waar zij zijn wilde, dan het aan haar over te laten op welke wijze zij buiten haar gastheer om, den tocht zou ondernemen.’ St. Aldegonde, die niet als wij kon weten van hoe beslissend eene keuze Jacoba's daad getuigde, voegde er nog eenige half schertsende, half ernstige aanmerkingen bij, die de Graaf van Leycester uit discretie niet doorlas, maar wel sloeg hij een biljet open aan 't adres van Gideon, waarin hij Reingoud's hand herkende. Het bevatte echter niet dan eene korte en hoffelijke vermelding van Jacoba's aankomst ten zijnent; het verzoek, dat Doctor Florensz spoedig zou verzien op de regeling zijner zaken, daar hij voornemens was met zijne kleindochter naar de Spaansche Nederlanden te vertrekken, zoo het gerucht zich bevestigde dat de Graaf van Leycester naar Engeland zou terugkeeren,’ en het eindigde met eene snijdende hatelijkheid, zooals Reingoud ze zeggen kon, ‘over de groote onvoorzichtigheid die een man beging, als hij verzuimde over zijne vrouw te waken.’
‘Hoe slecht hij ook is... hierin moet ik hem gelijk geven,’ sprak de Graaf halfluid met een zucht, die ditmaal niet om zijn vriend werd geslaakt. ‘Heaven knows, hoeveel waakzaamheid ik oefenen laat over Lady Leycester... en nog... Gave God, dat ik in Engeland ware!’
‘Wat mij belangt, Mylord! de vrouw die ik zou moeten bewaken, zou mij 't bewaren niet waard zijn!’ riep Gideon met eene drift, die hem meer inspanning kostte, dan hem goed was; even vonkelden zijne oogen en kleurden zich zijne wangen, maar daarna werd hij vaalbleek, en het sidderen zijner lippen herhaalde zich.
‘Ik bezweer u bij onze vriendschap, Gideon,’ riep Leycester, ‘neem dit niet zóó hoog op, dit zal niets zijn dan een kwade praktijk van Reingoud, die tot alles in staat is. Ik wil zelf onderzoeken, ik zal...’
‘Niets meer van dit! Ik heb andere dingen te bedenken... ik voele doodskou in de leden; het harte bezwijkt binnen in mij... Ik had u - u - nog zóóveel te zeggen... ik heb - tijd verspild. - Zoo ik niet op Christus was hopende... Mylord, uwe hand! - hetgeen aan u is geschied... werkt God maar tweemaal,

{==500==} {>>pagina-aanduiding<<}
of driemaal aan een mensche... niet voor het eerst was het... gisteren... het zou kunnen zijn... voor het laatst...’ Toen, wild opspringende, ondanks de pogingen van Leycester om hem tegen te houden, ging hij voor hem staan, en riep met eene schelle, bijkans forsche stem: ‘Graaf van Leycester, zie toe voor u zelven... neem exempel aan mij... gedenk dat een plotselinge...’ Eene pijnlijke stuiptrekking verwrong zijn mond; de adem stokte alle kracht ontzonk hem; hij dreigde neer te storten... Leycester ving hem op. ‘Dood!!’ kreet hij in de bitterste zielesmart.
Dienaren, officieren, gentlemen, allen kwamen toeschieten op den akeligen gil van den Graaf. Zij vonden hem in onmacht naast den divan, waarop hij Gideon had neergelegd.


Besluit.

Zoo was Gideon Florensz dan te Alkmaar gekomen om te sterven? Neen! om te herstellen. Daar zijn van God gegeven aan de menschen, krachten en kennis om te redden en hulpe aan te brengen, waar de natuur hare hulpbronnen schijnt te hebben uitgeput. Daar is eene kunst, die in werking en vermogen iets goddelijks, heeft - eene kunst, die tot wetenschap geadeld, hare beoefenaars maakt tot de reddende weldoeners der lijdende menschheid - eene kunst, die hare waardigste priesters niet zelden tot hare martelaren voorbestemt - eene kunst, die met geweten beoefend, alle vermogens der ziele, alle krachten des lichaams inspant - die een pijnlijk beroep is, maar eene heerlijke roeping, die haar eigenaardig loon vindt in hare uitkomsten. Eene kunst, die niet dan met innige dankbaarheid kan herdacht worden, door eene die er de kracht aan dankt om een werk te voltooien, dat haar bijkans had uitgeput: de geneeskunst. Eene kunst, die zeker in Leycester's tijdperk nog geen hoogen trap van volkomenheid zal hebben bereikt, in 't algemeen; maar die ook toen reeds in ons vaderland doorluchte beoefenaars had. En juist te Alkmaar leefde er destijds een, wiens naam als de historieschrijver zegt: ‘wijd en breed vermaard was, door loffelijke geleerdheid!’ Hij leefde er destijds al rustende op zijne lauweren, maar toch geenszins zelfzuchtig de ruste zoekende, als een kreet tot hulpe, uit welken mond ook geslaakt, tot zijne ooren kwam. Geen Alkmaarder vraagt

{==501==} {>>pagina-aanduiding<<}
zijn naam, die in 't koor van de Groote Kerk zijn Latijnsch grafschrift kan lezen. Door een dichter van de 17de eeuw vertaald luidt het aldus:

Indien Hippocrates in Holland is geweest: 
Zoo rust zijn lichaam in dit graf: dat is Foreest. 


Foreest dan, Meester Pieter van Foreest, de zoon uit een eerwaard geslacht, dat nog niet heeft opgehouden waardige spruiten voort te brengen, werd als vanzelf ter hulpe geroepen, toen een der belangrijkste personen van Leycester's hofgezin als levenloos nederlag; en te eerder, daar de Kanselier van Gelderland geen volkomen vertrouwen had op den Italiaanschen lijfarts des Graven... die zelf te veel had gehoord van den vermaarden Hollandschen medicijnmeester, om niet volgaarne zijn vriend aan diens zorge te vertrouwen.
De herstelling volgde echter niet spoedig. Hetgeen men voor sterven had gehouden, was niets geweest dan een allerheftigste aanval van Gideon's zenuwkwaal, en tegelijk de uitbarsting van eene ziekte, het natuurlijk gevolg van allerlei overspanning en vreeselijke zielsaandoeningen. Dagen lang lag de beminnelijke jonge man bewusteloos op het ziekbed neer, bewaakt door de zorge der vriendschap, en onder toezicht van den schranderen en scherpzienden arts.
Emerentia Sonoy betoonde, trouwe zorge, maar Katharina Rose, door de opmerkzaamheid van Leycester gewaarschuwd, nam met mannenmoed en vrouwenteerheid de voorname taak zijner oppassing op zich, tot groote voldoening van Dokter Foreest, die wel spoedig opmerkte, hoe kracht en kalmte zich vereenigden in die vrouwe. Eene zulke paste uitnemend bij dit ziekbed, waarvan alle schokken, alle aandoeningen met zorge en omzichtigheid moesten geweerd worden, naar zijne uitspraak, op zulke wijze, dat hij Leycester zelf het toetreden deed verbieden, toen deze vóór zijn vertrek uit Alkmaar nog een laatsten groet wilde brengen aan zijn vriend.
Evenals Leycester verlaten wij dezen in West-Friesland, om hem weer te vinden te Dordrecht, en wel in het huis van Mevrouw Berck, in één der vertrekken, die men dààr voor zijn gebruik heeft ingericht. Doodelijk zwak, maar toch vervoerbaar, was hij er

{==502==} {>>pagina-aanduiding<<}
aangekomen onder het geleide van Elias Leoninus en Katharina Rose. Wij zien hem nu in dat gelukkig tijdperk eener herstelling, waarin als een vernieuwd en verjongd leven ons toestroomt - waarin het gevoel van zwakte dat nog overblijft, ons afzonderende van den gewonen leefregel der gezonden, ons tegelijk nog uitsluit van de dagelijksche zorgen en bezigheden des levens, en alzoo toebrengt tot onze ruste en verademing; de moeiten, de zwarigheden van den vroegeren werkkring drukken ons nog niet; de oplettendheid van vrienden voorkomt onze wenschen, ontneemt ons alle lasten, weert alles af wat schaden en hinderen kan, en zelf heeft men nog die zekere overgave, die zekere berusting, waarmede men zich aan anderen vertrouwt en het op anderen laat aankomen, voor ons te denken, voor ons te handelen. Men vermijdt nog de schouders te zetten onder het gewone juk, en men laat zich zachtelijk voortdrijven met den stroom der beterschap; men verschuift willens het oogenblik om vooruit te denken of terug te zien, en alle omringenden bevlijtigen zich om die ruste te doen aanhouden. Zoo althans ging het nu Gideon Florensz. Alles rondom hem getuigt van de vriendelijke zorge, waarvan hij het voorwerp is, en geheel zijn uiterlijk bewijst, dat hij met blijmoedige dankbaarheid de voorrechten van zijn toestand geniet; zijn vermagerd gelaat begint zich te kleuren met de tint der gezondheid; zijn oog staat helder en levendig, en de zwaarmoedigheid van sombere zielsgepeinzen heeft nog niet opnieuw haar stempel gedrukt op zijne scherpe, maar edele trekken. Gewikkeld in een zijden kamerpels, met fijn bont gevoerd; de voeten met zeker welbehagen op de haardplaat uitgestrekt, terwijl de leden rusten in de kussens van zijn rustbed, schijnt het zijne grootste zorge zich tegen de huiverlijke Decemberkoude te schutten, dat, bij de ontoereikende stookwijze dier tijden en de ongevoeligheid van een herstellende niet te verwonderen was. Hij is niet alleen, zijne zorgvuldige gastvrouw zit op 
eenigen afstand, en Elias le Lion staat tegenover hem bij den schoorsteen. Dat hij zich echter niet meer lange aan dit laisser aller der beterschap zou overgeven, wordt ons kennelijk uit de wijze, waarop hij na eenig zwijgen zich richt tot Vrouwe Berck:
‘Dokter Swalmius heeft mij zooeven verlaten en gezegd, dat hij, de aanwijzingen van den West-Frieschen Hippocrates volgende, te mijnen opzichte wonderwel geslaagd was in zijne cure, op zulke

{==503==} {>>pagina-aanduiding<<}
wijze dat hij mij niet slechts hersteld heeft verklaard van mijne ziekte, maar ook genezen van de kwaal, daaraan ik voormaals lijdende was... en ik voele mij zóó onuitsprekelijk wel, dat ik hem volkomen geloof geve...’
‘Men ziet het u aan, wellieve Heer!’ viel Mevrouw Berck in.
‘Dit nu zoo zijnde, kan ik ook wel hooren wat er al zoo is omgegaan... Ik moet zeer lang ziek zijn geweest; hoeveel tijd ben ik nu al te Dordrecht...?’
‘Pas drie weken,’ zei Mevrouw Berck.
‘Drie weken!’ zeide Gideon, de oogen even sluitende, alsof narekenen hem eenige moeite kostte... ‘en... Zijne Excellentie...?’
Zijne Excellentie heeft u alle opmerkzaamheid bewezen, die uw toestand veroorloofde,’ viel Elias wat snel in de rede. ‘Dat hij u niet in persoon heeft bezocht... was op verzoek van den Dokter.’
‘Sir Valentin is iederen dag naar u komen vernemen,’ voegde Mevrouw Berck er bij.
‘Zoo wordt het welhaast tijd, dat ik mij aangrijpe om Zijne Excellentie voor die goedheden en voor zijn geduld te danken... ik weet, Zijne Lordschap wacht ongaarne...’
‘De Graaf wil u niet weerzien, vóór gij geheel tot uwe krachten gekomen zijt,’ viel Elias in.
‘Dat zou te lang duren. Zijne Excellentie bereidde zich immers tot zijn vertrek...?’
‘Ja, maar met een trein en hofstoet als de zijne, met alle zaken die er te slissen en te beleiden vallen, eer Zijne Excellentie rustig kan scheiden, loopt nogal wat tijds heen.’
‘Dat is zoo!’ zeide Gideon berustend, ‘maar toch... Elias, gij misleidt mij immers niet? de Graaf zal immers niet weg zijn...? Ik lees eene aarzeling in uw voorkomen, die mij ontrust...’
‘Leyder Gideon, die komt voort uit andere oorzaak; ik heb u eene belijdenis te doen... ik heb mij tegen uwe vriendschap en mijne gelofte bezondigd.’
‘Dat's al vooruit vergeven, mijn beste Elias, zeg het spoedig uit.’
‘Men twijfelde aan uwe wederoprichting... de omstandigheden drongen... Ik was aangewezen om den Graaf naar Engeland te

{==504==} {>>pagina-aanduiding<<}
vergezellen... Men wist toen niet, dat de afreize zoolang zou vertraagd worden. De oude Heer van Meetkerke zou ook den overtocht mede doen, en verlangde het lot zijner kleindochter verzekerd te zien in 't afwezen van haar vader. De Kanselier zelf oordeelde, dat mijne aarzeling hier bijkans koelheid kon schijnen. Mijn hart zeide mij, dat ik Ludovica ging verliezen, zoo ik mijn woord hield aan u... Ik brak het, Gideon! ik ben... getrouwd!’
‘Gij deedt wijs en wel, mijn broeder! Mijn beste, innigste zegen tot uw hijlik... Wie zegende dat in?’
‘Dominus Becius, in de Augustijner Kerk... ons alle drie...’
‘Alle drie!’ hernam Gideon met een zachten glimlach, de hand aan het voorhoofd brengende, ‘neem wat geduld met mij.., ik wete niet meer wie...’
‘Mijne dochter Agnès! die nu mistress Edmond is... maar zij blijft in Holland,’ sprak Mevrouw Berck met moederlijke blijdschap.
‘Wie kan de derde zijn?’ vroeg Gideon.
‘Onze kleine Ivonnette! Viscount Milbrowe heeft zulk een hevigen hartstocht voor haar opgevat, dat hij alle zwarigheden heeft overwonnen, en dat hij zelfs den Kanselier heeft bewogen om toe te stemmen in dat gehaaste trouwen.’
‘Dat doet mij wèl, te hooren dat Ivonnette tot een hijlik is gekomen,’ hernam Gideon kalm en blijmoedig.
‘Milbrowe en ik volgen de fortuin van den Graaf... wij trekken met hem naar Engeland.’
‘Zal dat spoedig zijn?’ vroeg Gideon, wiens belangstelling zich van dat punt niet liet afleiden.
Elias, beter krijgsman dan diplomaat, zweeg verlegen en zag Mevrouw Berck aan, die nu inviel:
‘De Welwaarde Heer vraagt niet eens naar zijne cordate verpleegster uit Sluis...’
‘Katharina Rose. Gij hebt gelijk, mevrouw! ik ben een ondankbare; waarom zie ik haar niet meer...?’
‘De Graaf heeft haar aanbevolen aan Mylord Willoughby, en zij volgt diens banier in de rotte van sersjant Patt, voor wien ze bekend heeft reeds te Sluis genegenheid te hebben opgevat,’ zeide Elias, ‘en nu Gideon, laat mij u even de hand drukken, ik ben opontboden naar Vlissingen...’

{==505==} {>>pagina-aanduiding<<}

‘Naar Vlissingen!’ sprak Gideon bij zich zelven, toen Elias Leoninus en Mevrouw Berck hem verlaten hadden, onder voorwendsel dat te veel sprekens hem vermoeien zou, ‘zoo ras zij mij het uitgaan toelaten, moet ik ook naar Vlissingen... ik voele wel, nu God mij de gunst geeft van mij tot het leven terug te roepen... dat ik opnieuws en beter moet aanvangen, ook jegens... anderen; ik mag die vrouwe zóó niet opgeven... ééne poging wil ik nog doen; ik durfde niet vragen..., zij zouden mij toch niet antwoorden, maar, het zou te laat kunnen zijn. Heer Reingoud... zal niet wachten tot de uiterste ure... en zij... zou zij niets hebben geweten van mijne ziekte? Zou zij nooit beproefd hebben om...’ hij zuchtte; een zweem van zwaarmoedigheid betrok zijn gelaat; hij sloot de oogen en drukte wat pijnlijk de lippen opeen. Het leven bracht hem weer levenskwelling. Hij werd gestoord door een huisknecht, die hem vragen kwam of hij iemand wilde ontvangen die kwam vanwege den Graaf van Leycester. ‘Dat spreekt vanzelf,’ wat verwonderd dat men twijfelen kon. Aan den bescheiden Sir Valentin denkende, stond hij niet op en zag slechts even om. De uiterste verrassing, die hem toen trof, boeide hem aan de plek; de komende was eene vrouw; eer hij haar tegen kon gaan, lag Jacoba aan zijne voeten. Zij wilde iets zeggen, maar zij kon niet, en hij stond het haar niet toe; hij hielp haar op, sloeg den arm om haar heen en zag haar in de oogen met teedere onrust. ‘Ik worde bemind!’ riep hij juichend, en sloot haar met innigheid aan het harte.
Alles was begrepen; alles was vergeven. Hunne harten hadden elkander verstaan. Jacoba verborg stil schreiend haar gelaat aan Gideon's borst, terwijl zij fluisterde: ‘Ik heb veel schuld, Gideon, maar hier is toch de uwe, dat gij hebt kunnen twijfelen...’
‘Ik durfde niet hopen, dat mij zulk aardsch geluk was toegelegd,’ sprak hij, haar de blonde lokken kussende, ‘en daardoor is het zóóver gekomen, dat mijne Jacoba gemeend heeft Leycester's naam te moeten gebruiken om tot mij te naderen.’
‘Gideon!’ antwoordde zij, het oog naar hem opheffende met onuitsprekelijke teederheid, ‘dat was geen voorwendsel; zonder den Graaf waren wij nooit weer hereenigd...; hij heeft mij tot zich geroepen; hij heeft mij moed gegeven; hij heeft mij alles gezegd. Gij... gij hebt geleden door mij... maar ik was tegen

{==506==} {>>pagina-aanduiding<<}
u opgezet...; het was mij ingegeven; ik moest u tot toorn verwekken; ik moest u in de meening brengen dat ik u haatte en schuwde... Och... Gideon, en... ik heb dat gedaan... is het wel ooit te vergeven...?’
‘Nimmer! tenzij ik mij wreke,’ hernam hij glimlachend, in verstrooiing met hare fijne vingeren spelende; hij liet haar praten; hij luisterde nauwelijks; slechts zat hij haar aan te staren, als in bedwelming over zijn geluk.
‘Mijn grootvader is de oorzaak van alles,’ ging zij voort, ‘eens, in eene ure van diepe mismoedigheid... ik heb nooit den moed gevonden u dàt te belijden... heb ik kwaden raad aangenomen van Heer Reingoud, Gideon! geef mij daar ruste voor, en zeg me dat ge die foute begrijpt en verschoont...’
‘Ik zal u alles zeggen wat gij wilt, liefste! maar niets, niets meer van Heer Reingoud; hij had ons bijna gescheiden...’
‘Hij zeide dat het was om te vereenen... en nu, daar vergeet ik zijn schrijven aan u... dat... alles zou goedmaken, alles verklaren, naar zijn zeggen,’ en zij nam een briefje uit haar taschje...
‘Mits het zijn laatste woord zij, zoo leze ik!’ hernam Gideon het inziende; een donkere gloed verspreidde zich over zijn gelaat; hij verbeet zich de lippen terwijl hij las... hij kreukelde het papier ineen en wierp het in 't vuur.
‘Verwekt het u tot bitterheid, wellieve Heer?’ vroeg zij met onrust, ‘wat is het?’
‘'t Is niets, melieve! wees gansch gerust; hij meldt mijn zijn vertrek; hij zal nu reeds te Ostende zijn... maar gij wist dat dan niet... gij waart immers bij hem?’
‘Niet meer. Sinds Zijne Excellentie te Vlissingen is gekomen, werd ik gehuisvest op 't kasteel bij Mylady Russell... Gehuisvest, ik mocht zeggen gevangen, want zij wilden niet dat ik naar Dordrecht zou reizen, waar gij ziek laagt, en eerst heden, nadat de Graaf gisteren zoo goede berichten van u had gekregen, stond men mij het heengaan toe... maar ik moest berusten; de medicijnmeesters hadden gezegd, dat iedere sterke aandoening u doodelijk zou zijn, eer ge bij krachten waart...’
‘Nu, voorwaar! mag ik wel roemen van beterschap, waar ik zulke blijdschap heb doorgestaan; nu voele ik mij ook de kracht om tot den Graaf te gaan; hij zal nu niet scheiden, wat hij zelf

{==507==} {>>pagina-aanduiding<<}
heeft hereenigd en... gij zult mij immers volgen naar Engeland...?’
‘Werwaarts gij wilt! Maar toch... ei ziedaar! den Heer Marnix met den Kanselier... mijne geleiders tot Dordrecht...’ En wat schuchter scheen Jacoba willens ter zijde te wijken; maar Gideon nam haar arm in den zijnen, en trad dus de beide achtbare mannen tegen. ‘Mijn voogd en den Heer Marnix scheiden geene echtelieden,’ sprak hij opgeruimd.
‘Maar komen wel een herstellende verhinderen onvoorzichtigheden te doen,’ zei de Kanselier. ‘Wat hoor ik u zeggen, Gideon, gij wilt naar Vlissingen en voorts naar Engeland...?’
‘Ik ben verbonden aan Zijne Excellentie voor het leven...’
‘Tenzij deze u ontslaat...’
‘Dan nog, zou ik wellicht verplicht zijn aan te houden,’ sprak Gideon met een diepen zucht.
‘Voorzie u dan schielijk van een snelzeilend vaartuig, want de Graaf is al in zee gestoken, en er zijn geene orders gelaten voor uw overtocht. In vollen ernst, Gideon, gij kunt die reize niet doen in den aanvang uwer beterschap, in 't midden van den winter; de doctoren zijn geraadpleegd, en de Graaf heeft te veel leed gehad van uwe ziekte, om u opnieuw te wagen... Gideon, ik begrijp wel dat deze scheiding u treft... maar om alle redenen is het zóó het beste. Lees wat Zijne Excellentie u schrijft, en gij zult, meene ik, vollen vrede hebben met zijn besluit.’
In diepe ontroering had Gideon Jacoba's arm losgelaten, en liet zich neervallen op zijn divan in zichtbare verslagenheid. ‘Ik kan dàt nu niet lezen,’ sprak hij, na den aanvang doorloopen te hebben, ‘maar hij heeft gelijk; dit is Gods wille; ik beruste; mijn werk bij hem is ijdel geweest, of, het is nu wel afgedaan.’
‘Als gij den Graaf hadt hooren spreken zooals ik,’ fluisterde Jacoba, die zich naast hem had neergezet, en hare hand op zijn schouder legde, als wilde zij hem aan haar bijzijn doen gedenken, ‘zoudt gij aan dat laatste niet twijfelen.’
‘Pas op, Gideon! zeide Marnix lachende, ‘uwe vrouw gaat naijverig worden van uwe vriendschap voor Leycester.’
‘Zij zou nu ongelijk hebben, want ik voele mij verlicht van een zwaar kruis, bij de zekerheid dat mijn dienst niet meer wordt geeischt... maar toch ik heb haar onrecht gedaan... ik had geene vrijheid heel mijn leven te wijden aan anderen... zij ook heeft daarop hare aansprake...’

{==508==} {>>pagina-aanduiding<<}

‘Middel dat verschil met u beiden,’ zei de Kanselier glimlachende, ‘doch al zoudt gij mij verwenschen om den lastigen aandrang, dien ik gebruike... Ik moet uwe beslissing kennen op een aanbod van den Graaf. Elias, die morgen in de vroegte afreist met eenige andere officieren, moet mijn schrijven overbrengen.’
‘Welk aanbod?’ vroeg Gideon, den brief verstrooid inziende.
‘De Graaf wil u een Hoogleeraarsambt geven aan de Oxfordsche Universiteit. Gij zoudt niet meer aan zijn persoon verbonden wezen, en gij zoudt de lente kunnen afwachten, om den overtocht te doen...’
Gideon zweeg, bracht de hand aan 't voorhoofd en bleef nadenken. Jacoba sloeg hem gade in onrustige spanning... maar zij uitte geen woord.
‘De Graaf zou u langer tijd van beraad gunnen... maar Doctor Saravia, die alles heeft moeten verlaten, is nu ook bij hem... en 't zou kunnen zijn...’
‘Saravia bij Zijne Excellentie...! waar is Donellus?’ vroeg Gideon levendig.
‘Uitgeweken naar Zwitserland... maar denk toch over uwe zaken, mijn zoon...’
‘Nu dan, de Graaf geve Doctor Saravia wat mij is geboden! Hier staat het afslaan mij vrij... en... Leycester moge het mij vergeven... maar ik kan niet aannemen. Ik ben gehecht aan mijn vaderland; ik blijve mijne roeping voelen voor het dienaarswerk, en ik zie duistere tijden komen voor de Gemeente Christi alhier... Zij kan alle hare arbeiders noodig hebben.’
‘Ik versta u,’ zei de Kanselier, ‘gij rekent op uwe oude standplaats... die zal nu niet meer ontoegankelijk voor u zijn. De Graaf en ik hebben, tot Utrecht wezende, geene moeite gespaard om uw aangevochten naam in eere te herstellen... Helmichius wenscht u bij zich; vele goedgezinden gedenken u daar in liefde en ik wil...’
‘Uit gunst neen, Achtbare Heer!’ riep Gideon snel, ‘geef u daartoe geene moeite. Tot Utrecht past een felle strijder, geen vreedzame herder... en al zou men mij verdenken van slappen ijver, na al het geledene voele ik mij gansch niet gezind om die nieuwe krachten, die God de Heere mij schenkt, te besteden aan zoodanigen strijd, als mij dáár zou wachten. Te rade gaande met mijne consciëntie en met mijn harte,’ voegde hij er bij met een

{==509==} {>>pagina-aanduiding<<}
teederen blik op Jacoba, ‘zie ik in mijn vernieuwd leven nieuwe plichten; ik ben nog jong; zoo de Heere wil, ligt daar een ruim verschiet van tijd en werk voor mij... ik vinde nu vrijheid eene wijle aan mij zelve, aan het mijne te denken... ik wil zonder knellende banden de ruste en luste des levens genieten,’ eindigde hij, den arm om Jacoba heenslaande. ‘Kwelt mij dus niet meer over mijne toekomst, Erntfeste Heeren! het heden is mij nu goed, laat mij bij den dag leven...’
‘Zoo durve ik nauw aankomen met een voorstel, dat mij op de lippen lag,’ zeide Marnix in eenige verlegenheid.
‘Spreek het uit, waardige vriend!’ hervatte Gideon, die wellicht zijne gedachte raadde, ‘een stil vreedzaam lot zou ik niet versmaden.’
‘Dat meene ik te kunnen bieden. De gemeente van West-Souburg is zonder herder... en ik kan er geen predikant houden vanwege het schraal tractement; de pastorie is in verval; de Kerk eischt degelijke herstelling... dan... ik weet dat zijn particulariteiten, daarop gij niet hebt te zien... maar gij vindt er eene goede, volgzame kudde, een luttel verachterd, een luttel verarmd naar ziele en lichaam... doch, u wacht dààr geene worsteling met collega's en zeker één trouw vriend.’
‘'t Is geen schitterend deel Jacoba mijne!’ sprak Gideon, zijne jonge vrouw aanziende met eene mengeling van aarzeling en teederheid, ‘maar het zou voor mij zijn ruste in werkzaamheid... Zoudt gij er nu gelukkig kunnen wezen?’
‘Mijn Gideon!’ riep zij, haar blozen en hare tranen aan zijne borst verbergende.
Van alle gunstige aanbiedingen die hem waren gedaan, koos Doctor Gideon Florensz het nederigste lot; daarbij uitgaande van zijn beginsel om niet aan te zien de grootschheid des levens en de begeerlijkheid der oogen; daarbij vasthoudende aan zijne meening, ‘dat de kracht eener Evangeliebediening niet ligt in de ruimte, die zij omvangt, maar in de diepte, waarvan zij uitgaat.’

Wij zouden even hartelijk wenschen als de Staten van Holland zelf, met Leycester afgedaan te hebben, nu hij naar Engeland is teruggegaan. Dan, wij hebben ons voorgesteld den Graaf na te

{==510==} {>>pagina-aanduiding<<}
oogen tot zijn einde, en zij konden zich ook maar niet zóó van hem ontslagen achten, omdat hij niet meer bij hen was.
Vooreerst had de Gouverneur-Generaal nog zijn bestuur niet nedergelegd, en tot zoolang moesten alle publieke zaken der Vereenigde Provinciën gaan op zijn naam, voor den vorm, hoewel men inderdaad wel niet veel op zijn wil of op dien van den Staatsraad zal hebben gelet.
De vormelijke afstand geschiedde eerst in Engeland, en werd nog in December door de Koningin toegezonden aan Sir John Herbert. Hij schijnt geteekend op den 17den December, hetgeen onvereenigbaar is met Leycester's vermoedelijk latere afreize. Was het de wil van Elisabeth?... Men zegt, dat hare brieven eerst den 22sten Januari tot Sir John Herbert kwamen, die toen juist op zijne terugreize stond, gezamenlijk met de Hollandsche Gedeputeerden, en die de akte òf niet aanbood, òf na vertoon met overleg van den Staatsraad weer naar Engeland met zich nam. Was het, omdat men wenschte in onderhandelingen te treden, die de akte onnoodig maakten? Het behoort niet tot onze taak dit uit te wijzen; maar 't is zeker, dat de ambassadeur eerst in Maart, na zijne terugkomst uit Engeland, de akte terugkreeg van de Koningin ter overlevering; en nog aarzelde hij tot 1 April om dit bevel te volbrengen, en eerst den 5den besluit Holland den Raad van State in 't gezag te bevestigen en het ontslag van Leycester alom bekend te maken.
Dit verwonderlijk lang vertragen van eene zaak, door eene omachtige partij zoo gewenscht, wordt gezegd om bestwille geschied te zijn. En het is mogelijk, dat dit waarheid zij, dat men de verwarringen en beroerten, die er reeds heerschten, niet heeft durven vermeerderen door eene al te plotselinge afscheuring, waar men zich door zoovele verwarde draden aaneen zag gehecht.
In elk geval... men sleepte en aarzelde met dien afstand over te leveren en publiek te maken tot op den 12den April des jaars 1588, den dag waarop bij openlijke afkondiging door de Generale Staten op de regeering werd voorzien, en het krijgsvolk ontslagen van den eed aan den Graaf van Leycester als Gouverneur-Generaal.
Velen hadden intusschen niet zoolang gewacht, te handelen alsof zij daarvan ontbonden waren; - en de groote ergernis, die de trouw van Sonoy aan zijn eed heeft opgewekt, bewijst wel

{==511==} {>>pagina-aanduiding<<}
dat de ontrouw in dezen tot regel was geworden. Toch was er eene groote en vurig ijverende partij voor Leycester achtergebleven, die niet maar terstond met zijne aftreding was gedempt of ontmoedigd. Door hare antecedenten, zoowel als door hare wenschen en bedoelingen te scherp afgescheiden van die der triomfeerende Statenpartij, kon zij niet rusten in hare nederlaag, en bleef nog altijd begeerig uitzien naar Engeland, naar Leycester zelf, die verdacht werd deze begeerte te sterken; maar het spreekt vanzelf, dat iedere poging om zijne achtergebleven vrienden te steunen, te bemoedigen en te beschermen, verdenking wekte, waar reeds zóóveel wantrouwen heerschte. En zijnerzijds hàd de Graaf het beloofd, ‘hij zou de kudde niet verlaten, maar slechts de ondankbaren.’ Hij diende haar dus wel van tijd tot tijd bewijs te geven van zijne zorge en trouwe, en hij kwam voor haar op, waar het hem slechts eenigszins doenlijk was. De ondankbaren intusschen gaven den Graaf na, dat hij de zaken in grooter verwarring achterliet, dan hij ze gevonden had; maar men weet ook hoe hij ze gevonden had, en dat hij tegenwerking had ontmoet, in plaats van bijstand om ze te verbeteren. - De aantijging zelve zou nog moeten bewezen worden, en misschien zullen de Staatsgezinden zelf haar terugnemen, als zij bedenken, dat men hem inriep om een chaos te ordenen, en dat onder zijn bestuur hunne oppositie zich vormde tot een degelijke gestalte, tot een krachtig lichaam, niet zonder gebreken; maar toch geschikt voor de functiën, waartoe het geroepen werd. De Aristocratische Republiek was daargesteld, onder de worsteling met den Algemeenen Landvoogd!
En al is 't, dat de laatste die uitkomst niet heeft bedoeld, noch willen bevorderen, toch dankt zij haar bestaan aan dit tijdperk van overgang. In deze troebele wateren werd die schoone parel opgevischt, die voor velen nog zoo groote aantrekkelijkheid heeft. Barneveld omzette haar zooals hij goedvond, en vatte ze toen in de stevige hand... totdat Maurits... maar dat alles behoort niet tot ons tijdsbestek.
De kostelijke vrucht zijner overwinning genoot de Advocaat van Holland niet onvermengd vóór den dood van den Graaf van Leycester; want zij hadden zich bedrogen, die geloofden dat de slechte uitkomst van zijn Nederlandsch Gouvernement dezen ook in Engeland zou bederven en tot een verslagen man maken, zooals hij het in Nederland geworden was. Zijne vijanden wenschten

{==512==} {>>pagina-aanduiding<<}
het, dat spreekt vanzelve, en er zijn Engelsche historieschrijvers geweest, door Burleigh aangezet, die van zijne terugkomst eene voorstelling geven, alsof zoo iets hem dreigde. Wagenaar spreekt in dien geest, zeggende: ‘dat hij voor 't Parlement werd geroepen om zich te verantwoorden wegens zijn wangedrag in de Nederlanden, doch gedekt werd door de gunst der Koningin, wie hij onder tranen zou gebeden hebben hem voor schande te behoeden!’
Uit alles blijkt, dat dit geene waarheid heeft kunnen zijn. Hij nam zitting in 't Parlement, zooals ieder ander Pair. In onzen tijd zou men hem wellicht geïnterpelleerd hebben; doch zoo iets vond geene plaats onder Elisabeth. Wel was er iets anders tegen Leycester uitgedacht. Mylord Buckhorst, de vroegere ambassadeur in Holland, die kennelijk voor de Staten-partij was gewonnen, had eenige beschuldigingen tegen hem ingebracht bij den geheimen Staatsraad. Toen Leycester er verscheen, geroepen om zich te verantwoorden, nam hij zijne gewone plaats aan de raadstafel, en toen de Secretaris aanving de beschuldiging te lezen, stond de Graaf op, viel hem in de rede, en zeide eenvoudig: ‘dat hij niets gedaan had, dan uit last der Koningin, wier geheime instructies zijne openlijke daden hadden gebonden,’ hetgeen door Elisabeth niet werd tegengesproken. Het is zeer mogelijk, dat Leycester aan de voeten van Elisabeth (dat was immers juist de plaats, van waar af hij zijne heerschappij voerde) tranen heeft gestort over de slechte uitkomsten van zijn bestuur, en dat zij hem op dat punt iets te vergeven had; maar 't is nog de vraag of betere uitkomsten hem niet bij de Staatspartij als nog grover wangedrag zou zijn aangerekend. - Genoeg, de man, die de stoutheid had gehad den Graaf te betichten, werd door Elisabeth op despotische wijze gestraft. Hij werd streng berispt over zijne handelwijze en kreeg huisarrest: a censure was pass'd upon his negotiation, and his Lordship (Buckhurst) confined to his house for several months.’ - Leycesters vijanden stellen, dat diens hovelingskunsten ook deze uitkomst bewerkten bij de Koningin; maar hier komt de vraag bij mij op, of Elisabeth niet even groot belang had bij het dempen van deze zaak en het stilzwijgen van Buckhorst, als de Graaf zelf? - Het is 
zóó, onmiddellijk na Leycester's overlijden, werd de laatste ontslagen, en met gunsten overladen... maar de Koningin had de gewoonte hen, die ze vernederd had en die in allen ootmoed onder hare strengheid gebogen hadden, luisterrijk op te richten,

{==513==} {>>pagina-aanduiding<<}
en nu zij ‘sweet Robin’ niet meer behoefde te ontzien, kon ze evenzeer door goedheid als door strafheid het zwijgen opleggen over eene onaangename zaak.
Wat er ook van zij, uit alles ziet men dat Leycester niets had te vreezen, en dat de Koningin voortdurend zijn invloed onderging. Niet vreemd, eene gewoonte van bijna dertig jaren hechtte haar aan den Graaf! Eene gewoonte van vriendschap en teederheid, sterker dan de hartstocht, dien zij eenmaal voor hem had gevoed; want den laatste bracht zij op Essex over, maar de eerste bond haar aan zijn juk tot het einde.
Leycester's wederkomst in Engeland stelde hem in staat Elisabeth de oogen te openen voor de onoprechtheid der Spaansche vredesvoorstellen, en het onzekere, ja verderfelijke van die onderhandelingen, die dan ook voor goed werden afgebroken. Nu besloten zich krachtiglijk aan te gorden tot den oorlog, maakte zij Leycester Generalissimus over haar leger, en had hem reeds benoemd tot Lord-Luitenant van het Koninkrijk, toen de vernieling der Armada een zoodanig militair Dictatorschap onnoodig maakte. Als men nu indenkt, welke positie de Graaf in Engeland bleef houden, zal men zich niet verwonderen dat de Staatsche partij hare zegepraal over hem niet in volle ruste genoot; maar Leycester maakte geen gebruik van zijne macht, om zich te wreken over de krenkingen in Holland ondervonden. De Staten moesten wel van tijd tot tijd hevige klachten en bittere verwijten hooren van de zijde der Koningin, over alles wat er was voorgevallen; maar de Engelsche onderstand werd niet ingetrokken; de schikkingen, die de Staten maakten in hun bestier, werden niet tegengewerkt. Het afbreken van den Spaanschen vredehandel was voor Holland van 't hoogste belang; en zelfs de Nederlandsche Gedeputeerden, wier commissie toch niet van een inhoud was om hem te vleien, kregen toegang tot Elisabeth door Leycesters bemiddeling, en hij heeft nimmer de hand afgetrokken van de Hollandsche zaken. ‘Hij was de eenigste,’ wordt van Hollandsche zijde getuigd, ‘die ze steunde en aandrong bij de Koningin.’
Het verzwakt, dunkt mij, de meening over zijne onbekwaamheid als Luitenant-Generaal in Nederland, dat Willoughby, die hem in dien rang opvolgde, zonder al de bezwaren van zijne positie te deelen, evenwel dezelfde klachten heeft geslaakt, met dezelfde

{==514==} {>>pagina-aanduiding<<}
tegenwerking heeft moeten kampen, en even weinig heeft kunnen uitrichten.
Wij hebben niets meer te zeggen over het openbaar leven van den Graaf van Leycester. Zijn huiselijk geluk vergoedde hem naar alle waarschijnlijkheid niet het geledene; zijne hartstochtelijke liefde voor zijne gemalin werd niet eens met volkomene getrouwheid beantwoord... de ongelukkige Lord moet het voorgevoeld hebben, zoo dikwijls in Holland zijn onrustig verlangen naar haar uitging. Zeer kort na zijn dood huwde zij onder veel opspraak een gering edelman, haar even ongelijk aan jaren als aan stand, Christoffel Blount, een der gentlemen van Leycesters huis - zijn stalmeester!
De Graaf van Leycester overleefde niet lang zijne terugkomst in Engeland. Op eene reize door Oxfordshire naar zijn kasteel Kenilworth, werd hij aangetast door eene kwaadaardige koorts, onder wier aanvallen hij bezweek, eer hij het doel van zijn tocht kon bereiken. Inderhaast naar Cornbury-Park gevoerd, stierf hij er op den 4den September 1588. Het plotselinge van dit sterven, de bittere vijandschap, die zich rondom Leycester bewoog, en het latere gedrag zijner gemalin, deden op vergif denken... Maar, - na alles wat wij den Graaf hebben zien lijden, na alle kwellingen en alle krenkingen, die een man van dat karakter en van die indrukkelijkheid had doorgestaan in een kort tijdsverloop; na de bittere teleurstelling die hem trof, juist dáár, waar hij zoozeer kwetsbaar was: in het harte, - was er waarlijk geen ander vergif noodig, en de plotselinge koorts, die als oorzaak van zijn dood werd erkend, was zeker al zeer lang in zijn ondermijnd gestel voorbereid. Was ook zijne ziele genoegzaam voorbereid voor die snelle oproeping tot de eeuwigheid? Wij zien Gideon Florensz niet bij hem om het hem af te vragen. Wij achten twijfel onchristelijk. Er was te veel in en om hem gebeurd, zijn schitterend leven had te veel geheime smarten, dan dat hij niet doorgaand behoefte zal hebben gevoeld aan het hoogere. Al was hij dan van de Christenen, die veelmalen zondigden tegen de goede belijdenis, hij had die goede belijdenis toch gedaan met hart en mond, hij was een Christen; hij wist naar welken steun hij te grijpen had in de uiterste ure; het kruis van Christus stond daar toch voor hem opgericht, en de ontfermende genade Gods is immers ruim en rijk genoeg om te redden allen, die zich aan haar hebben toevertrouwd.

{==515==} {>>pagina-aanduiding<<}

Ondanks alle waardigheden die hij had bekleed, stierf Leycester arm. De Koningin had hem verplicht zijne Baronie van Denbigh te verpanden, ter tegemoetkoming van hare kosten voor zijn laatsten krijgstocht in Nederland; en de rouw die zij over hem bedreef, belette haar niet onmiddellijk na zijn dood eenige zijner goederen in beslag te nemen, ter voldoening van zekere vorderingen harer schatkist. Ondanks al de geldelijke bezwaren, die hem in de laatste jaren hadden gedrukt, had Leycester nog spaarpenningen weggelegd om een hospitaal te stichten. Aan Roger Douglas, ofschoon bastaard verklaard, liet hij al zijne bezittingen na; Sir Henry Sidney, zijn neef, was de rechtmatige erfgenaam zijner titels, in zoover ze erfelijk waren.
Op den 20sten October werd hij te Warwick ‘heerlijk begraven,’ dat wil zeggen, met al de droeve staatsie en ledige treurceremoniën, die zijn hooge rang en waardigheid van de nablijvenden schenen te vorderen. Een kostbaar monument werd opgericht te zijner gedachtenis, in de kapel waar zijn lijk rustte. De wijdsche optelling zijner titels en ambten ontbreekt daarop niet, maar vangt aan naar de gewoonte van het tijdperk met het:
deo viventium s.


spe certa resurgendi in christo,
waarvan niemand meer hartelijk kan wenschen dat het waar moge zijn, dan juist wij, die de diepe ellende van zijne blinkende grootheid hebben gepeild.

De indruk van Leycesters dood in Nederland was zóó verdeeld, als de opiniën omtrent zijn persoon verschillend waren en zijn gebleven. De Staatspartij haalde nu eerst rustig adem en een moeielijk tijdperk ving aan voor hen, die zich zijne ijverige vrienden hadden getoond of in zijne gunsten hadden gedeeld.
Het proces tegen Burgemeester Prouninck en Kapitein Cleerhaghe ingesteld, werd met strengheid doorgezet, en had wel kunnen eindigen als de Leidsche rechtzaak, zonder de tusschenkomst der Koningin van Engeland. Menin werd in verdenking gebracht en uit zijne ambten gedrongen, doch uit vreeze dat hij zijne welversneden pen tegen de Staten zou gebruiken, werd hij aangesteld als historieschrijver van Holland op eene goede wedde (niet zoo

{==516==} {>>pagina-aanduiding<<}
eer, zegt de groot, om het nut dat men van hem wachtte, als wel om aan zijn ontslag eene voegelijke gedaante te geven!)
De overste Schenk, hoewel men hem geene persoonlijke grieve aandeed, ondervond tegenwerking bij zijne krijgsplannen, die hij niet had verdiend; zoo ging het menig ander, wier namen en otgevallen hier niet allen kunnen herdacht worden, doch die allen in meerder of minder mate den wederschok voelden van het groote sterfgeval in Engeland, dat hen zonder beschermer liet.
Eene uitzondering hebben wij aan te wijzen, maar zij gold ook den man, die zelf als eene uitzondering was op den algemeenen regel der menschen. Zij gold den Kanselier van Gelderland. Niemand wellicht had zich moediger vooruitgezet in den dienst van den Gouverneur-Generaal, zelfs tegen de Staten van Holland dan juist hij. Niemand was meer bedrijvig geweest in alle verdeeldheden, niemand had meer ernstig het onrecht aangewezen waar onrecht was, en tot bemiddeling gewerkt, waar men verschil zocht. Niemand had zich meer moeite gegeven om het bestuur van den Gouverneur-Generaal kracht en klem bij te zetten, en niemand ook was den Graaf van Leycester dus getrouw op zijde gebleven tot op het laatste oogenblik, dan Leoninus. De Staten van Holland wisten het zóó goed, dat ze hem, na Leycester's afstand, de verbroken zegels, die hij tot dusverre gevoerd had, toelegden ter gedachtenis; en toch, zijne diensten bleven erkend en ruim beloond, zijn persoon geëerbiedigd en gebruikt, zooveel, ja meer zelfs dan zijne krachtige grijsheid toeliet. Nog in September 1596, in zijn 77ste jaar, zien wij hem zich toerusten tot eene belangrijke zending naar Engeland, schoon hij om ziekte en zwakheid in Zeeland moest terugblijven. Wij zien hem samenwerken met Oldenbarneveld, met dezelfde gelijkmoedigheid, dezelfde trouw, denzelfden ijver, maar ook met dezelfde oprechtheid, die hij Leycester had betoond. En niet vreemd, hij onder allen diende niet zich zelven, niet personen, maar het vaderland. En toen eenmaal de Graaf van Leycester het bestuur had neergelegd, moest er orde wezen, zou het vaderland niet in ‘ruïne zinken’ oordeelde hij, en Barneveld was een man van orde, dit wist hij, en de jonge Graaf Maurits moest worden bijgestaan tot de hachelijke taak, die hem sinds April 1588 in de ongeoefende handen werd gelegd, en tot dat alles het zijne te doen, achtte hij zijn naasten

{==517==} {>>pagina-aanduiding<<}
plicht; niet omzien dan tot leering, niet vooruitgaan dan tot hulpe, was de leuze zijner staatkunde, en zij bracht hare vruchten. Het spruitje dat hij mede had geplant, zag hij opwassen tot een teer maar welig boompje, dat belofte gaf van krachtigen gezonden bloei.
Hij stierf op den 6den December des jaars 1598, op één zelfden dag met Marnix van St. Aldegonde. Hij werd in de Groote Kerk te Arnhem begraven; maar, aangezien hij geene belijdenis had gedaan van de Gereformeerde religie, weigerden de Arnhemsche predikanten eene kerkelijke lijkrede over hem uit te spreken. Bekrompen! zooals men het nu zoude zien, maar op hun standpunt waren ze in hun recht, en wij achten het eerlijk. Wat hij ook geweest moge zijn, hij was niet Gereformeerd, en had hij zelf kunnen beslissen, wij gelooven niet dat hij aanspraak zou gemaakt hebben op eene kerkelijke lofrede. De twee laatste jaren van zijn leven bracht hij door in eenige ruste, meest aan belangrijke letteroefeningen gewijd. Hij bereidde zich onder meer om uit de schatten zijner herinneringen en aanteekeningen eene historische schets van zijn tijdperk daar te stellen, die als zij niet waren verloren gegaan, naar luid zijner eigene getuigenis, ‘zouden gediend hebben tot beter verstand van vele dingen, die men dan anders zou zien, dan men ze nu zag...’
Dit geeft ons te onderstellen, dat hij niet heeft ingestemd met de voorstellingen en beschouwingen van het gros zijner tijdgenooten over het tijdperk, noch met die der toenmaals zegevierende partij. Zou hij eenigen vrede hebben gehad met de onze? Wij althans hebben ons best gedaan om te werken in zijn geest, waar het de ‘publieke zaken’ gold. Waar het de vraag moest zijn van meer innerlijke, die, waarvan Gideon Florensz getuigde dat ze de meerdere waren, heb ik gegeven wat het mijne was... maar ook niet het mijne; want, zoo daar eenige deugd, eenige kracht, eenige liefelijkheid was, die ik heb kunnen bedenken en ternederstellen in dit boek, zoo is zij mij toegekomen van Hem aan Wien dat allereerst weder zij toegebracht, van den Heer der hulpe, met Wien te danken ik eindig.

Sein arbeit heilige die meine, 
So ist sie reine. 


einde.



{==518==} {>>pagina-aanduiding<<}

Narede.

Daar is zooveel gezegd in dit boek, dat het onnoodig zal zijn veel te spreken over het boek in de narede. Wat ik bedoeld heb met eene zoo uitvoerige behandeling van dat tijdperk, is uitgedrukt in de narede van Leycester in Nederland. 't Is nu aan Gideon Florensz om voor of tegen zich zelven te spreken bij het publiek. Ik zou misschien, ter wille van sommige historiekenners, rekenschap moeten geven van het verschikken van een of ander feit naar de eischen mijner fictie (zooals b.v. de gevangenneming van Cosmo, dien ik tot na den 9den op vrije voeten laat en den aanslag van van Zuylen tegen Naarden, die eerst in December bekend werd); maar ik twijfel of zij, aan wie ik hier denk, mij daarover hard zullen vallen, daar zij weten, hoe ik mij overigens heb beijverd, om streng getrouw te zijn, waar het hoofdpunten gold, of zulke bijzonderheden die preciesheid van dagteekening eischten. Ter wille van anderen, van een grooter publiek, zou ik wellicht noodig hebben, de bronnen op te geven waaruit ik dit alles had geput, vooral daar waar mijne voorstelling van die der meest gebruikte historieschrijvers afwijkt, en ik dacht er werkelijk aan, hierin een geacht voorbeeld na te volgen; dan... Ik verschrikte van de lange lijst boeken en geschriften, waarmede ik dan nog dit zeer uitvoerig boek zou moeten bezwaren, en ik beken dat ik - nu eenmaal aan het einde mijner taak - een tegenzin had van die optelling, die mij alle vroegere vermoeienissen voor den geest zou brengen. Liever dan dit, verzoek ik mijne lezers te gelooven, dat ik al het mogelijke gedaan heb, om de waarheid te onderzoeken en in den geest van het tijdperk in te dringen, en allerliefst wijde ik hier een hartelijk woord van dank aan allen, die de goedheid hebben gehad mij met hunne voorlichting te dienen, met hun arbeid, of met hunne boeken mij bij te staan.
Der Koninklijke Bibliotheek, die hare rijke bronnen zoo welwillend tot mijn dienst stelde, en 't Archief dat mij verleende inzage van 't geen ik noodig had, behoort een ruim deel van dien dank.
Ik zou nu afscheid kunnen nemen van 't publiek, maar ik heb de

{==519==} {>>pagina-aanduiding<<}
twee laatste romans over het Leycestersche tijdperk opgedragen aan de stad Alkmaar, en men zou mij de reden kunnen vragen van die opdracht. Is 't wel noodig daarover breed uit te wijden, na 't geen er gezegd is op pag. 459? Het uitvoerigste werk van mijn leven, op te dragen aan mijne geboortestad, nadat ik daaruit ben weggetogen, kan wel geene daad zijn die iemands bevreemding wekt - maar er is meer - ten dage dat die opdracht werd geboden en aangenomen door den Raad der stad, was er bij mij behoefte om mijne dankbaarheid uit te drukken, voor eene ongewone en mij zeer welkome hulde, die deze mij openlijk had willen toebrengen, en ik kende daartoe maar ééne eigenaardige wijze, die namelijk van mijn werk op te dragen aan hen, die de goedheid hadden, de schrijfster om haar werks wille te onderscheiden.
En schoon de leden der toenmalige regeering, door wisseling van tijden en omstandigheden, niet meer dezelfde zijn, ik achte mijne verplichtingen, aan het lichaam verbindend. De Raad der stad Alkmaar vertegenwoordigt voor mij nog altijd mijne dierbare geboortestad, en hen, die mij daar goed waren en wel willen; en ik... vasthoudende aan den ouden band, voele mij nog altijd burgeres van Alkmaar.
En ziehier nu alles, wat ik mijnerzijds noodig achtte mijne lezers mede te deelen... Wie onder hen mij tot zoover gevolgd zijn bij een werk welks omvang mij zelve ontzet, worden hoffelijk gedankt voor hunne volharding; de overigen worden getroost met de verzekering, dat zij in zeer lang niets meer van mij zullen lezen.

1855.
A.L.G. Bosboom-Toussaint.
    
{==520==} {>>pagina-aanduiding<<}




1 Hier volgt eene uitvoerige optelling van de redenen, waarop dat gevoelen gegrond is, die werkelijk zeer grondig zijn, die bewijs geven zoowel van het goed overzicht dat Leycester had op de zaken, als van den jammerlijken toestand des lands, en van de groote verwarring ontstaan uit het verschil van beheer in de bijzondere gewesten.

1) Zie de Leycestersche vrouwen, deel II.

1) Het voortzetten van den oorlog. De remonstrantie is zeer merkwaardig maar te uitvoerig om hier te worden weergegeven.

1) Uitgegeven bij Jan Canin, tot Dordrecht in de Wijnstraat.

1) Men zie over haar de Leycestersche vrouwen.

1) Indien van den roman gevergd kon worden l'art de vérifier les dates, zouden wij in groote verlegenheid zijn om die van dat bezoek te preciseeren. Er zijn bewijzen, dat Leycester sinds 28 September gewacht werd te Leiden, en dat de regeering van toen aan hare maatregelen heeft genomen, om hem hoffelijk te ontvangen en zijn logies te bereiden; maar toch op den 17den October, als de Staten van Holland Burgemeesteren en Regenten der stad Leiden kennis geven van de resolutie, waarbij zij Leycester verzoeken: met geen meerder train ofte gevolg binnen de steden van Holland te komen, dan van honderd of honderdvijftig personen hoogstens, voegen zij daarbij eenigen goeden raad tegen de aanstaande komste van Leycester, en zijne ontvangst, terwijl deze echter reeds den 18den in Hoorn werd gezien, vanwaar hij zijne reis naar West-Friesland doorzette. Den 14den October was de Graaf te Naarden, en toch moet hij vóór den 15den van die maand werkelijk te Leiden zijn geweest, blijkens eene comparitie van Curatoren en Burgemeesteren dier stad op dien dag gehouden, waarin sprake is van 't geen er tusschen Zijne Excellentie en de laatsten is voorgevallen bij dat bezoek. Voor den 11den kan het ook niet hebben plaats gevonden, omdat de saamverbondenen nog den 9den op zijne komst rekenden. De waarschuwing der Staten van Holland is in ieder geval après coup, of men moet de onderstelling toelaten, die ik heb gewaagd, dat de Graaf op den 13den een vluchtig, verrassend bezoek zal hebben afgelegd, zooals den 2den October te Amsterdam, en dat hij bij die gelegenheid (de aanslag was toen nog niet ontdekt) zijne nadere komst zal hebben toegezegd, die echter door de volgende gebeurtenissen niet zal hebben plaats gehad.

1) Ik zou uit mij zelve geene vrijheid hebben gevonden tot eene fictie als het avontuur van Barneveld in Italië... maar, daar het als historische anecdote reeds koers had, was het eene te welkomene donnée voor de romancière om er niet eenig gebruik van te maken.


