
    
        
            
                Een ongeluksvogel
                George
             
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1160 C 36
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Een ongeluksvogel van George in de tweede druk uit 1868. De eerste druk is uit 1866. George is een pseudoniem van George Lodewijk Kepper.
                
                REDACTIONELE INGREPEN
               Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II, IV en VI) zijn niet opgenomen in de lopende tekst.
                
                [pagina I]
                EEN ONGELUKSVOGEL.
                
                [pagina III]
                EEN ONGELUKSVOGEL.
                
                door GEORGE.
                
                Tweede Druk.
                
                utrecht, KEMINK EN ZOON. 1868.
                
                [pagina VII]
                INHOUD.
                			Bladz.
Hoofdstuk	I.	Waarin men in connectie komt met iemand, die niet de hoofdpersoon is.	1.
Hoofdstuk	II.	Waarin wij in het midden zullen laten of mijnheer van de Wall al of niet onder de plak zat en kennis maken met iemand, die wel de hoofdpersoon is; toen nog: hoofdpersoontje	8.
Hoofdstuk	III.	Waarin wij ontwaren, dat Eduard niet op eene bijzondere wijze het licht zag, en zijn levensloop, tot dat hij de kinderschoenen uittrapte	17.
Hoofdstuk	IV.	Eene soirée bij mijnheer Raalte, waarop zeer mooi muziek werd gemaakt en een gewigtig onderhoud tusschen de heeren Raalte en van de Wall	30.
Hoofdstuk	V.	Waarin de heer van de Wall twee heeren, die hij niet kende, zijne kamer zag ingaan en zelf moest uitgaan; benevens de schildering van een tragisch melodrama, waarbij hij alleen de orkestpartijen verving	40.
Hoofdstuk	VI.	Eduard komt op den lumineusen inval, zijn oudschool-kamaraad te gaan bezoeken en gaat 's avonds ten tien ure op weg, om die verhevene bestemming te volgen.	56.
Hoofdstuk	VII.	Waarin de onschuld zegeviert, hetgeen volgens de rigting der meeste romans, het einde moest zijn	66.
Hoofdstuk	VIII.	Waarin onder anderen gegeten, gedronken en gesproken wordt en tevens een uitmuntende remedie wordt aangetoond, om mevrouw van de Wall tot zachtaardigheid te stemmen, ten minste gedurende anderhalf etmaal	74.
Hoofdstuk	IX.	Eduard is verliefd. Joseph wordt het plotseling ook.	84.

                
                [pagina VIII]
                Hoofdstuk	X.	Van Duin begint zijn gast Eduard gevaarlijk voor de zamenleving te gaan vinden.	93.
Hoofdstuk	XI.	Twee lieve jongens.	103.
Hoofdstuk	XII.	Welke troost van de Wall van zijne lieve vrouw en van zijn besten vriend ontving in zijne geschokte omstandigheden	111.
Hoofdstuk	XIII.	De brijmaaltijd van Joseph en Eduard en de extraordinaire gevolgen daarvan	119.
Hoofdstuk	XIV.	Hoe Eduard, zonder dat hij in het minst vermoedt welk dreigend onweder zich zamenpakt, door een hoogst gevaarlijk medeminnaar bij zijn lust en leven ondermijnd wordt	137.
Hoofdstuk	XV.	De zware ziekte van Alfred de Beval en datgene, wat de arme kranke tot versterking nuttigde	143.
Hoofdstuk	XVI.	Eduard komt tot de overtuiging, dat zijn vriend Teun een harden schedel heeft, doch niet harder dan hout.	155.
Hoofdstuk	XVII.	Wie de boer was, die Jacques de Beval goeden avond wenschte.	171.
Hoofdstuk	XVIII.	Alles behalve koddige avonturen van Eduard.	182.
Hoofdstuk	XIX.	De dauw van geluk, die over de familie van Beem drupte.	197.
Hoofdstuk	XX.	Waarom George de Pleyes in zijne jeugd bijna het klompenmaken had moeten leeren.	206.
Hoofdstuk	XXI.	Moeder en zoon.	217.
Hoofdstuk	XXII.	Waarin wordt aangetoond, hoe gevaarlijk het kan zijn, niet achter stoelen met hooge ruggen te kijken	221.
Hoofdstuk	XXIII.	Waarom de heer Cajefax van Beem zijne ouders krijtend achterliet	233.
Hoofdstuk	XXIV.	Waarin honger wordt geleden.	244.
Hoofdstuk	XXV.	Hoe Dirk en Teun 's avonds eene visite maken en Dirk, hoewel hij plan had weg te gaan, den nacht overblijft	252.
Hoofdstuk	XXVI.	Cajefax van Beem komt geheel compleet terug	261.
Hoofdstuk	XXVII.	Wat Eduard deed, terwijl de conferentie te Londen steeds bezig was protocollen op te stellen.	266.
Hoofdstuk	XXVIII.	Waarom van Duin vreugdetranen ging vergieten	274.
Besluit			281.

                
                
            
            
                
                    2010 dbnl
                    
                
                kepp002onge01_01
            
            ebook
                unicode
             
            
                George, Een ongeluksvogel. Kemink & Zoon, Utrecht 1868 (tweede druk)
                
            
        
        
            DBNL-TEI 1
        
               
           
               Een ongeluksvogel
               George Lodewijk Kepper
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Een ongeluksvogel
               George Lodewijk Kepper
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2010-01-14
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: George, Een ongeluksvogel. Kemink & Zoon, Utrecht 1868 (tweede druk)
 
Zie: https://www.dbnl.org/tekst/kepp002onge01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
        
        


{==V==} {>>pagina-aanduiding<<}

    Voorrede van den tweeden druk.

Tot het gereed maken van dezen druk heb ik met erkentelijkheid gebruik gemaakt van de wenken, die mij van verschillende geachte zijden gegeven zijn; ik vertrouw, dat de gemaakte wijzigingen in den geest zullen zijn van hen, die mij hebben voorgelicht.
Moge deze tweede uitgave een publiek vinden, even toegevend, als de lezers van den eersten druk waren.

george.



{==1==} {>>pagina-aanduiding<<}

Hoofdstuk I. Waarin men in connectie komt met iemand die niet de hoofdpersoon is.

Het was natuurlijk een barre herfstavond; de wind gierde door de straten van alle steden, vlekken en dorpen, waar het even hard woei als te Amsterdam; de hemeltrans scheen eene zeef; men zag geene andere stervelingen op straat dan zij, die hoogst noodwendig de woedende najaarsstormen moesten trotseren, en menigeen was - wees daar zeker van - met eene vlaag van medelijden vervuld voor de ongelukkigen, die in dit niet uitlokkende weder door de plassen moesten snellen. Bovenal werden toen zij beklaagd, die te arm waren om hun zolderkamertje te verlaten, dat zich in eene verzameling pannen mogt verheugen, waardoor de maan menigmaal hare zilveren stralen wierp. Iedereen had min of meer met die onbemiddelde wezens te doen, behalve zij, die zelven in een gelijksoortig geval verkeerden en dus voor eigen rekening genoeg te kermen hadden, - en ook de heer van de wall, die daarin op dat oogenblik vele menschen navolgde, dat hij niets dacht. Men make hieruit niet op dat hij niets te denken had; tamelijk lang had hij zoo kunnen zitten, in somber gepeins verzonken, en dan ware het toch niet noodig geweest zijne hersenen met de bewoners en bewoonsters der vijfde verdiepingen te vermoeijen, maar - de man sliep. Daar hij die weldadige rust genoot, zonder dat geesten van verslagene vijanden zijne droomen versierden en hij zonder de minste stuiptrekkingen zijn offer aan Morpheus bragt, kunnen wij hem eens ter dege opnemen.

{==2==} {>>pagina-aanduiding<<}

Hij sliep daar, als had hij dien dag laudanum in plaats van zijn glaasje klare met suiker gebruikt; zijn mond was niet hermetisch gesloten, maar vertoonde eene opening, waardoor men juist een eijerkoekje had kunnen schuiven, terwijl die opening toch nog te klein was om te zien, of de man zijne tanden gekocht, dan wel gekregen had. Zijne handen waren over zijne tamelijk ronde provisiekamer gevouwen; zoo oppervlakkig lag hij daar eenigzins als eene mumie; evenwel zou nu en dan een zacht geknor, dat een eerst beginsel van het beruchte snorken kon genoemd worden, iemand die hem stil had staan bekijken tot de heilige overtuiging gebragt hebben, dat die vleeschmassa niet, zoo als de mumie, het voorregt had, al eenige duizendtallen jaren engel te kunnen zijn. Hij had een weelderigen zwarten krullenbol, die hem elf gulden had gekost. Op zijne kleeding viel niets aan te merken, dan zijn afgrijzen voor eene bonte kleederdragt, dat al te duidelijk in den zwarten jas, de zwarte broek en zijn zwarte vest doorstraalde. Hij scheen goed gedineerd te hebben, daar zijn horologieketting, die anders met een boog van twee duim pijl hing, nu strak gespannen was, zoodat het ringetje van zijn uurwerk half het zakje uitpuilde. Daar hij nog steeds bewegingloos bleef doorslapen, valt er voorloopig nog niets van hem te zeggen, en het was alsof hij het deed, om ons de gelegenheid te geven een blikje in het vertrek rond te werpen. Zoowel vertrek als Mijnheer gaven groote welvaart te kennen; de dubbele staatsiegordijnen voor de vensters lieten slechts een schemerachtig licht door en vormden in dit opzigt met de leêge schotels, die de man verlaten had, vóór dat hij indommelde, een voldoend excuus voor den vasten slaap van den liefelijk droomende. Hoewel gehuwd, had hij dezen dag op zijne kamer gegeten - wegens zijne drukke bezigheden - zoo hij zeide; eigenlijk, omdat hij dien morgen ligte woorden met zijne lieve vrouw had gehad.
In een der hoeken van het vertrek stond eene secretaire, die zich trotsch tusschen twee stoelen verhief; de tafel, schoon even als vele andere tafels van een viertal pooten voorzien, mogt zich op dat oogenblik niet verheugen in pooten, zoo regt, als men dit billijk van een poot - die voor regt doorgaat - kan verwachten. Hunne assen strookten, door al hetgeen op de tafel stond, weinig met de definitie van de regte lijn, maar hadden eene gedaante aangenomen, die de grootste wiskundigen rijp voor Meerenberg zou gemaakt hebben, zoo zij zich er aan gewaagd hadden, de vergelijking van die

{==3==} {>>pagina-aanduiding<<}

kromme lijn te willen opmaken. Op een kastje stond, nevens eene menigte snuisterijen, een van die sigaren-standaards welke ons, als zij gevuld zijn, aan een jong stekelvarken doen denken. Schoon men November nog lang niet bereikt had, stond er eene kagchel, nog zwarter dan men zich den laster voorstelt. Verder was er niets in het vertrek, dat bijzonder in het oog viel dan de groote spiegel; nog gaf een toestel aan het plafond het zalig bewustzijn, dat de ontdekking der gasverlichting ook tot hier was doorgedrongen.
De slapende man scheen plotseling een einde aan zijne droombeelden te willen maken, want hij opende zijn mond zoo ver als in zijn vermogen was en strekte beide handen en armen uit, met de vijf paar vingers krampachtig als haken uitgestoken, zoo als alleen een ijselijk wanhopend mensch, of een luiaard, die erg lekker geslapen heeft, doen kan. Zijn nek werd hierbij oneindig klein; zijne voeten trachtten de beweging der armen na te volgen en onder een tevreden: Hé! Hé! wreef hij zich de oogen uit. Het was nu mogelijk geworden voor iemand, die ook wakker was, te zien, dat zij grijs waren. - Hierop ging hij naar een hoek van de kamer en trapte op een hefboom aan den grond. Een knecht kwam binnen. Van de wall vroeg om thee en vertelde, dat hij voor niemand te huis was. ‘Voor niemand, hoor!’ voegde hij er veelbeteekenend bij, terwijl hij zijn regter-wijsvinger naar den knecht toestak, als vreesde hij, dat deze zonder die aanmaning, half de bevolking van Centraal-Europa bij hem zou toelaten. Daarop vlijde hij zich in een gemakkelijken armstoel neder en volgde de koddige methode, die men zoo dikwijls in praktijk ziet brengen - namelijk in gebukte houding, met de handen elke om eene leuning van het meubel geklemd, den stoel voort te slepen, om, op eene nieuwe zitplaats gekomen, dadelijk weder op den stoel neêr te vallen, welke langzaam voortgaande manoeuvre gemeenlijk met beschadiging van kuiten gepaard gaat. Nu had hij dien op eene langzame, maar zekere wijze naar de secretaire geschoven, waarna hij een sleutel uit den zak haalde en het kunstslot liet werken; de klep viel neder en eene schilderachtige collectie hokjes, met allerlei boeken en papieren opgevuld, vertoonde zich aan het oog. De man gebruikte die klep tot schrijftafel en had in een der hokjes pen en inkt staan, zoodat hij, voor zijne secretaire gezeten, onnoemelijke schatten van kennis kon vergaren en aan anderen mededeelen. Hij zat dan ook weldra zóó ijverig te schrijven, alsof elk woord met een billioen betaald werd, alsof

{==4==} {>>pagina-aanduiding<<}

elke lettergreep een nieuw licht in de zamenleving moest verspreiden, alsof de inkt geen geld kostte. Nu en dan bragt hij de pennenschacht even aan zijn neus, als wachtte hij heldere denkbeelden, die aan het papier een alles behalve helder voorkomen zouden geven, en juist nu bleef de pen zeer lang tegen dien neus geklemd.
Hoe lang hij zoo gezeten was is niet bekend, en misschien hadde men nooit dit grootsche voorval gekend, ware niet zijn zoogenaamde lakei met een brief binnengekomen, zoodat hij in die peinzende, poëtische, welligt ook suffende houding verrast werd. Zwijgend naderde de bediende, met een gezigt als had hij het bewustzijn, dat in dien brief eenige doodberigten stonden. Hij werd in zijn plegtigen marsch gestoord door den heer des huizes, die uit zijn bodemloos diep nadenken ontwaakte en, hem nu ontwarende, zeer driftig vroeg: ‘Kon je niet kloppen, vlegel? De trouwe dienaar stamelde onthutst: ‘Ik was bang dat u sliep’ waarop de wel degelijk wakkere (dat is hier bepaald in den zin van: niet slapende) hem toesnaauwde: ‘Ik slaap nooit.’ - Zeker had hij, toen wij hem aantroffen, zoo lang over dit afdoend, kernachtig antwoord nagedacht. Hij scheurde den brief uit de hand van den knecht, en deze vertrok. De heer des huizes vertrok ook - zijn gelaat namelijk, toen hij de hand, die den brief geschreven had, herkende en hij zette oogen op als die van een officier, die de kennisgeving van zijne verplaatsing naar Ter Neuze voor het eerst aandachtig doorleest. De brief luidde als volgt:

‘WelEd. Heer!

‘Binnen eene week uiterlijk moet ik volledig antwoord hebben op mijn schrijven van den 22en; zoo niet, dan ga ik over tot handelingen.

‘Uw ond. Dien.
dunk.’

Wie dunk eigenlijk was, zullen wij in het midden laten en van de wall volgen, die met stoïcijnsche bedaardheid den brief digtvouwde. Met eene totale verachting voor het pas ontvangen epistel vervolgde hij de gedachtenreeks, die hij bezig was der vergetelheid te ontrukken. Zijne pen dwarlde weder over het papier, en telken reize als hij een bladzijde moest omkeeren, had hij een kwartier noodig om al de krullen en haken, waarmede hij aan zijne reeds zoo schoone

{==5==} {>>pagina-aanduiding<<}

denkbeelden een nog aanlokkelijker aanzien gaf, te laten droogen; maar hij verdeelde dit tijdperk, door voor de helft genoegelijk over te lezen wat pas zijner pen was ontvloeid (hoewel de inkt hiertoe wel wat dik was) en voor de andere helft bijeen te rapen wat de volgende bladzijde moest opvullen. Hij was namelijk bezig eene Bijdragen voor de Amsterdamsche afdeeling van: ‘het Nut van 't Algemeen’ te vervaardigen, en elk lid, dat hem zoo had bezig gezien, zou zich vergenoegd de handen gewreven hebben, wanneer het hieruit eene flaauwe voorstelling ging afleiden van het kernachtig genot, dat het de volgende week te wachten stond. Na een poosje te hebben geschreven, legde hij de pen neder, nam een prise snuif die een kind van tien tot twaalf jaren op de plaats morsdood zou hebben doen blijven en keek op zijn horologie. Die moeite had hij zich kunnen besparen, zoo hij een oogenblik had gewacht, want de pendule was zoo welwillend hem het uur mede te deelen.
Nu hij een oogenblik van zijne schrifturen afstapte, moest hem natuurlijk de pas ontvangen brief weder in het geheugen komen; ten minste hij nam het velletje papier, las nadrukkelijk het drietal regels over en greep pen en papier - zeker om den brief onmiddellijk te beantwoorden. Naar naauw had hij zijn pols op het papier gezet, toen hij zich bedacht, de pen wegwierp (waarover hij berouw kreeg, daar hij ze weder moest oprapen), en het enveloppe van den brief van Mijnheer dunk aan vier-en-zestig stukjes scheurde, die hij met tamelijk veel kracht in den steenkolenbak probeerde te slingeren. De grootste helft bereikte den bak niet, daar de stukjes in allerlei grillige banen daar langs heen dwarlden en op het tapijt rolden, welke manoeuvre eene kinderlijke voorstelling van de uitwerking eener steenfougas opleverde. Het voorhoofd van den toornigen man was met rimpels overtogen; hij stond op, stak de handen in den zak en wandelde de kamer zeer pensief in diagonale rigting op en neder, de oogen strak op het tapijt gevestigd, even als die van een acteur, die zijne rol niet kent en naar het souffleurshokje blikt; inmiddels droeg hij zorg, wanneer hij tegen den hoek van de kamer zou aanbonzen, bij tijds om te keeren, zoodat deze wandeling iets van eene diligencedienst in miniatuur had. Nu en dan prevelde hij eenige woorden, die niet tot een minnedicht behoorden.
Misschien had hij daar nog zeer lang geloopen, als niet de deur geopend was geworden en een meisje van op het oog tien jaren naar hem was komen toerennen, onder de woorden: ‘Pa, compliment van Ma en

{==6==} {>>pagina-aanduiding<<}

of u -’, waarop het lieve kind in hare rede gestuit werd door een gevoel van verwondering, dat zij niet kon onderdrukken, toen zij Pa daar als een postbode zag heen en weder rennen, met oogen zoo als napoleon ongetwijfeld bij den brug van Lodi moet gezet hebben. Zij bleef eenigzins angstvallig staan, met de regterhand aan den knop der deur hangende en bekeek hem, wien zij zooveel verpligt was, en die, zonder in het minst van zijne aangenomen rigting af te wijken, regelregt op de deur aankwam, daar hij het wicht nog niet had bemerkt. Zijne oogen waren strak op den grond gevestigd en hij zou misschien met zijn kostbaar ligchaam tegen den smallen kant van de deur zijn aangeloopen, als het verbaasde kind die niet tijdig had digt getrokken.
Niets had de diepdenkende wandelaar en vader van die handeling vernomen, maar ongehinderd stapte hij voort, terwijl het meisje aarzelde op nieuw de deur te openen. Zij begon dus aan te kloppen; daarop draaide zij langzaam den knop om en opende behoedzaam de deur, even als men dit zoo huiveringwekkend van Mevrouw Blaauwbaard beschreven vindt; zij keek met eenige schroomvalligheid naar binnen en zag haren vader, die juist ging zitten. Hij vroeg haar wat barsch waarom zij niet binnen kwam, waarop het arme schepseltje op kinderlijke en nog al omslagtige wijze wilde gaan uitleggen, dat zij juist dit met zoo weinig resultaat had getracht te doen; doch de ontstemde vader smoorde haar de woorden in de keel door gramstorig te vragen: ‘Wat is er?’
Het is bekend, hoe teêrgevoelig een kinderhartje is, zoodat het niemand kan verwonderen, dat het lieve kind zich in postuur stelde om te gaan weenen, hetgeen den gruwzamen vader nog nijdiger maakt; hij verzocht haar dat grienen te laten, en te zeggen wat zij te vertellen had. Met een gevoel, als ware zij een der diepst rampzalige kindertjes van negen jaren, die den aardbol bevolken, bragt zij snikkende hare boodschap uit, namelijk: ‘of Pa even bij Ma wilde komen:’ - welke wijze van vragen iemand, die de oorzaak van haar verdriet niet had gekend, met bezorgdheid de ontmoeting van het echtpaar zou hebben te gemoet doen zien. De man zag zijne zonderlinge handelwijze in en strekte beide handen uit, om het kind aan zijne borst te drukken; doch de kleine henriëtte wist niet, welke goede rigting zijn humeur had genomen; nog geheel onder den indruk van zijne gramstorigheid, zag zij in dat uitstrekken van beide armen slechts een correctioneel beginsel en op

{==7==} {>>pagina-aanduiding<<}

lijfsbehoud bedacht, rende zij zonder te durven omkijken de deur weêr uit. De toorn des vaders, eenmaal ontwapend, daalde nu even merkbaar als een geleerde, die bezig schijnt proeven met de wetten der zwaartekracht te nemen: als die, nadat hij eene schoone maansverduistering heeft waargenomen, uit het zoldervenster van zijn huis op de straat valt. Hij sloot zijne secretaire, en verliet het vertrek, om zich naar zijne vrouw te begeven.
Men moet volstrekt niet denken dat de heer des huizes zoo'n bullebak was; er was maar ééne zaak die hem kon driftig maken, namelijk het ontvangen van brieven, gelijk aan dien waarmede hij pas was vereerd geworden. Tot inlichting diene dat van de wall een best braaf mensch was, maar ééne groote fout had: iets meer uit te geven, dan hij bezat, of verdiende. Menigmaal werd hij dan ook opgevrolijkt door min of meer dringende verzoeken, om zevenmaal afgewezene quitanties eindelijk te mogen zenden, hetgeen hij volgaarne had toegestaan, wanneer de menschen maar niet zoo impertinent waren geweest, dit niet te willen doen, dan na in klinkende specie het daarop vermelde cijfer in hunne grove handen gevoeld te hebben en dit was juist het eenige, dat de anders zoo goede man er tegen had, ze te accepteren. Hij was koopman en zou het probaat hebben kunnen stellen, als hij wat kalmer had geleefd, te meer daar hij geld van den kant zijner vrouw had, iets dat hij nu en dan wel eens moest hooren. Zoo hij eene andere vrouw had gehad, zou het ook wel beter gegaan zijn, doch, gelijk wij later zullen zien, zij had benevens eene belangrijke quantiteit andere feilen nog den karaktertrek, erbarmelijk coquet te zijn, zoodat hare garderobe het denkbeeld gaf van een groothandel in zijden stoffen.
Zoo was de pas ontvangen brief eene aanmaning, die evenveel van een verzoek had, als de opeisching van twee politieagenten, die eene havelooze bedelares met vier havelooze zuigelingen uitnoodigen het bureau eens te komen bezigtigen.
De man was op het oogenblik niet bij magte de som, die hem gevraagd werd, te voldoen en zijne woede was uit verlegenheid voortgesproten. Hij was anders een gezeten burger en ging zelfs voor een man van geld door; slechts enkele leveranciers vonden aanleiding om die algemeene roepstem in twijfel te trekken. Tot dus ver had hij, met groote bekwaamheid, er zich weten door te redden, nu was zijn toestand bijna zoo wanhopend als die van een luchtreizi-
{==8==} {>>pagina-aanduiding<<}
ger, uit wiens mand de bodem valt. Zoolang zijne schuldeischers hem met rust lieten, was hij een vrolijk mensch, wel niet geestig, maar altijd opgeruimd; hieruit volgt dat telkens wanneer hij niet in zijn humeur was, dit zooveel te eer in het oog liep. Dat is zeker, wanneer zijne vrouw uit logeren was, bestond er geen gezelliger gastheer.
Dat hij eene pruik droeg was niet omdat hij zelf geen haar ontvangen had of gescalpeerd was; maar daar het weinige oorspronkelijke haar waarmede hij nog in zijn wiegje had liggen schreijen, aan eene vuurbaak deed denken, had hij gemeend zijnen persoon niet in een onbehagelijk daglicht te stellen, door een zwarte kleur te verkiezen. Daarbij troostte hij zich met het denkbeeld, dat in den tijd van lodewijk xiv al wat van adel was met pruiken had geloopen en dat genoemde groote koning veel verder met de pruik was gekomen, dan hij ooit zonder pruik zou kunnen komen, welke reden, zoo als hij zelf inzag, van nul en geener waarde was, daar hij, onverschillig welke regenboogkleuren in zijn haar mogten op te merken zijn, denkelijk nimmer een beroemd persoon zou worden - iets dat hem menigmaal innig bedroefd maakte.


Hoofdstuk II. Waarin wij in het midden zullen laten of mijnheer van de Wall al of niet onder de plak zat en kennismaken met iemand, die wel de hoofdpersoon is; toen nog: hoofdpersoontje.

De huisvader kwam binnen, eenigermate voorbereid op het tooneel, dat hij zou aanschouwen dit overtrof nog zelfs zijne stoutste verwachtingen. Het lieve huilende meisje was onder de moederlijke vleugels (waarvan de twee armen met wijde pofmouwen wel iets hadden) vertroosting en verdediging gaan zoeken, en de blik, waarmede de binnenkomende ega begroet werd, gaf dezen een duidelijk inzigt, dat Mevrouw van de wall haar gevoel als moeder niet zou verloochenen en het huilebalkje niet op zand had gebouwd. De woorden: ‘Zoo, ben je daar,

{==9==} {>>pagina-aanduiding<<}

barbaar?’ overtuigden hem dat hij gezien was; naauw was hij de kamer binnen, of het kind begon te trillen, als moest het gevierendeeld worden; het verschool zich achter den stoel van hare moeder en gebruikte haar zijden kleedje om nieuwe tranen te persen. De man wilde alles weder goed maken, door het kind op te nemen en zijner henriëtte een hartelijken kus te geven; maar naauw wilde hij dat loffelijke voornemen ten uitvoer brengen, of de bezorgde moeder vloog op, plaatste zich als beschermengelin tusschen man en kind en sprak, terwijl hare oogen woest rolden: ‘Nog één stap en gij zult zien, dat eene moeder haar kind niet laat mishandelen!’
Op demoedigen toon begon de miskende echtgenoot haar mede te deelen, dat hij volstrekt geen kindermoord op zijn geweten wilde hebben; doch hij drukte zich niet gelukkig uit met de woorden: ‘Maar lieve engel, ik wil het kind volstrekt niet mishandelen, ik wil....;’ want hierop viel de verontwaardigde moeder hem in de rede: ‘Ja, dat moest je ook eens proberen, je zult van het kind afblijven.’ - Toen nam zij dit bij de hand, gooide de deur geweldig achter zich digt en sleepte haren dierbaren last voort met een spoed, alsof haar man van plan was haar zijne roerende goederen na te werpen. Zij bragt het kind naar hare slaapkamer, nam den sleutel, na dien tweemaal omgedraaid te hebben, uit de deur, en ging toen statig naar beneden, om haren man de wet eens geducht te lezen.
Deze had haar naauwelijks de deur zien digtwerpen, of vol vrees voor den naderenden storm bedacht hij, hoe zijne toornige vrouw toch aan het verstand te brengen, dat hij de liefderijkste bedoelingen had gehad. De zekere convictie, dat hij hiertoe nimmer zou komen, deed hem een ander besluit nemen; hij zette zijn hoed vast op het hoofd, nam een wandelstok, en door het geruisch van het hemelsblaauwe kleedje zijner gade op de treden der trap van hare nadering bewust, liep hij met tamelijke snelheid naar de voordeur en juist had hij deze opengedaan, toen zijne vrouw zigtbaar werd. De geopende deur deed hem echter eene gedaante aanschouwen, die zijn plan totaal in duigen deed vallen. Deze gedaante was niemand anders dan de heer raalte, die juist de stoep opkwam en hem op de plaats, waar anders de deur zich bevond, hartelijk de hand drukte, vroeg of hij soms uitging - iets, dat trouwens vrij duidelijk te zien was, daar van de wall niet met hoed en stok zou gaan zien, of de stoep ook omgevallen was - en er onder één

{==10==} {>>pagina-aanduiding<<}

adem bijvoegde: ‘dat, zoo dit niet het geval was, hij een kopje thee bij hem kwam drinken.’
De familiaire voet, waarop raalte in dat huis verkeerde, wettigde dien voorslag, hoewel van de wall met een gezigt, als wilde hij hem door een valluik laten zinken, de kamer binnentrad; en het kostte den nieuw aangekomene, die man en vrouw reeds vrij wel kende, niet veel moeite te zien, dat nu juist geen zonneschijn de huiskamer opvrolijkte, hetgeen te meer zoo was daar het licht was opgestoken. De bezoeker kwam achter zijnne vriend - zóó was van de wall in de war; raalte maakte eene buiging voor Mevrouw, welke ze met eene neiging beantwoordde, waaruit men met den besten wil van de wereld slecht het denkbeeld ‘welkom’ kon afleiden; hij nam een stoel en ging zitten, welk schoon voorbeeld door den Heer van de wall gevolgd werd.
Had de gast zelf niet zijnen mond wat geopend om eenige klanken uit te brengen, dan zou welligt geen woord de diepe stilte verstoord hebben; dit gebeurde ten minste de eerste vijf minuten, want met belangstelling staarde hij het stomme gesprek gade, dat het echtpaar voerde en hoofdzakelijk bestond in het rigten van vurige blikken door Mevrouw op Mijnheer, blikken zoo vurig, dat, had hij een brandglas gehad, hij welligt zijne sigaar had kunnen aansteken. Eindelijk brak de Heer raalte het verdrietig stilzwijgen, door op de gewone schrandere wijze het gesprek te beginnen met de aanmerking, dat er veel kans bestond, dat men dien avond regen zou hebben; hij durfde het woord onweêr niet uiten. Wel moest hij wat lang op antwoord wachten, maar de vrouw had wellevendheid genoeg haar fatsoen op te houden. Zij wrong zich plotseling het gezigt in een vriendelijken plooi, gelijk de meeste vrouwen zoo goed kunnen doen. ‘O! ik heb nog al hoop dat het droog blijft.’ - Toen zij die woorden had uitgesproken, verdween de vriendelijke plooi van haar gelaat en zij wierp haren lieveling, zeker om hare schade in te halen, weder een blik toe, die een ijsbeer zou hebben doen blozen.
Het is altijd eene onaangename positie voor iemand, die gebukt gaat onder een gedwongen gesprek; ook Mijnheer raalte ondervond dat en zijn gelaat begon dit zoo duidelijk uit te drukken, dat de vriend en gastheer de hooge noodzakelijkheid inzag, om de stoute schoenen aan te trekken en trots zijne echtgenoot eenige woorden te spreken. Juist wilde hij een gesprek aanknoopen over de laatste

{==11==} {>>pagina-aanduiding<<}

zitting van den gemeenteraad, toen ook gelijktijdig de gast zijnen mond opende, en belangstellend vroeg hoe het met de kleine henriëtte ging. Hij dacht de ouders op deze wijze bijzonder te streelen, maar nu begreep hij er niets meer van. De vrouw hield krampachtig haar borduurschaartje omkneld en wierp haren man een laatsten, maar onbeschrijfelijk gruwzamen blik toe, waaronder deze als ineenkromp. Uit bescheidenheid durfde de Heer raalte niet informeren naar de oorzaak van hun ongenoegen; doch de vrouw, die toevallig haar oog op den gast vestigde, bemerkte duidelijk de levendige verbazing, die dit tooneeltje bij hem verwekte. Zij bedwong zich; hare oogen kregen meer iets vrouwelijks (hoewel de voorgaande situatie helaas! al te dikwijls vrouwelijk is, wij zullen dus liever zeggen: iets zachtmoedigs) en zij vroeg hem, ‘of hij een kopje thee wilde gebruiken.’
‘Volgaarne Mevrouw!’ was het antwoord, waarop zij, als ware er niets gebeurd, drie kopjes voor de kleinste helft met thee vulde, en niets meer van hare woede liet blijken. Alleen zou een geoefend oog hebben bespeurd, dat zij haren man geene suiker en wel een kwart maatje melk gaf, hetgeen alleen bij dengene, die wist dat hij veel suiker en weinig melk gebruikte, bevreemding kon verwekken. Zij reikte raalte met den gewonen gelegenheids-glimlach zijn kopje over, terwijl onder een dof gebrom haren charles het kopje werd toegeschoven.
Na eenige onbeduidende woorden gewisseld te hebben, begonnen zij juist een punt van hooge politiek te behandelen, en de heer van de wall zou denkelijk, als naar gewoonte, eene groote menigte domheden gedebiteerd hebben, toen een ijselijk gegil en geschreeuw van boven tot hen doordrong; Mevrouw sprong verschrikt op en stormde onder den théâtralen uitroep: ‘Mijn kind! mijn kind!’ de kamer uit; die onbeleefdheid tegenover Mijnheer raalte was zeer te vergeven. Toen van de wall vol ontzetting haar op de hielen wilde volgen, had de groote vrouw nog de zelf beheersching hem toe te snaauwen: ‘Blijf maar!’ - als vreesde zij, dat hij het kind, zoo het op sterven lag, zou afmaken. Zonder geheel naar haar bevel te luisteren, volgde hij haar langzaam. Zoodra zij de deur geopend had, woei een verstikkende damp, waarin gemakkelijk phosphor te herkennen was, haar tegen; naauw had de moeder den rook ontwaard, toen zij onder een raauwen gil op den drempel nederzonk met den uitroep: ‘Ongelukkige!’ Dit mogt zeker eene zonderlinge wijze van haar kind te redden genoemd

{==12==} {>>pagina-aanduiding<<}

worden: men zoeke hierin niet gebrek aan moederlijk gevoel. Van de wall naderde nu ijllings en stapte over zijne wederhelft heen, als ware zij een opgerold karpet geweest; hij zag ook in het eerst niet precies wat er aan de hand was; maar spoedig ontwaarde hij de oorzaak van de ramp. Eene doos met lucifers stond op de tafel te branden terwijl het onvoorzigtige kind, dat zeker met de lucifers gespeeld had, veel had van eene schildpad die op den rug ligt. Een oogenblik aarzelde de man tusschen twee noodzakelijke verrigtingen: den brand te blusschen, of te zien, welke brandwonden zijn kind had bekomen. Daar hij dit laatste altijd nog kon doen, was de uitslag zijner overweging, dat hij naar de waschtafel stoof en al het daar voorhanden water over de tafel uitgoot.
Deze hoeveelheid vloeistof scheen voldoende te zijn; de vlam was niet alleen gebluscht, maar het water begon ook door het plafond heen te lekken; de heer raalte, die met bevreemding naar den uitslag wachtte, kreeg de droppels in zijn leêg kopje en zij dreigden hem een kopje thee te bezorgen van het gehalte zoo als zijn vriend er pas een gedronken had.
Toen de brand gebluscht was, wierp van de wall zich op zijn kind, hield het tegen het licht, als wilde hij zien waar het beschadigd was, en liep toen, over zijne vrouw instinctmatig heen springende, met henriëtte naar beneden, om haar met de andere helft van zijne thee weder bij te brengen.
Het meisje opende de oogen, en verklaarde, na wat gerust gesteld te zijn, dat zij geducht geschrikt was. Nadat hij haar nog wat te drinken had gegeven, dacht hij aan zijne vrouw. Hij wandelde weder naar boven en knielde bij zijne bezwijmde gade neder, die straks nog zoo krachtig tegen hem had uitgevaren; eerst probeerde hij haar bij den naam te roepen, maar zij gaf er even weinig antwoord op als een dood paard dat door den viller gevraagd wordt, of het ook iets tegen de kunstbewerking heeft. Hij begon haar nu langzaam op te beuren, maar bemerkte plotseling dat er brandende lucifers op het tapijt waren gevallen. Als door een panischen schrik overweldigd, liet hij den dierbaren last, dien hij eerst half had opgebeurd, weêr vallen en vloog heen om de kruipende vlam uit te trappen.
Die manoeuvre had zoowel ten opzigte van tapijt als gade een heilzamen invloed; charles maakte van dit gunstige keerpunt gebruik, om haar volmaakt gerust te stellen en weldra verscheen de onthutste vrouw op nieuw in den huiselijken kring.

{==13==} {>>pagina-aanduiding<<}

Eerst had zij het stellige voornemen opgevat haren man ook de schuld van dit voorval te geven; daar (zoo als ook volkomen waar was), wanneer zij niet het kind voor zijne woede had moeten beveiligen, dit op zoo jeugdigen leeftijd niet reeds de rol van brandstichtster zou vervuld hebben; maar de aanblik van haar kind doofde de laatste flikkering van woede bij haar uit, zoodat van de wall ten koste van eene nieuwe tafel zijne huiselijke rust terug had.
‘Wat is dat gelukkig afgeloopen,’ zeide de heer raalte, terwijl hij het lieve kind zoo vriendschappelijk in de wang kneep, dat het een gil gaf.
‘Ze heeft zeker nog brandwonden,’ riep de bezorgde moeder uit.
Mevrouw van de wall begon bepaald te duchten dat de mannen het op hare dochter gemunt hadden, terwijl de gast met een verschrikt gelaat de mogelijkheid overwoog, dat de wrijving tusschen de beide echtelingen op hem mogt overslaan.
De gastvrouw zette nu hare beleefdheden voort door raalte te vragen: ‘Mag ik u nog een kopje thee toedienen?’ Hij wilde het haar met een welwillenden hoofdknik toereiken, maar op eens bespeurde hij met stomme verbazing, dat het eerste en eenige kopje thee, dat hij bepaald en zeker had uitgedronken, half gevuld was. Daar het nog op dezelfde plaats stond en de beide kopjes van Mijnheer en Mevrouw van eene andere soort waren, versierd met een tweetal geëikte formulieren, liet hij dit vocht deelen in de gunst van het pas leêggedronken kopje, welk avontuur afliep met een gezigt, bij uitnemendheid in staat om het jonge jufvrouwtje op nieuw eene doodelijke benaauwdheid op het lijf te jagen. Toen hij evenwel de heldhaftige watermanoeuvre van den verschrikten onverschrokken vader vernam, begreep hij de oorzaak van dit oogenschijnlijk zinsbedrog. Natuurlijk bleef het gesprek loopen over het ongeval, van zoo even, maar spoedig rees de bezoeker op, prevelde eenige woorden die hij niet meende, - daar er het hoofdbeginsel in lag verborgen, dat het hem speet hen te moeten verlaten, - wilde het arme, lieve kind een kus geven, maar bedacht zich tijdig en werd door Mijnheer zelf uitgelaten, die ook zelf uitgelaten werd van vreugde, toen hij, weder binnengekomen, al de rimpelen van het voorhoofd zijner gade zag weggevaagd en in de brandende tafel en lucifers zich de hel, welke hij zich dien avond in huis had voorgespiegeld, bespaard zag. Het was nu tien uren en de vraag, waar eduard kon zijn doet ons teregt veronderstel-
{==14==} {>>pagina-aanduiding<<}
len, dat het gezin met den zwartgerokten Papa, de zwart gehumeurde Mama en het bijna zwartgebrande dochtertje niet compleet is; dit was zoo - en toch niet, want genoemde eduard was een neef, die door den goedhartigen man in huis was genomen met de bepaalde belofte hem tot eene bestemming te brengen, zooveel mogelijk naar de keuze van den jongen, welke belofte bij zijn tweede ik veel tegenstand en gepruttel had veroorzaakt. Hoe de man zijne vrouw anders ook naar de oogen zag, in dit opzigt wankelde hij nooit en als zij hierover begon, liepen de onaangenaamheden altijd zoo hoog, dat zij er in moest berusten.
Als men van den duivel spreekt ziet men zijn staart, zegt het spreekwoord, en toevallig kwam eduard ook achterstevoren de kamer in wentelen met een gezigt zoo rood als een kreeft, terwijl hij hijgde, als of hij om het hardst van Helder naar Keulen had geloopen. Deze wijze van binnenkomen was wel wat ongepast, maar toch te excuseren, als men nagaat, dat hij door een drietal jongens werd nagezeten, welke hij grof beleedigd had, door te zeggen dat zij schapenkoppen waren, welk affront dubbel gevoelig werd door de juistheid der aanmerking. Hij had zich eerst vijf minuten tegen hen te weer gesteld en hunne gezigten met eene twijfelachtige kleur overtogen; toen had hij een schitterenden terugtogt verkozen boven eene wisse nederlaag, want ofschoon corneille in zijn lied zoo prachtig laat zeggen: ‘Que vouliez-vous, qu'il fit contre trois?’ antwoord: ‘Qu'il mourût’, - zoo tragisch aan zijn einde te komen, lag niet in zijne bedoeling. Zij waren hem tot in den gang gevolgd, maar durfden toch niet de kamer binnentreden en onder ééne verzameling scheldwoorden, waarvan Mevrouw er in hare dolste buijen nog nooit één gebezigd had, wandelden zij de stoep weder af.
Naauw was in dezen buitenlandschen oorlog eene soort van wapenstilstand gesloten, of een binnenlandsche begon, die vrij wat heftiger scheen te zullen worden. In eerstgenoemde had hij alleen gestaan; nu had hij eene bondgenoot, daar de negenjarige henriëtte altijd zijne verdediging wilde opvatten; de zaak moest intusschen al zeer hoog loopen, alvorens de heer des huizes zich er in mengde en openlijk zijn pupil durfde verdedigen; vooral nu was hij veel te blijde met dit oogenblik windstilte, om zich in eene kruising van zoetsappige woorden met de radde tong zijner vrouw te wikkelen, waarom hij zelfs voorloopig hare partij trok. Een gevecht tusschen

{==15==} {>>pagina-aanduiding<<}

de jeugd en de grijsheid: - zoo wat van den worstelstrijd van de pas opkomende Nederlanden met het magtige Spanje.
Eduard had te veel werk gehad, niet in de handen van zijne verbitterde vervolgers te komen, dan dat hij zich op de ontvangst binnen had kunnen voorbereiden. Zich op een stoel werpende, zoodat de stof uit beide vloog, wilde hij juist met een glimlach op het gelaat zijn avontuur vertellen, toen hij de zaâmgetrokken lippen te zien kreeg van haar, die hij nu en dan eens moeder noemde. Een vlugtige schuinsche blik op zijn oom gaf hem den mageren troost, dat het ideaal van hulp, op het oogenblik van den voogd te wachten, eene strikte neutraliteit zou zijn.
De berisping begon aldus: ‘Schaam je je niet?’ waarop de neef verklaarde: ‘dat hij het gaarne wilde doen, als dit hare begeerte was,’ - hetgeen hij met zulk een kalm gelaat zeide, dat de oom inwendig dacht: ‘'t is toch een beste jongen.’
De zachtaardige tante werd zoo wit als haar tafellaken, zoo lang dit ten minste in de kast lag en dus nog niet tot hare gedurige ergernis door eduard bemorst was. Sidderend van woede snaauwde zij hem toe: ‘Zwijg!’
Na een oogenblik zelve gezwegen te hebben, daar de woede haar meestal aan het stotteren bragt, begon zij nu eerst regt: ‘Jou kwade jongen! is dat eene manier van doen, om zoo maar binnen te hollen, zonder je vuile beenen af te vegen; ik kan mij niet begrijpen, hoe wij nog zoo mal zijn om zoo'n vlegel langer in huis te dulden, ondankbaar schepsel, die al onze weldaden met de zwartste ondankbaarheid loont!’
Tot dus verre had haar aanhef wel het meest gewerkt op haren echtgenoot, die haar door allerlei gebaren smeekte toch te bedaren; ten minste onze jonge patient zat met groote bedaardheid en wiskunstige naauwkeurigheid naar het tikken van de klok te luisteren, terwijl hij, telkens als er zestig sekonden waren verloopen, een vinger opstak. Het weinige, dat hij er van opgevangen had, bragt hem tot de conclusie dat de vraag: ‘is dat eene manier’ enz. vrij onnoozel was, daar het, al ware die manier slecht, zij toch in alle geval ééne was van het ontelbaar aantal mogelijke manieren, eene kamer binnen te komen; ook vond hij, dat het woordje wij zeer misplaatst was, daar als het mal was, hem in huis te willen houden, zij nog boven de wijzen uit het Oosten verheven was.

{==16==} {>>pagina-aanduiding<<}

Mevrouw scheen dat wezenloos turen aan een knagend berouw toe te schrijven; na hem dus een oogenblik te hebben waargenomen, vervolgde zij:
‘Je verdiende het huis te worden uitgejaagd, je zult mijn engeltje geheel en al bederven!’ - waarop haar engeltje den spitsboef aanzag met een blik, waaruit eenigzins was op te maken dat zij er zoo bang niet voor was. De zestienjarige boeteling hoorde haar met evenveel belangstelling aan, als woonde hij eene voordragt over geomorphie bij. Eindelijk begon Mevr. van de wall duiddelijk te bespeuren dat zij zich bedrogen had en dat hij nu evenmin als anders gevoelig was voor hare bewoordingen. Nu werd zij valsch; dit noopte haar eene snaar aan te roeren, de eenige, die hem altijd kon grieven. Eduard was wel onverschillig en niet ligt geraakt, maar het hart zat hem op de regte plaats; naauwelijks had de verbitterde weldoenster er tot slotrede deze woorden bijgevoegd: ‘en je armzalige vader had beter gedaan je wat geld achter te laten, dan al die prullen’ - (hiermede bedoelde zij zijne ridderorden) of eduard vloog op. Zoo jong hij was, zijn oog bliksemde en hij zou zich zeker op de boosaardige vrouw hebben geworpen, als hij niet ware weêrhouden geworden - niet door zijn oom, want die vermogt den driftigen jongen niet tegen te houden, maar door zijn eigen gevoel.
Een zegevierende glimlach ontsierde het gelaat van die vrouw; zij schaamde zich niet tegen een kind te woeden, dat op zijn leeftijd in hààr reeds eene vrouw eerbiedigde. De kleine henriëtte wierp zich nu om zijn hals en zijne woede loste zich op in tranen. Nog eens was zoo iets voorgevallen; zij wist wel, dat hij op dit punt altijd gevoelig was. Hij werd nu naar zijne kamer gebragt en lang bleef henriëtte bij hem.
Dit meisje hebben wij grootendeels schreijende aangetroffen, hetgeen geene gunstige opinie kan geven; maar men houde hierbij in het oog, dat het lieve wicht juist vele schokken te verduren had gehad; op zoo jeugdigen leeftijd, zonder eenige reden wel is waar, te meenen, dat haar vader, ook zonder eenige reden, haar wil te lijf gaan, - en daarna op het punt te zijn, om met sigarenasch naverwant te worden, zou elk negenjarig meisje wel eene tobbe vol tranen gekost hebben - anders was het een lief meisje, dat gelukkig van hare moeder niet anders geërfd had dan de uiterlijke bekoorlijkheid, waarmede deze vroeger in zoo hooge mate was bedeeld

{==17==} {>>pagina-aanduiding<<}

en van haren vader ontegenzeggelijk zijn goed karakter had overgenomen. Zij hield innig veel van eduard, nooit was er geschil tusschen hen, en hoezeer zij ook, wat karakter aangaat, uiteenliepen, leefden zij in eene harmonie welke aan alle bestaande kamers, raadsvergaderingen, collegies en meer dergelijke kibbelende ligchamen tot voorbeeld mogt strekken.
Het is dus volstrekt ons plan niet, om eene onzer vrouwelijke personen, in navolging van vele comediestukken, dramaas en melodramaas, voortdurend huilende en snikkende te laten optreden.
Omtrent half twaalf blies de Heer van de wall zijne bougie uit en het geheele huisgezin lag in diepe rust, behalve eduard, die geen oog digt deed; ook de drie schapenkoppen sliepen en vergaten dus zoo lang hun gemeenschappelijken vijand; om elf uur hadden zij reeds hunne oogen gesloten; een der drie schapenkoppen echter kon maar één oog digtdoen, daar het andere na den verwoeden strijd zeer in volumen was toegenomen.


Hoofdstuk III. Waarin wij ontwaren, dat Eduard niet op eene bijzondere wijze het licht zag, en bekend worden met zijn levensloop, tot dat hij de kinderschoenen uittrapte.

Eduard van bergen had nog een negatieven ouderdom en was dus lang niet in aantogt, toen zijn vader den terugtogt uit Rusland als majoor mede maakte, en zoo als bekend is, het was toen de tijd niet, dat dit baantje bestond in nu en dan eens op een paard te klauteren, eene blinkende sabel te zwaaijen, tweemaal in het jaar de parade op te luisteren (soms de uniform en het paard) en voorts arme soldaten, die ten gevolge van spirituele vochten wat wankelend door de straten defileren, uit een gevoel van pligtbesef zoolang mogelijk in de provoost te duwen. Hij leefde in een tijd, toen het salaris menigmaal in vijandelijke kogels bestond en had den togt naar Rusland niet bepaald voor zijn pleizier medegemaakt; hij had

{==18==} {>>pagina-aanduiding<<}

veel honger geleden en drie vingers waren hem afgeschoten, hetgeen de fluit, die hij steeds met hartstogtelijken ijver bespeeld had, in miscrediet had doen vallen. Eindelijk was hij, nadat nog bij den terugtogt zijn stel beenen tot de eenheid was gebragt, teruggekomen, nog juist in staat om het baantje van gepensionneerde waar te nemen, terwijl hij voor zijn been een houten remplaçant kreeg, die hem niets kostte dan eenige pijnlijke gezigten. Houten vingers probeerde hij niet.
Het krijgsmanszwaard zou in de scheede verroest zijn, als het niet met andere equipement-stukken, die nu ook voor hem onnoodig waren, verkocht was geworden. Het pensioen was wel voldoende om te leven, maar daar de zaken van napoleon meer en meer hagchelijk begonnen te staan, was er eenige bekommering over het behoud van dit pensioen gerezen. Gelukkig had hij nog eenig geld van zich zelven.
Onder zeer ongunstige omstandigheden zag eduard het licht en dit was nog wel lamplicht. Hij kan zich niets meer van die omstandigheid herinneren. Zijn vader heeft hem verteld, dat hij een zusje zou gehad hebben, als dat lieve kind zich niet op den onschuldigen leeftijd van drie jaren te goed voor dit tranendal had bevonden. De moeder was niet lang daarna het meisje gevolgd, en de verminkte krijgsman bleef alleen met den kleinen eduard achter. Het is te begrijpen, dat hij idolaat veel van hem hield.
De jongen groeide, even als iedereen, langzaam op, wandelde met een zwaren valhoed op zijn knikkertje, en had reeds op zeer jeugdigen leeftijd een kinderlijk welbehagen om zijn vader aan diens grijzen knevel te trekken, zoodat hem de tranen te voorschijn kwamen. Hij kreeg onderwijs van zijn vader zelven, maar dewijl in dien tijd in het algemeen de officieren nog niet van geleerdheid duizelden en men toen met een scherpen blik en de sabel even ver meende komen als nu met algrebraïsche formules, was dit niet veel. Hij kreeg eene goede vorming wat inborst aangaat, - maar van wetenschap zou hij niet gesprongen zijn. Naauw had hij lezen en schrijven geleerd en kon hij op de klok kijken, toen hij ook zijn vader moest missen en geheel alleen op de wereld liep; hij weende, totdat de bron zijner tranen bijna uitdroogde. De brave vader had zijn broeder plegtig doen beloven, dat deze zich het lot van den wees zou aantrekken, dewijl hij hem niets kon nalaten, - zoo meende ieder; doch de edele man had zorg gedragen eene betrekke-
{==19==} {>>pagina-aanduiding<<}
lijk aanzienlijke som gelds voor zijn kind af te zonderen, waarvan dit niets wist.
De broeder begaf zich met het jongske op sleeptouw naar Amstelland, waar hij toen reeds woonde. Hij werd daar door zijne pasgehuwde vrouw opgewacht, die het cadeautje verbolgen ontving, en eduard zag de vierjarige henriëtte in de wieg liggen en mogt haar toen reeds lijden. De goede oom hield nu, in presentie van zijne vrouw, eene roerende aanspraak tot den jongen; hij betoogde, dat zoolang hij leefde, eduard aan niets gebrek zou hebben (hij zag de liefde van zijne vrouw, die geforceerd voor moeder moest spelen, over het hoofd); hij hoopte, dat eduard zich dit alles zou waardig toonen en de liefde mogt beantwoorden, die zijne vrouw en hij voor hem zouden aan den dag leggen. Gelukkig dat eduard dit laatste niet letterlijk deed, daar hij zijne tante dan dagelijks met grimmigen blik had moeten aanzien en met allerlei kleinigheden tergen. De uitslag van die rede was, dat eduard de schoonste beloften deed en Mama, zoodra hij de kamer uit was, tot den echtgenoot zeide, dat deze het wurm wel voor zich had kunnen houden. Nog dienzelfden avond werd de familieraad gehouden tusschen Mijnheer en Mevrouw van de wall, wijl de laatste begon met krachtdadig te weigeren het bedelaarskind in haar huis op te nemen, verklaarde dat iedereen wel zulke dwaze verzoeken kon doen en dat haar man een uilskuiken was.
Het gesprek, dat eerst pp begonnen was, eindigde met eene fuga, waarbij het echtpaar tegen elkander inschreeuwde, doch de vrouwelijke keel zóó den boventoon had, dat eduard alles, wat zij zeide, verstaan kon. Hij had zich juist ter ruste gelegd, maar sliep niet. Spoedig drongen hem een paar onzamenhangende woorden van een vrouwenorgaan in de ooren; meermalen zijn naam hoorende noemen, begon hij aandachtig te luisteren. Toen hij het woord ‘bedelaarskind’ hoorde, werd hij zonderling te moede en hoewel tien jaren oud, toonde hij reeds dat hij karakter had. Hij sprong zijn beddeke uit, schoot fluks zijne kleederen aan en kwam juist onder de heftigste bewoordingen de kamer binnen. Hij zeide toen niet zonder waardigheid, dat hij onmiddellijk de deur uitging en niet op zulk eene wijze het genadebrood wilde eten. Welligt dat de vergramde vrouw het onbillijke van hare scherpe bewoordingen inzag, zij zweeg en de heer van de wall nam den jongen eduard op de knie, zeide hem dat hij een brave jongen was en dat hij hem nimmer meer aan zoo iets

{==20==} {>>pagina-aanduiding<<}

zou blootstellen. Hij zou hem de volgende week reeds naar eene kostschool doen vertrekken en dit gebeurde ook. Eduard nam, door bijster weinig bagage gehinderd, een hartelijk afscheid van zijn oom, kreeg van zijne tante een kus, even koel als die van den Hospodar van Servië op den voet van den Grooten Heer, drukte henriëtte een beter gemeenden zoen op de lippen en werd in de diligence gepakt, om door de trawanten der kostschool, die van zijne komst verwittigd waren, te worden afgehaald.
Het ware noodeloos hem in al zijne kostschoolplagen te volgen, ieder kent zulk eene inrigting; in elk geval was hem dit verblijf zeer nuttig. Aldaar ontwikkelde zich zijn karakter, dat toch door vele grootere plagen zoozeer gewijzigd zou worden.
Hij had een goed verstand en begreep alles even vlug. Hier leerde hij een vriend kennen, joseph genaamd; beide hadden groote zucht tot kleine avonturen. De ondermeesters werden door hen menigmaal tot het uiterste gebragt; een dier heeren kon, door al het leed, dat zij hem deden, maar geene bakkebaarden krijgen, hoezeer hij het kale ligchaamsdeel zorgvuldig behandelde, ja vertroetelde. Zij stalen alléén dáár appelen, waar op vier bordjes stond geschreven: ‘Hier liggen voetangels en klemmen;’ zij gingen bij den voorzanger op catechisatie en konden onmogelijk toegeven, dat hij de l en de r niet kon zeggen; zij maakten eene bibliotheek strafthemaas en hadden de gekste invallen.
Ofschoon de verontwaardiging van allen, die hen kenden (natuurlijk van hen, die de slagtoffers van hun vernuft waren) in hooge mate werd opgewekt, het ging nog al goed. Een treurspel echter, dat tusschen de schoolmeestersvrouw en de beide snaken werd afgespeeld, had zeer erbarmelijke gevolgen. Zij wilden namelijk de jufvrouw eens fameus aan het schrikken maken en takelden zich met allerlei witte kleedingstukken zóó toe, dat zij er juist uitzagen, zoo als men op kleine tooneelen in hamlet het spook laat bekijken.
Dit zou dan gebeuren op een avond, dat de chef der inrigting op reis was. Zij hadden zich hiertoe in eene kast van het ruime slaapvertrek verscholen en schoon zij door de trouwe politie der ondermeesters vermist waren, niemand had eenig vermoeden dat zij op die heilige plaats zich bevonden. De jufvrouw, eene eerwaardige matrone, kwam slaperig hare kamer binnen, nadat zij voor een half uur afscheid had genomen van haren echtvriend, die door hagel en wind op reis ging, en begon zich voor te bereiden op eene genoe-
{==21==} {>>pagina-aanduiding<<}
gelijke nachtrust. Juist had zij haar borstelig haar in eene slaapmuts geduwd en zou bijna in puris naturalibus hare legerstede zelve gaan opvullen, toen de kastdeur zich langzaam en plegtig krakend opende. De haren der vrouw rezen onder hare muts te berge, zoodat deze dreigde af te vallen; eene rilling voer haar door de eens zoo fijne ledematen; haar mond opende zich krampachtig, maar de woorden bestierven haar op de lippen; men hoorde niets dan het klapperen van hare tanden.
Eene witte gedaante werd zigtbaar. De jufvrouw begon te rillen en te beven, het arme schepsel stond te waggelen en hield zich aan de spierwitte gordijnen vast, als vreesde zij neder te vallen.
De positie werd niet benijdenswaardiger, toen eene tweede ook al witte gedaante zich achter de eerste voegde en eene holle stem driewerf ‘Wee!’ riep. Het werd haar werkelijk wee. De schrikbarende gedaanten liepen regelregt op haar toe; zij begon te kreunen en te kermen, riep alle bekende heiligen aan, die men maar in den almanak vinden kan; zij zwoer een coupon van ƒ1.47 ½ aan de armen te geven, als deze beproeving haar voorbij mogte gaan: het gaf niets. Haar angst nam nog toe, toen er plotseling op de gesloten deur werd gebonsd; zij zou nu zeker voor goed in zwijm zijn gezonken, als niet het gebons, dat zij als een met de verschijning indrukwekkend geheel beschouwde, eene geheel andere uitwerking op de ijzingwekkende gedaanten had gemaakt, daar deze op eens stilstonden en luisterden.
De blaadjes keerden zich nu plotseling om, want van buiten hoorde men de stem van den echtgenoot, die dringend verlangde binnen gelaten te worden. Ware joseph maar zoo bedaard geweest als eduard, dan zou zij welligt nog niet den moed gehad hebben, de deur te openen en dit roepen voor zinsbegoocheling gehouden hebben; maar naauwelijks waren op zacht fluisterenden toon de woorden: ‘eduard! wat moeten wij beginnen?’ uitgesproken, of haar ging een licht op, te gelijker tijd dat haar licht uitging, hetwelk eduard behendig uitblies. Het mogt niet meer baten. De onvoorzigtige, hoewel zacht gesproken woorden waren door de verschrikte vrouw in haren angst opgevangen; zij begreep alles en vol schaamte over haar ten toon gespreid leelijk uiterlijk en laf innerlijk, rukte zij de deur open. De twee gedaanten vlogen wel den verbaasden schoolmeester voorbij, maar eilaas! zij waren toch ontdekt.
De vertoornde vrouw beefde nog, maar nu van woede; in afge-
{==22==} {>>pagina-aanduiding<<}
broken woorden gaf zij haren huwelijksgezel een tamelijk goed overzigt van de omstandigheden. Deze was nog woedender dan een scharretjesverkooper, wiens houten rek omwaait; hij werd beurtelings wit, rood en daarna weder wit; zij, die hem kenden, wisten maar al te goed, dat dit het maximum van menschelijke gramstorigheid bij hem was; hij vormde in deze opgewonden gemoedsstemming het wraakzuchtige voornemen, de beide jonge lieden weg te jagen; dat zou, zoo zeide hij, wat opluchten, hetgeen zijne beurs, als die spreken kon, ook zou gezegd hebben.
De schuldigen waren intusschen wat van den schrik bekomen en hadden, nadat zij zich weder in hunne kribben hadden begeven, eene lachbui, die eerst eindigde, toen zij goedvonden in slaap te vallen en beide droomden van het onbehagelijk nachttoilet der jufvrouw. Den volgenden morgen zagen zij intusschen met eenige bekommering den afloop van hun nachtelijk genoegen te gemoet, en hadden zij dezen afloop kunnen vermoeden, zij hadden zich zeker nooit voor spoken uitgegeven.
Vóór het ontbijt nog werden zij voor den vergramden hoofdonderwijzer geroepen; met kloppende harten liepen zij den gang door, en toen zij de kamer waren binnengekomen, deed een blik op den geleerde geworpen, hun als met een vinger aan den wand hun noodlot voorspeld zien. Met eene bedaardheid en koelheid, die uit overspanning voortsproot, deed de bron van wijsheid de deur op slot; de sleutel draaide piepend en - hij ging zitten. De beide ex-spoken zagen elkander aan.
De man van wetenschap stond op, reikte elk van hen een brief toe en sprak: ‘Geen woord wil ik over uwe handelwijze van gisteren spreken;’ - zoodat de jonge lieden, die daaruit afleidden dat hij zijn woord zou houden, zeer verwonderd waren, toen hij vervolgde: ‘zij is te laaghartig en ik ben te hooghartig om daar nog iets van te willen hooren.’ Eduard kon niet nalaten zijn confrère toe te fluisteren, dat die speech zeer hartig scheen te zullen worden. ‘Gij zult naar de diligence gebragt worden, en (hier wachtte hij even, toen, zeker van zijn effect, zeide hij op een langzamen, plegtigen toon en elke lettergreep voorkaauwende met betrekkelijk even groote tusschenpoozen, als een boekhandelaar neemt tusschen de afleveringen van een werk, dat hij uitgeeft) ik jaag u beide weg.’
De eerste indruk was, dit is niet te misduiden, niet aangenaam voor hen; want hoewel zij met een duister voorgevoel waren bin-
{==23==} {>>pagina-aanduiding<<}
nengetreden, toch hadden zij die treurige ontknooping niet verwacht. Beiden beloofden wel het niet weder te zullen doen, maar alleen de gedachte aan de hersenlooze stoutmoedigheid, eene herhaling van zulk een ergerlijk tooneel ten opzigte van zijne wederhelft te durven veronderstellen, versterkte den vertoornden man nog in zijn voornemen en onder het openen der deur sprak hij: ‘Vertrek!’
Nog een flaauwe straal van hoop gloorde aan den horizon; hij zou zich welligt nog bedenken. Hij bedacht zich dan ook werkelijk, maar het eindresultaat was, dat hij zich in het belang van de rust zijner inrigting verpligt rekende, de beide belhamels van de kudde, die aan zijne zorg was toevertrouwd, te verwijderen; terwijl zijne vrouw er nog overredender wijze bijvoegde: ‘Als een schaap over de brug is, volgen de andere allemaal,’ hoewel zij niet regt wist wat dit er bij te maken had; er waren maar twee schapen in huis en dat waren de kostjongens niet.
Zonder eenig afscheid van hunne kameraden te mogen nemen, zelfs zonder dat Mijnheer zijn schrander hoofd aan het raam wilde vertoonen, werden zij naar het diligence-bureau gebragt onder geleide van een ondermeester, wien zij het geval verhaalden. De man verklaarde om zijne deftigheid op te houden, ‘dat zij niet meer dan hun verdiend loon hadden ontvangen,’ waarop joseph aanmerkte dat, als zijn patroon zóó doorging, hij spoedig geen loon meer zou ontvangen en dat zij er dus nog beter aan toe waren.’ - Zij hielden zich groot, tot dat hun bewaker was verdwenen; toen begonnen zij eens aan hunne tehuiskomst te denken. Eduard dacht aan den billijken toorn van zijn oom; aan zijne helleveegachtige tante durfde hij in waarheid haast niet denken en de afstand, die hem van zijne bestemming scheidde, was omgekeerd evenredig met de opgeruimdheid van zijn gelaat. Hij had nu twee jaren op de school doorgebragt en, behalve dit accident, waren de berigten toch nooit van dien aard geweest, om hem eene zegevierende tehuiskomst in het verschiet te doen zien.
Beider tehuiskomst had dus niet veel aanlokkelijks; zij scheidden met gezigten in mineur en eduard reed door naar Amsterdam. Hoe meer hij de wereldstad naderde, hoe meer hem een onaangenaam gevoel nederdrukte; maar dat duurde niet lang en zijne onverschilligheid zou gezegevierd hebben, zoo niet het inwendig gevoel van zijne verpligting hem zijne handelwijze had afgemaald met kleuren, die hem toeschenen zwart te zijn van ondankbaarheid, en

{==24==} {>>pagina-aanduiding<<}

dit maakte dat hij er niet zoo luchtig over heen dacht. Niet dat hij bang was voor den storm, die hem wachtte, maar zijn geweten hield eene aanspraak tot hem, die lang niet malsch was. Met loome schreden stapte hij de stoep op en trok, o! zoo bedaard, aan de schel. Naauw was hij open gedaan, toen zijn speelmakkertje hem om den hals vloog. Die eerste ontvangst viel hem nog al mede, maar maakte ook het hem wachtende contrast zooveel te grooter; zijn voogd was juist niet te huis, zoodat hij geheel het opgestreken zeil van zijne hartelijke tante te gemoet ging. De ongewone welkomstgroet: ‘Wat komt gij hier doen?’ was de introductie, welke hij teregt gevreesd had. Hij reikte haar stilzwijgend den brief over, in de hoop, dat hierin hem wel de moeite eener explicatie bespaard zou worden. Hoewel de brief aan haren gemaal gerigt was, aarzelde zij geen oogenblik dien open te breken en las hardop de volgende woordenrijke mededeeling:

‘WelEd. Heer!

‘De maat is vol (welke maat stond er niet bij); mijn onuitputtelijk geduld is uitgeput; ik ben in de treurige noodzakelijkheid geweest, uwen pupil weg te jagen.’
Mevrouw sprak dit woordental: ‘weg te jagen,’ zoo akelig hol, dat de kleine henriëtte angstig aan haar boezelaartje trok; zij meende den schuldige door den grond te doen zinken, welk feit gelukkig of ongelukkig achterwege bleef. Nadat zij een oogenblik hare lectuur gestaakt had, om daaraan de vereischte uitwerking te geven, vervolgde zij: ‘Eene wandaad, die ik den papiere (hier proefde men op eenige geographische mijlen den geleerde) niet zou durven of willen toevertrouwen, waarbij hij zich heeft aangesteld als een ware, onverbeterlijke deugniet, heeft mijn geduld den bodem ingeslagen. Het slechte karakter van uwen pupil zou eenen geest van bederf onder mijne discipelen verspreid hebben, dien ik nog nooit in mijne inrigting geduld heb. Ik zoude u aanraden, hem zoo spoedig mogelijk onder dienst te doen, daar zullen zij hem wel klein krijgen.’
Deze volzin werd besloten door een welgevallig hoofdknikken en de woorden: ‘Die brave man!’ Daarop las zij verder: ‘Onze zachte dwangmiddelen (die in klinkende oorveegen bestonden, hoewel onze eduard dadelijk had te kennen gegeven, dat men dit met hem niet

{==25==} {>>pagina-aanduiding<<}

proberen moest) vermogten niets meer op dit jeugdig, verstokt, bedorven en onherstelbaar verloren gemoed. Hiernevens heb ik de vrijmoedigheid gehad, de rekening te voegen.’ Dit laatste, in plaats van hare hoogachting voor dien ‘braven man’ te verflaauwen, vervulde haar met zoo veel gramstorigheid op den bezitter van het jeugdig, verstokt enz. gemoed, dat hare woorden: ‘Ga uit mijne oogen, ondankbaar schepsel!’ hem de kamer deden verlaten, dol blij er voorloopig zoo af te komen. Henriëtte wilde hem volgen, maar een gebiedend: ‘Blijf hier!’ deed haar aarzelend gehoorzamen.
Een uur later kwam de mannelijke regter te huis, en toen hij het nieuws vernam van zijne vrouw, welke al dien tijd had zitten spinnen, was hij ook zeer geneigd den bengel de deur uit te gooijen. Hij liet hem bij zich komen en beval hem de reden te vertellen, waarom hij zoo schandelijk was weggezonden. Met levendige kleuren schilderde eduard nu het ontzettende voorval en tot groote ergernis van de onmeêdoogende tante, die tegen elk gevoel van medelijden gepantserd was, begon de oude heer, welke den inval kostelijk had gevonden, in eene lachbui uit te barsten, die bij Mevrouw een aanval van woede verwekte, welke haar noodlottig zou zijn geworden, als haar mond niet tot veiligheidsklep had gediend, waardoor zij hem in vrij krasse bewoordingen het verkeerde van zijn gedrag onder het oog bragt. De schuldige had bovendien nog de groote impertinentie zich zóóver te vergeten, dat hij, bij de herinnering van het avontuur, dit gelach accompagneerde, waaruit Mevrouw van de wall natuurlijk opmaakte dat hij haar uitlachte. Op hetzelfde oogenblik voelde hij dan ook een kopje tegen zijn rug aanslingeren en zag hij haar onder de woorden: ‘Ik verkies niet door het eerste het beste havelooze kind in mijn huis beleedigd te worden!’ de deur uitstuiven. De jongman raapte bedaard het kopje op, gaf zijne bevreemding te kennen dat het niet gebroken was en maakte van deze gelegenheid gebruik, zijn voogd welgemeend excuus te vragen, hetgeen deze hem ook gaarne verleende.

Langzaam, zeer langzaam kwam Mevrouw van de wall weder bij. Eenigen tijd bleef eduard vrij gelukkig in huis en de kinderen begonnen meer en meer aan elkander te hechten. Hoe weinig be-
{==26==} {>>pagina-aanduiding<<}
teekenend dit onder kinderen nu moge zijn, toch wilde de achterdochtige moeder daar dadelijk iets in zien. Zij had weder een lang gesprek met haren ega, waarin zij dringend betoogde, dat daaruit voor de beide kinderen groote onheilen zouden kunnen voortvloeijen. Zij mogten niet te veel aan elkander hechten, daar zij toch nimmer hare toestemming zou geven, dat hare dochter met zulk een bedelaarskind - zoo als zij hem altijd nog noemde, zoo lang hij er niet bij was - in den echt trad. Zij hield eene bespiegeling over de liefde, als of zij die ooit zelve gekend had en drong nu zeer ernstig aan op de verwijdering van den niets kwaads vermoedenden eduuard.
De man liet zich bepraten, daar hij wel voorzag, dat zijne gade door eene ruime sortering ergerlijke tooneelen den jongen anders zou nopen, zelven den niet zeer huiselijken haard, die hem was aangeboden, te verlaten. Nog nooit hadden zij eene neiging bij hem opgemerkt voor een of ander vak en zij besloten hem eens te polsen.
Op zekeren avond zat het viertal rustig vergaderd; de heer des huizes schreef; Mevrouw had een borduurwerk in de hand, dat al zes maanden bij alle buitengewone omstandigheden paradeerde; henriëtte las in de boeijende geschiedenis van robinson crusoë en de jeugdige eduard schreef een brief aan zijn vriend, van wien hij nog niets gehoord had.
De plegtige stilte werd nu en dan afgebroken door een beteekenisvol gekuch, dat allen de oogen deed opslaan, behalve den ouden heer, die ze nedersloeg, zeer ontsticht over deze onhandige wijze, om hem aan zijne belofte te herinneren. Vreezende, dat zij zich eene longtering mogt kugchen, begon de voogd zonder omwegen aldus het gesprek: ‘eduard, hebt gij wel eens uwe gedachten laten gaan over de keuze van een beroep? Gij komt op de jaren, dat het tijd wordt hierover na te denken.’ Mevrouw knikte, zeer tevreden met dezen aanhef, haren man toe; eduard zag eerst eens zijn nichtje, daarna bij wijze van geleidelijken overgang zijn voogd aan, en toen eerst hechtte zich zijn oog, dat duidelijk eene hevige verbazing over die plotselinge vraag te kennen gaf, op zijne tante, die hij natuurlijk voor de ontwerpster van dit gesprek hield. Daar het antwoord niet zeer snel volgde, beet zij hem toe: ‘Ja, een beroep, versta je niet?’ - Openhartig antwoordde hij: ‘Tot nog toe heb ik daaraan niet gedacht!’ - waarop hem werd toegeduwd: ‘Dan

{==27==} {>>pagina-aanduiding<<}

wordt het toch tijd; of zou je hier altijd een lui leven willen slijten?’
Zijn gezigt werd scharlakenrood en hij antwoordde: ‘Het is mij onverschillig.’ Dit was niet zoo, maar hij kon niet verdragen, zoo als reeds gezegd is, dat men hem van ondankbaarheid zou beschuldigen en daarom was hij jegens zijn weldoener en diens vrouw geheel anders dan jegens elk ander. ‘Door mijne ondervinding voorgelicht, zal ik in hoofdpunten eenige beroepen u voor houden; dit zal u dan in uwe keus leiden;’ sprak de oom. ‘Gij zoudt een ambacht kunnen kiezen, maar uit eerbied voor uw vader zou ik u hiertoe nimmer aanzetten.’ - ‘Hm, hij moet nog maar keurig ook wezen,’ mompelde de tante brommend, hetgeen eduard niet verstond.
Het kantoor ware voor u zeer voordeelig, gij kunt bij mijn zwager geplaatst worden en misschien later..... Het gezigt van den levendigen jongeling nam een tint van zoo innige vertwijfeling aan, dat van de wall in zijn volzin bleef steken, hem even aanstaarde en sprak: ‘Maar is er dan niets, waarin je behagen zoudt kunnen scheppen?’
Deze vraag was even moeijelijk voor hem te beantwoorden, als de keuze voor een jong meisje, dat kleedjes uitzoekt, maar niet boven de vijftien gulden mag gaan. Het vurigste verlangen van den jongen was altijd geweest, student te worden, doch hij durfde dit niet eens uiten. Niet gaarne had hij zulk een denkbeeld voor zijne tante durven ontwikkelen; hij vergenoegde zich dus te zwijgen, even als een oorlogsheld die morsdood wordt geschoten.
Nu vatte de tante den draad van het gesprek op, wierp haren man een blik toe, die kon beduiden: ‘Als jij doorgaat, zijn wij morgen nog aan den gang;’ en sprak: ‘Daar het u toch zoo geheel onverschillig is, zal ik u zeggen wat wij voor u nuttig en noodig vinden. (Eduard dacht dadelijk aan eene plaats als cipiersjongen of knecht bij een slagter). Gij moet maar onder dienst gaan, zoo als uw brave onderwijzer, dien gij zoo grof beleedigd hebt, teregt aanmerkte, en mijn man denkt even als ik.’ - De waarheid was dat haar man niets dacht en juist iets in het midden wilde brengen, toen zij hare korte rede besloot: ‘Denk maar eens; dit is de eenige wijze om fortuin te maken en ik wensch u dit van harte toe. (Dit laatste deed eduard denken, dat het woord fortuin eene eigenaardige benaming voor ‘geweerkogel’ bij haar was). Hierbij

{==28==} {>>pagina-aanduiding<<}

bleef het gesprek, daar eduard te zeer op het lijf was gevallen, om naar behooren te kunnen antwoorden.
Hij zag wel in, dat het gesprek, zoo lang zijne hem innig liefhebbende tante haren mond roerde, voor hem slechts eene ongunstige wending kon nemen en hij besloot liever met den voogd alleen te spreken. Zij zaten dien avond zoo stug bij elkander als vier geneesheeren die in consult zijn.
Na lang praten kwam hij met zijn oom overeen, tot zijn zeventiende jaar in Amsterdam te blijven; echter moest hij binnen eene week zijne keuze bepalen. Maar wat weet een jongen van veertien jaren van een beroep? Met zijne keuze durfde hij toch niet voor den dag komen en niets wetende op te geven, kon hij zich niet met regt verzetten tegen de beslissing zijner tante. Zijn oom voegde er bij, dat hij hem in de mogelijkheid zon stellen het voetspoor zijns vaders te volgen en het hem niet aan middelen tot studie zou laten ontbreken, wanneer hij in krijgsdienst wilde treden. Hij besloot dus er in toe te stemmen, het vaderland te gaan dienen.
Drie jaren verliepen.
Wij zijn dan nu genaderd tot eene week vóór dat de toebereidselen tot zijn in dienst treden zouden gemaakt worden. Wij vinden hem buitengewoon ontwikkeld; hij had eene lengte, die hem veel ouder deed schatten dan hij werkelijk was, en hij mogt zich in een zeer fatsoenlijk uiterlijk verheugen. Zijn karakter was zoo goed als dat van een vlieg; de weinige fouten, die in zijn karakter waren geslopen, waren hoofdzakelijk ontstaan door gemis aan huiselijk verkeer; juist de gedwongen houding, die hij uit een gevoel van erkentelijkheid jegens zijne verzorgers in acht nam, maakte hem voor anderen even onhandelbaar als het paard van een aschkarreman dat men den spaanschen tred wil leeren. Hij was een jongen, die eene groote mate van vrolijkheid, en in alledaagsche gevallen, van onverschilligheid bezat. Geene dwaasheid ontging zijn scherpen blik, hetgeen dan, zooals meestal het geval is, menigeen vermaakte, doch hem eene dwarlzee van vijanden, en bovenal vijandinnen bezorgde; op later leeftijd zou dit niet beter worden. Alleen zijn oom hield hij te vriend, meer uit dankbaarheid dan uit eigenbelang; voor tante was hij eene spirituslamp onder haar toch al ligt verhit temperament. Toch moest zijne verdere ontwikkeling nog komen. Voorloopig had hij nog niet veel genoegen en ambitie in de krijgsdienst, en hij zag er even hard tegen op

{==29==} {>>pagina-aanduiding<<}

als de heer van de wall tegen zijne schulden. Deze had nog altijd plan gehad hem door studie officier te laten worden, maar de achteruitgang van zijne financiën veroorloofde hem dit niet, waarom hij er van moest afzien en zijn pupil de wijde wereld insturen, - zoo als zoo vele anderen. Wat de gelden van eduard aangaat, hieraan wilde hij vooreerst nog niet raken.
Men schreef het jaar 1828 en Zuid-Nederland begon reeds meer en meer grimmig naar de Noordelijke helft te staren; in het zuiden begon men te vinden, dat men vreeselijk onderdrukt werd en de gisting der gemoederen begon aldaar zóó toe te nemen, als dat breedvoerig in de historie vermeld wordt.
De geestelijken spraken ook nu en dan, volgens oude gewoonte, een hartelijk woordje mede, het gepeupel liet zich door allerlei lasterrijke verzinsels opwinden, en de opstand van het tegenwoordige België tegen de voormalige Vereenigde Proviciën begon te smeulen; een opstand, welks gevolgen geheel Nederland met metalen kruizen overzwermd hebben, zoodat de hedendaagsche, wat koeler gestemde jongelingschap in de groote dwaling zou kunnen vervallen, dat het in dien tijd een voorregt moest zijn, geen metalen kruis te bezitten, als niet de vele dapperen, die dit eereteeken werkelijk met hun bloed gekocht hebben, dit treffend wederspraken. Tevens geeft deze omstandigheid, die opstand van Belgie ons gelegenheid, de loopbaan van eduard voor een gedeelte te volgen, daar, ware deze krijg niet gevoerd geworden, zijn levensloop even onbeduidend welligt ware gebleven als de militaire loopbaan van zoovele lui, die het vaderland denken te dienen met pruttelen over de vervelende dienst welke zij hebben en met vitten op de inrigting van het leger, hoewel de eerste verbetering, die er gemaakt worden kon, zou zijn, hem er uit te zetten.



{==30==} {>>pagina-aanduiding<<}

Hoofdstuk IV. Eene soirée bij mijnheer Raalte, waarop zeer mooije muziek werd gemaakt en een gewigtig onderhoud tusschen de heeren Raalte en Van de Wall.

Een vrij aanzienlijk gezelschap (ten minste wat getalsterkte aangaat) was op den 17en Mei 1828 bij den heer raalte vergaderd. In de groote zaal was eene hoeveelheid waskaarsen ontstoken, oneindig maal zoo groot als den vorigen avond, daar er toen geen eene gebrand had. Mevrouw nam, geholpen door hare drie dochters, charlotte, rosalie en jeannette, met veel tact de honneurs waar. Twee knechten, die er als doodgravers uitzagen, luisterden het geheel op.
Mijnheer raalte was een van de rijke kooplieden, welke in Amsterdam zoo algemeen zijn. Den vorigen keer had hij weinig gesproken: 1o. omdat de gelegenheid toen niet zeer gunstig was; 2o. omdat hij naauwelijks antwoord kreeg. Hij was een van die stijve Amsterdammers, welke altijd den mond vol hebben van: ‘Ik ben maar een eenvoudig mensch. - Je moet het maar voor lief nemen,’ - en meer van die geforceerd nederige uitdrukkingen. Hij was even stemmig in het zwart gekleed als zijne twee bedienden; een gouden horologieketting, van den vorm eener Goldbergschen keten, gaf te kennen, dat hij een horologie bezat, wanneer al niet een soort gezwel ter hoogte van zijn vestzak te kennen had gegeven, dat daar een kunstuurwerk huisde waarop, naar de dikte te oordeelen allerlei dingen stonden, die men bijna nooit noodig heeft, als: de phases der maan, de datum (die altijd in de war was) en meer wetenswaardige zaken, welke een familiestuk opluisteren. De vorm van het geheel deed denken aan de gouden kast, die hoofdzakelijk de reden zou kunnen zijn, waarom de zakkenroller hem van dat log, onhandelbaar instrument zou ontlasten. De ketting liep te niet in drie gouden versierselen. Het eerste diende tot sleuteltje en had eenigzins de gedaante van een opgezetten vlinder, die op een halven lucifer staat; in dit belangrijk document had hij eenig pluksel van

{==31==} {>>pagina-aanduiding<<}

zijn eigen haar en dat zijner vrouw, zoodat de eene zijde een rooden en de andere een donkerbruinen gloed gaf. Het tweede voorwerp was een groot gouden cachet, waarop zijn wapen stond, dat scheen te bestaan uit een geribd veld, met niets er op. Wat het derde ding was, wist hij zelf niet. Zijn haar was statig tot eene kuif gewrocht en dit zou hem een zeer geleerd voorkomen hebben gegeven, als andere deelen van zijn gelaat dit niet merkbaar wedersproken hadden. Met allen eerbied was het geheel van den man zoo origineel, dat men hem na zijn dood bepaald moest opzetten.
Mevrouw had een gezigt als een van de liefste keeshondjes der toen bekende wereld; vroeger was zij misschien zoo mooi geweest, als hare oudste dochter zich verbeeldde te zijn, maar denkelijk was de zon harer schoonheid aan het tanen gegaan. Haar dik hoofd en eene elevatie op haren rug, welke te zamen aan omvallen deden denken, maakten dat men een grootsch denkbeeld van de stabiliteit, harer beenen moest krijgen, hetgeen natuurlijk bij gissingen bleef, daar in 1828 de dames ook van het systeem waren, dat er over het algemeen meer heil in steekt te laten gissen dan te laten begluren. Doch het uiterlijk in het midden gelaten, was het een lief, gul, hartelijk mensch.
Hare oudste dochter, die, zeker niet naar jufvrouw corday, charlotte was genoemd, dwaalde altijd, zoodra er vreemde personen waren komen opdagen, met eene agitatie rond, alsof het geheele gezelschap aan den geeuwhonger leed, of regelregt uit de Sahara was gearriveerd. Zij verbeeldde zich engelachtig schoon te zijn en bezag zich zelve dol graag, hetgeen was op te maken uit eene beschouwing van hare handwerkbenoodigdheden, die allen van spiegeltjes waren voorzien, behalve de koppen der spelden en de oogen der naalden, terwijl zij al lang gemijmerd had, hoe haren vingerhoed zoo praktisch in te rigten. Zij was dolgek met alle jongeluî, kleedde zich zoo opzigtig mogelijk en - was een zonderling sujet.
Hare zuster, rosalie geheeten, was wat men noemt een allerliefst meisje. Zij was juist zestien jaren en vrolijk, maar toch verstandig; en evenzeer was zij te stelen als de gouden kast van Papaas klokkenspel, hoewel dat ding nu en dan wel eens de fantaisie had, midden onder het diner twaalf uur te slaan, waarop de waardige man, die paleizen op den juisten gang van zijn familiestuk zou willen bouwen, somtijds hardnekkig plannen beraamde om de pendule te verzetten.

{==32==} {>>pagina-aanduiding<<}

Het jongste meisje, dat den voor een kind zoo schoonen leeftijd van twaalf jaren had bereikt, geleek sprekend op Mama; jeannette was erg mager, alsof zij van meel en water leefde en zag, als zij op een stoel zat, er uit als een hazewind, die opzit.
Zoo was de familie van den gastheer zamengesteld. Wij ontmoetten nog de familie van de wall, die wij wel kennen en toch in sommige opzigten niet zouden herkennen, daar Mevrouw haar gezigt had weten te plooijen als een van de gelukkigste, en handelbaarste vrouwelijke wezens, die ooit voor eene theetafel hebben gezeten. Ook eduard was tegenwoordig, dewijl de heer raalte den vrolijken ongedwongen jongen gaarne mogt lijden, te meer daar hij hèm in stilte zag lijden onder de kwetsende behandeling zijner tante. De kleine henriëtte fungeerde als speelmakkertje voor jeannetje met het uitstekende profieltje.
Verder bestond het gezelschap uit den heer lehman, een oud veteraan, die van het jaar 1816 tot aan het begin van dit jaar met trouwe volharding zijn jeugdig leven voor vorst en vaderland had veil gehad, maar juist nu zijn pensioen had gevraagd; eene oude dame, die alles verkeerd verstond en twee heeren van 21 en 23 jaren, die, naar men hoopte, aan de oudste dochter het hof zouden maken. Deze heeren waren logés uit Antwerpen en broeders, genaamd jacques en alfred. Het waren verschrikkelijke typen van pedanterie, die meenden dat hunne groote hoofden opgepropt waren met wereldkennis en geleerdheid. Zij waren van gekrulde haarlokken voorzien, droegen wit piqué vesten en geleken in sommige opzigten sprekend op de wezens in de schepping, welke zoo geducht veel van den mensch hebben. Toch had hun oog iets levendigs, maar niet het gulle van een eduard; - de eenige uitdrukking, die hun gelaat nog had, was trotschheid en geslepenheid; bij de eerste ontmoeting reeds had eduard een diep afkeer van hen opgevat.
Nog een manspersoon zouden wij bijna vergeten, zeker omdat hij zich zoo zedig achteraf hield. Hij was een oud beproefd boekhouder van den heer raalte, met witte haren. Zijne verticale pojectie had iets van eene stalen pen, terwijl hij een witten das om had die, zoo men er een dun wandelstokje had doorgestoken en dit maar ééns bij wijze van eene kruk had rondgedraaid, hem onmiddellijk geworgd ter aarde zou hebben doen zijgen.
Ziedaar het uitgelezen gezelschap, dat de grootste behendigheid in het thee schenken nog teleurstelde. Een van de onbeduidende

{==33==} {>>pagina-aanduiding<<}

gesprekken, die bij zulk eene gelegenheid iedereen uitlokken den mond open te doen (al spreekt men ook geen woord), circuleerde ook nu. Intusschen was de kleine henriëtte, haar speelmakkertje jeannette versmadende, naar raalte gegaan en had zich aan zijn horologieketting op zijne schoot geheschen. Half fluisterende werd nu het volgende gesprek gevoerd:
‘Mijnheer!’
‘Wat is 't lief kind?’ zeide de goede man, terwijl hij zonder eenige jaloezij ten voordeele van zijne jeannette het meisje door de krullen streek.
‘Mijnheer, houdt u van me?’ - Eene vraag, die in den mond van een meisje, dat het dubbel aantal manen had zien schijnen, tamelijk indiscreet zou zijn geweest, maar door het jonge wereld-bewoonstertje uitgesproken, klonk zij minder onaardig en gul antwoordde hij: ‘Wel zeker, henriëtte.’ - ‘Dan moet u mij een pleizier doen?’ - waarop weder werd verzekerd dat, als dit binnen zijn bereik viel, hij het zeker wilde.
‘Pa en Ma willen dat eduard soldaat wordt,’ werd hem toen, met een medelijdenden blik op den toekomstigen kampioen, toegefluisterd.
De beste man had een ongeloofelijken afkeer van alle militaire beginselen en onmiddellijk sprak hij, als ware hij het orakel van Delphi geweest: ‘Neen, dat mag niet gebeuren.’ - Er was dus weinig overredingskracht noodig, om hem tot hare partij over te halen, en zonder dat iemand er iets van wist, werd besloten, dat hij zijn vriend tot andere gedachten zou trachten te brengen.
Daar intusschen het algemeen discours niet veel heil aanbood, verzocht men de jonge dames wat te willen zingen, hetgeen na de gebruikelijke ‘ik kan niets,’ ‘ik ben niet bij stem’ - en vele smeekende bewoordingen van de Antwerpenaars geschiedde, nadat de moeder te kennen had gegeven, dat zij niet zoo timide moesten zijn en dat het zeer goed gehoord kon worden. Hierin had zij gelijk; het kon zeer goed gehoord worden, al ware men ook een half uur gaans op een eenzaam voetpad afgedwaald. De piano werd met groote bereidwilligheid geopend; de oudste dame ging er voor zitten, kreeg eene kleur van muziekale opgewondenheid en sloeg eenige accoorden aan, die, men kon het duidelijk hooren, zij fantaiseerde. Daarop begon zij eene Berceuse te zingen die, wat de voordragt betrof, volkomen aan het doel beantwoordde. Verschrik-
{==34==} {>>pagina-aanduiding<<}
kelijk waren de gillende toonen, die zij telken reize te voorschijn haalde, wanneer zij zacht weemoedig het hoofd schuins links op haren schouder liet hangen en op de piano speelde of bonsde, alsof zij op 's konings verjaardag volksliederen op het klokkenspel van den Westertoren voordroeg.
Daar van den tekst van het Wiegelied geene letter te verstaan was, had zij het best met één couplet kunnen doen, doch uit groote wellevendheid galmde zij er een vijftal uit, zoodat eduard niet kon nalaten zijne verwondering te kennen te geven, dat de politie geene huiszoeking kwam doen. Toch werden zijne woorden overschreeuwd door de daverende applaudissementen, waarmede zij bedankt werd, voornamelijk door de beide galante snaken.
Nu werd den heer, die uit beleefdheid het blad had willen omkeeren, (hoewel op de eerste bladzijde de titel, op de tweede en derde het lied en onder de derde bladzijde het woordje Fin stond) gevraagd, òf hij ook niet eens het gezelschap wilde laten baden in kunstgenot, hetgeen hij onmiddellijk deed, door eene aria uit de Schepping te zingen; hij radbraakte de melodie zoodanig, dat de goedaardige haydn, hadde hij er iets van kunnen hooren, zich zelven zou vergeten hebben. Eduard schaamde zich niet zijne twee wijsvingers in zijne ooren te planten, om daardoor het geluid wat te breken en duidelijk te kennen te geven, hoe die melodie op hem werkte. De broeder van den dilettant zag naauwelijks deze beweging, of hij ging naar hem toe en vroeg sarrend: ‘Vindt u het soms niet mooi?’ - ‘O, het is superbe!’ - ‘Wat vermeet zoo'n jongen zich niet!’ zeide de een-en-twintigjarige tot den drie-en-twintigjarige, die juist zijn lied voltooid had en stond uit te blazen.
‘Laat het kind met vrede,’ was het verachtelijke antwoord. - Met onverstoorbare kalmte duwde eduard hem toe: ‘Dat is je beiden ook geraden!’ - De beleefdheid gedoogde niet verder te gaan, hoezeer ook de Antwerpsche logés klappertandden van kwaadaardigheid; reeds had eduard tamelijk ziedende blikken van zijne tante opgevangen. Zelfs de heer van de wall wilde gaan zingen, maar dacht nog tijdig aan de leelijke gezigten, die hij dan gemeenlijk trok. Het gezang nam hiermede een einde; want de aanmerking was te juist geweest, om niet iedereen in het oog te vallen, doch het was toen evenmin volgens de modes der beschaafde wereld zaak, voor zijn gevoelen uit te komen; terwijl de kunst, die men savoir vivre noemt, evenzeer gezocht werd, in het verbloemen zijner

{==35==} {>>pagina-aanduiding<<}

gevoelens en het bemantelen zijner gedachten. Met eene wanhopige poging deed de gastheer nu een gesprek ontkiemen, ten einde de spanning wat te verminderen. Deze poging bestond in de navolgende zinsnede: ‘Wel Mijnheer de beval, blijft uw vertrek op morgen bepaald?’ De oudste de beval zag zijn broeder aan; daar echter op diens gelaat niet veel subliems te lezen stond, vergenoegde hij zich te antwoorden: ‘Ik kan onmogelijk...’ Ten minste hij moest zich hiermede vergenoegen, daar eduard hem in de rede viel: - ‘de gezelligheid van het gezelschap door je gezellig gezelschap verhoogen;’ - hetgeen weder een blik van Mevrouw van de wall tengevolge had, als een bundel lichtstralen van den cohinoor, als de zon er absoluut op wil schijnen. Zelfs de gastheer gaf aan zijn anders effen glad voorhoofd een oogenblik den aanblik van eene heuvelenrij.
‘Hebt gij u goed geamuseerd?’ was de onvoorzigtige vraag van Jufvrouw rosalie.
‘O! uitmuntend!’ was natuurlijk het uitmuntende antwoord.
‘Deze stad is niet zoo élégant als 's Gravenhage, maar er is toch veel merkwaardigs,’ merkte de heer de beval zeer snedig aan, waarop van de wall zijn mond opensperde om iets te zeggen, doch zich bedacht. Daar lag het gesprek alweêr; wij zonderen de twee dames van de wall en raalte uit, die als nachtwachts ratelden.
‘Raad eens, met wie ik daar straks een vertrouwelijk gesprek heb gehad?’ vroeg raalte aan zijn vriend.
Degene, die raden moest, deed dit op eene eigenaardige, maar toch dikwijls gebezigde wijze, door met vragenden blik op nadere explicatie te wachten. ‘Wel! je kleine meid, die kort en zakelijk wil, dat je neef niet onder dienst gaat; en ik moet je zeggen, dat ik het zeer billijk van haar vind en eens breedvoerig die zaak met u moet behandelen.
‘Ja,’ hernam de heer van de wall, nadat hij hem een poosje had aangekeken, als wilde hij zeggen: ‘Hé, - dat is nu heel mooi - maar ‘wat wil je anders met den jongen aanvangen.’
‘O, daar zullen wij later wel eens over spreken, eduard vindt overal zijn weg,’ troostte raalte. ‘Maar mijne vrouw is even erg met hem ingenomen, als eene zieke met eene operatie, die zij hem offreren; noodzakelijk kwaad! Zij wil nu eenmaal, dat hij dadelijk zijn weg zal vinden.’ Van de wall begreep, dat,

{==36==} {>>pagina-aanduiding<<}

zoo hij haren zin niet deed, hij denkelijk een vervolg op de bedsermoenen van douglas in het licht zou kunnen geven.
‘Goed, laat hem dan je huis verlaten, maar hij is een veel te vrolijke jongen en er is wel een ander métier te kiezen, dan vreedzame natuurgenooten te vermoorden, of wat nog erger is, zijn eigen leven in gevaar te brengen! Hij kan onmogelijk militair worden; de jongen zou niet lang kunnen stilstaan en hij is te veel behebt met de zucht om met alles wat bespottelijk is den draak te steken, en dan heeft hij, is hij eens militair, niets te doen dan exerceren, eten, drinken, slapen en den draak steken.’
Wij zien hoe weinig raalte met den militairen stand was ingenomen; hij kon nooit zijn afschuw daarvan onderdrukken.
‘De militaire stand is schoon - voor het publiek, dat niet den sluijer, die de schaduwzijde ervan bedekt, kan opligten, dat niet de kleine, maar ontelbare onaangenaamheden kent.’ - Hier zag de spreker loens naar den Antwerpenaar, in de hoop dat deze den mooijen volzin mogt gehoord hebben.
De heer van de wall zag ten volle de juistheid van 's mans woorden in.
‘Ach!’ sprak de gastheer, die als een echt Amsterdamsch koopman, eene ingekankerde antipathie had tegen al wat militair was en zelfs de onschuldige schutterij niet mogt lijden, - ‘hoe kunt gij er toe komen, uw pupil aan dien maalstroom van onzedelijkheid toe te vertrouwen?’
Dit deed de deur digt; de goede man voelde een knagend berouw; hij begreep niet, hoe hij zoo ontaard had kunnen zijn en sprak met energie:
‘Neen! nimmer zal mijn eduard tot die ellendige militairen behooren, nimmer zal hij in hunne losbandige levenswijze deelen, nimmer.’... Hij was juist zoo ver gekomen, toen de genoemde gepensionneerde officier, als de wrekende Nemesis, voor de beleedigde officieren, onderofficieren, korporaals, soldaten en recruten optrad, naar oude gewoonte de hand bragt aan de plaats, waar vroeger zijn houwdegen had gezeten, en met halven afgemeten tred op den onvoorzigtige toetrad.
Toevallig hadden beide heeren elkander nooit ontmoet en bij de voorstelling had de heer raalte de oude functie van zijn vriend niet genoemd. De oogen van lehman vlamden als windlucifers, de regterhand was tusschen twee knoopen van zijn jas gestoken en hij

{==37==} {>>pagina-aanduiding<<}

vroeg den verbaasden man op zeer officiëlen toon, ‘wat deze met die woorden: ellendige militairen wilde zeggen.’ De heer van de wall was een weinig overbluft en sprak met eene geveinsde kalmte: ‘Dat is nog al duidelijk, Mijnheer.’
‘Welnu Mijnheer, dan zeg ik u, dat gij een laag wezen zijt, een lasteraar, een vuilaardig insect, een...’
Hier viel hem de goedaardige van de wall in de rede, om hem bedaard te zeggen, dat het niet waar was, waarop de reeds hoogst vertoornde oude krijger de beide handen in zijne broekzakken stopte, ze ledig er weder uit te voorschijn bragt, in de achterzakken van zijn jas duwde, er twee niet al te schoone castoren handschoenen uithaalde en deze schuimbekkende den verwonderden man in het aangezigt wierp. Ieder ander zou op zulk een oogenblik opgevlogen zijn, den onbeschaamde ter neder geveld, of op staanden voet uitgenoodigd hebben, eenige malen op hem te mogen schieten, maar daar had onze koopman weinig idee van; hij raapte met bewon derenswaardige lijdzaamheid de handschoenen op, bekeek ze ter loops en offreerde ze weder den fel gebeten krijgsman, die zijne verontwaardiging over deze handelwijze uitdrukte door de woorden: ‘Gij zijt een lafaard, Mijnheer.’
Mijnheer van de wall, zoowel als de geheele familie, wist wel dat hij geen held was, maar dat hij zoo laag op de ladder der heldhaftigheid stond, had hij vroeger nooit gehoord; hij kon dit er niet bij laten en vroeg den verwoeden man: ‘Wie heeft u dat verteld, Mijnheer?’
De oorlogsdemon zag in deze bedaarde behandeling der zaak iets bijzonder tergends, ten minste hij zwierde met eene van de twee handen, welke zoo even in zijne zakken waren verdwenen, door de lucht en dreigde zijn vijand een stuk vleesch uit of in de wang te slaan; doch de heer des huizes hield hem tegen en bragt hem het onwelvoegelijke zijner handelwijze onder het oog. Hij was te wel opgevoed om niet zijne overijling in te zien; hij reikte den heer van de wall zijn kaartje toe, excuseerde zich en ijlde heen.
Toen van de wall een blik op het kaartje wierp, ging er een licht voor hem op, en hij kreeg grooten lust zich te gaan verassureren.
Het gezin was echter spoedig gerust gesteld. De zaak was niet ernstig genoeg om ze voor het geregt te brengen, op de wijze, waarop een schooljongen, die een verdiend pak slaag heeft gekregen, naar den meester wandelt. Had de heer van de wall maar een

{==38==} {>>pagina-aanduiding<<}

klap in het gezigt gehad, dan ware hij ontegenzeggelijk onverwijld naar den kadi gesneld; om duelleren dacht de hals natuurlijk niet; hij meende, dat alleen officieren dit deden om zich in den wapenhandel te oefenen. Een oogenblik heerschte er nog eenige consternatie; maar ‘de belhamel was weg,’ - zoo zeî bij wijze van aardigheid de heer van de wall, en daarmede was het afgeloopen.
O! goede heer van de wall, zorgvol huisvader, vrome koopman, wistet gij, welke dreigende onweêrswolken zich boven uwen laaggewelfden schedel zamenpakten; kendet gij eens de wraakgierige, bloeddorstige plannen, die in de hersenen van uwen belhamel rondwoelden; haddet gij eens kunnen weten, dat uw leven welligt aan eene vezel hennep hing! Maar nu wist hij van dit alles niets; de blos der vrolijkheid keerde op zijne kaken terug; hij was nu meer dan ooit tegen alle militairen ingenomen en met een onwrikbaar vast besluit vervuld, plaatste hij zijn dochtertje op de nog eenigzins trillende knie, kneep haar vertrouwelijk in de volle wangetjes en zeî toen: ‘Onze eduard gaat...’ hier wachtte hij even, om niets van hare vreugde te verliezen en vervolgde toen bij wijze van surprise - ‘niet naar die twistzieke menschen.’
Zijne gade, die zoo even al in dubio had gezeten, wat op het tapijt te gaan uitrusten, had dit nu onherroepelijk gedaan, zoo zij met haren lieveling alléén ware geweest. Eduard had naauwelijks het besluit van van de wall vernomen, of hij vloog zijn weldoener om den hals, terwijl de gastheer vergenoegd zijne groote handen wreef, die zoo rimpelig en hard van vel waren, dat men de beweging niet alleen zien, maar ook hooren kon.
Het gezelschap scheidde nu weldra; men sprak niet eens meer over dien Mijnheer, welke zoo met zijne handschoenen gegooid had; men ging eensgezind uit elkander; - Mijnheer raalte met het door weinig menschen gekend zalig gevoel, dat iemand met zich ronddraagt, in de verbeelding eene goede daad verrigt te hebben.
Mevrouw raalte, die zich maar niet kon begrijpen, waarom hare vriendin het laatste gedeelte van den avond zoo grimmig had gekeken, volgde haren man huppelend, zoowel uit vergenoegdheid, als uit gebrekkige ligchaamsconstructie; de boekhouder, zonder iets meer te spreken dan hij den geheelen avond had gedaan. Mijnheer en Mevrouw van de wall vertrokken onder een zeer heftig discours, en eduard was met allerlei wraakzuchtige plannen bezield tegen de Antwerpenaars.

{==39==} {>>pagina-aanduiding<<}

Toen hij gelijktijdig met hen de deur uitstapte, kon hij niet nalaten hun mede te deelen, dat zij lummels waren, waarop zij hem het onbeschaamde antwoord gaven: ‘dat zij niet met kinderen zich inlieten.’ Had hij de inspraak van zijn hart gevolgd, dan zou daar dadelijk een vuistgevecht op gevolgd zijn. Doch hij vond dit te min en vergenoegde zich met den vurigen wensch hen vroeg of laat nog eens te ontmoeten. Van de wall droomde dien nacht de ijselijkste treurspelen; hij zag, hoe hij met een geweer van een afzigtelijken bajonet voorzien tegenover den oud-luitenant stond, die ook met zulk een helsch werktuig was gewapend en trachtte hem tegen eene deur te rijgen; dan weder kwam lehman met twee haakbussen aanslepen; hij gaf een gil van ontzetting en ontwaakte tegelijk met zijne vrouw, die hem een duw in de zijde gaf, - voor een slaperig mensch nog vrij duidelijk verzoek, zich wat te kalmeren, - welken stoot hij dus als voortzetting van zijne benaauwde droomen, voor den doodsteek hield. Hij sliep dan weder in; niet om te rusten, neen - om nieuwe schrikbeelden te ontwaren. Dan zag hij zich weder staan met eene groote pistool, omgeven van zakken kruid, kogelstapels en de werken van Cats; hij droomde zelfs van tweehandszwaarden, morgensterren, strijd- en enterbijlen, ganzenroeren, blijden, en gretig maakte hij van het eerste morgenrood gebruik, om zich aan die sombere droomen te onttrekken. Zoodra hij echter zijne beenen in de laarzen had gewrongen, begon hij te lagchen om zijne bespottelijke droomen en trachtte zich weder geheel te overtuigen, dat er geen grein gevaar voor zijn jeugdig ligchaam bestond.
Eduard kon den geheelen nacht niet slapen; dat woord ‘kind’ had hem gegriefd, innig gegriefd en van dit oogenblik zwoer hij man te worden en tevens ieder die hem beleedigde, dit duur te doen betalen. Hiertoe moest hij, dit was hem duidelijk, het huis zijns weldoeners verlaten; nimmer kon hij dáár zijn doel bereiken, hij werd te veel in zijne handelingen gestremd.
Al had hij aan de rede gehoor gegeven, de beide de bevals kon hij zoo dadelijk niet vergeten; het plan stond bij hem vast, hun vroeg of laat te toonen dat zij hem niet ongestraft konden beleedigen en teregt zag hij in, dat het nu de tijd niet was hen naar behooren te tuchtigen. Maar vergeten had hij hen niet!...



{==40==} {>>pagina-aanduiding<<}

Hoofdstuk V. Waarin de heer Van de Wwall twee heeren, die hij niet kende, zijne kamer zag ingaan en zelf moest uitgaan; benevens de schildering van een tragisch melodrama, waarbij hij alleen de orkestpartijen verving.

Den volgenden morgen stond, zoo als wij reeds gezegd hebben, de heer van de wall onder het aandoenlijk hanengekraai op en ontbeet haastig; de spijs werd gekruid door het lieve humeur van zijne steeds knorrige gade, waarom hij spoedig naar zijne, onzen lezers bekende, kamer ging en zich daar opsloot.
Men zou welligt meenen, dat hij nog over zijne onaangenaamheden van den vorigen avond peinsde, of zich daarover pijnigde, maar dan dwaalde men grovelijk; - hij herinnerde zich met schrik, dat hij nog een briefje in zijne secretaire had, waarop van daag antwoord werd gewacht. Hij opende de klep der secretaire, maar deed dit zoo langzaam, als ware hij bang, dat de brief er uit zou vliegen. Deze brief las hij op nieuw, steeds scheen hij den inhoud even boeijend te vinden. Op dit gewigtig oogenblik kwam eduard hem storen; elk ander dan zijnen neef zou hij met woedende gebaren de deur hebben gewezen, hem zag hij tamelijk welwillend aan. ‘Wat is 't mijn jongen?’ was de hartelijke vraag.
Het voorhoofd van den huisvader werd langzamerhand effen, even als een nat vel teekenpapier dat opdroogt. Hij vergat voor een oogenblik alles wat hem kwelde.
‘Ik wilde u hartelijk dank zeggen en doe dit, neem het niet euvel op, liever buiten de tegenwoordigheid mijner tante.’
‘Neen’, antwoordde hem van de wall, ‘ik neem je dat zoo erg kwalijk niet.’ ‘Je tante is een goedhartig mensch (eduard trachtte zich vruchteloos eene flaauwe voorstelling van een niet goedhartig mensch te scheppen); maar wat ze nu eenmaal begrijpt, begrijpt ze. Gij zijt een veel te goede jongen, dan dat ik zou kunnen gedoogen dat zij je armen en beenen afschieten.’ Een oogenblik kwam hem die boosaardige, grimmige officier weder in het geheugen, bene-
{==41==} {>>pagina-aanduiding<<}
vens zijn niet al te liefelijke droom, mààr, dacht hij weder opbeurend, droomen zijn bedrog en al zijne benepene gedachten concentreerden zich tot ééne zucht.
‘Toch wilde ik wel eens met u spreken. Meer en meer zie ik ook zelf in, dat het hoog noodzakelijk wordt, ernstig aan mijne toekomstige bestemming te denken, en wien kan ik beter raad vragen dan u?’ De brave man kuchte zeer melancholiek en keek den jongen aan; hij zeide niet veel. Het was dan ook geene kleinigheid, daar zoo op eens over te decideren; de laatste maal had het gesprek tot zulk een wanhopig besluit geleid, dat hij vreesde den jongen al in de kaken van den dood geduwd te hebben.
‘Ik vind, dat gij daarin uw eigen zin moet volgen. Wel wil ik u een raad geven; zonder geld komt gij niet ver in de wereld en alzoo zult gij een harden dobber hebben. Gij kent mijne gevoelens over den militairen stand; ik verafschuw dien en zoo lang ik leef, zult gij daaraan niet opgeofferd worden. In den handel zult gij het meest fortuin kunnen maken; handel is alles, zonder handel kan de menschheid niet bestaan,’ (hij geloofde haast, dat zonder handel de aarde niet op hare as kon draaijen.) De handel kon eduard echter niet bekoren; het was hem niet te doen om geld bij elkander te schrapen. Hoe dikwijls hij ook met zijn voogd over dit onderwerp sprak, nooit noemde deze het studentenleven; het was, als wist de man niet, dat dit bestond, hoewel de jongeluî hiertoe overal leven genoeg maken. Hij besloot echter van de goede gelegenheid partij te trekken en zijn oom te polsen.
‘Daar is wel iets, dat mij zou aanstaan, maar ik durf het u niet zeggen,’ - sprak de jongman, terwijl hij zijn verpleger strak in het gezigt zag.
‘Nu, laat eens hooren,’ klonk het bemoedigend. Na eenig aarzelen kwam dan zijne liefde voor het studentenleven te voorschijn, maar zoo als eduard verwacht had, het gelaat van den voogd betrok.
Men wilde eduard op eens een beroep laten kiezen! Maar wat weet een jongeling van vijftien jaren van een beroep, en wat weet zelfs een volwassen mensch van de meeste beroepen. Ieder, die eene betrekking vervult, kent al het vóór en tégen, daaraan verbonden, maar de oningewijde ziet soms niets dan het verguldsel, zonder te bedenken, hoevele kleine grieven bij dieper beschouwing het koper voor den dag brengen. De pleegouders hadden ge-
{==42==} {>>pagina-aanduiding<<}
lijk; het werd tijd dat hun beschermeling een beroep koos, doch als iemand geene bijzondere neiging heeft voor iets, en - wat nog erger is, als hij er eene heeft, die hij zelfs niet durft uiten, dan is zulk een keuze hard! Hoewel verstand zeer veel helpt, is dit toch geene zekerheid, om tot fortuin te geraken. Geluk, blind geluk is de hoofdzaak, terwijl het woordje protectie in dit opzigt niet uit den dictionnaire mag gebannen worden. Men onderkruipt, benadeelt en bedriegt elkander over het algemeen zooveel, als maar eenigzins mogelijk is, en somtijds ziet men nullen tot hooge staatsambten komen en hij, die maar goed durft, komt het verst; de mensch wil zand in de oogen hebben en toch zal hij dit nimmer bekennen.
Men ziet vaak de grootste schandalen gebeuren, zonder er iets tegen te kunnen doen; ontegenzeggelijk levert de eene betrekking daartoe veel meer gelegenheid op dan de andere. Een beroep, dat soms voor het algemeen zeer nuttig zou kunnen zijn, wordt menigmaal door winstbejag, door slecht beheer het ongeluk van velen. Elk beroep heeft zijne eigenaardigheid, elke betrekking krijgt door hartstogten, door onkunde wel eens een geheel andere strekking, dan zij zou kunnen hebben, dan te wenschen ware. Waarin ontaarden de nuttigste betrekkingen niet al?
Men houde wel in het oog, dat al hetgeen hier beschouwd wordt tot de uitzonderingen behoort; wij wenschen aan te toonen, waarin eene nuttige betrekking soms ontaardt, zonder in het minst er aan te denken, dat die uitzonderingen veel in getal zijn, zoodat men zeer zou dwalen, zich iets aan te trekken, maar: non omnia possumus omnes.
Ministers zijn menschen die zelden bevallen, altijd worden aangevallen en voor alles verantwoordelijk zijn. Het grootste genoegen van dit baantje bestaat in een lief pensioen. Somtijds, gelukkig zelden, worden tot die betrekking menschen gekozen, die niet bijzonder in den smaak vallen, hetwelk dan uitmuntend op de onderlinge harmonie werkt, en vele goede, groote zaken tot stand moet brengen!
Leden van kamers, parlementen en senaten zijn veelal personaadjen, die maar al te dikwijls tot niets anders deugen, veel geld hebben en lang, veel en weinig beteekenend kunnen redeneren; zij dienen, om de belangen van het volk te behartigen, beter ware gezegd om over de belangen des volks elkander in het haar te zitten.
Soldaten zijn bezielde, onbezielde wezens, integrerende deelen

{==43==} {>>pagina-aanduiding<<}

van andere beweegbare werktuigdeelen, die hoofdzakelijk dààrin van andere werktuigdeelen verschillen: dat zij redeneren kunnen, doch niet mogen.
Onderwijzers zijn soms wijze menschen, die men menigmaal door domme laat controleren; naarmate van de stomheid hunner leerlingen, worden zij door de ouders als knap of onbedreven beschouwd.
Bankiers zijn rijke menschen, of schijnen dit te zijn.
Boekverkoopers zijn meermalen menschen, die schatten van levenswijsheid bewaren en afgeven, even als okshoofden, die fijne wijnen in zich bevatten; met dit groote onderscheid, dat de wijnen aan het ruwe okshoofd nog iets van hun bouquet afgeven, terwijl de schoonste werken soms onopengesneden worden verzonden en, als zij niet doorgebladerd worden, niets van zich kunnen afgeven.
Boekdrukkers en uitgevers zijn al te dikwijls onderdrukkers van het talent, die der maatschappij door hunne inhaligheid meer schoons onthouden dan bezorgen.
Een zeeman is de overgang van den mensch tot den visch. Hij leeft intusschen geheel anders in het water, dan deze en kan het op het land ook zeer goed uithouden. Zelfs op het water heeft hij somtijds het land.
Dominés zijn over het algemeen personen, die der menschheid onder een nieuw dekkleed altijd hetzelfde vertellen; zij laten de menschen zingen, doen velen gerust slapen, en helaas! een enkele zich vervelen. Een dominé, die zijn geheel auditorium boeit, is eene uitzondering.
Een orkestmeester is iemand, die over het algemeen veel beweging maakt en het kommando heeft over een aantal longen, strijken tromstokken.
Een photograaph ontrukt tronies aan de vergetelheid, die anders vóór den dood dikwijls reeds vergeten zouden zijn.
Monniken zijn menschen, die ‘niets slechts doen’, verwarren met ‘niets doen.’
Een kaarsenmaker is een nuttig mensch, die echter met de verlichting der negentiende eeuw niet medegaat.
Veldheeren zijn groote heeren, die lang niet altijd heer en meester zijn dààr, waar zij dit moesten wezen; soms wordt hun heer verstrooid, zij zelven worden geveld, - dan is er van de heerschappij even weinig als van den veldheer over.

{==44==} {>>pagina-aanduiding<<}

De doctor is, buiten zijne schuld, soms de beschermheilige der aansprekers.
Eene spoorwegmaatschappij dient, om het reizend publiek in den kortst mogelijken tijd en op de ongeriefelijkste uren te transporteren.
Een goochelaar is het eenige wezen, door hetwelk de mensch zich gaarne laat beetnemen. Gelukkig hij, die zich nimmer voor meer dan ééne entrée zal laten beetnemen.
Een tooneelspeler is menigmaal een kunstenaar, - zoo als een orgeldraaijer een musicus is.
Een advokaat doet denken aan eene evenredigheid, waarin regt midden-evenredig is tusschen salaris en welbespraaktheid.
Politie is soms letterlijk de steun der vagebonden, want vertrouwende op de waakzaamheid der politie, legt men zich gerust te slapen; de diet heeft dan van den snorkenden bewoner even weinig als van de steeds slapende politie te vreezen.
Afgezanten zijn menschen, die dikwerf boodschappen doen en dan met stukjes lint beloond worden; zoo zij kinderen hebben, koopen zij voor de lieve wichten ook speelgoed.
Uit dit alles is genoegzaam te zien, dat men niet zoo zeer over een stand in het algemeen kan oordeelen; het doel, aan eene betrekking verbonden, wordt niet altijd bereikt. Een doctor b.v. kan zeer knap en bedreven zijn en onbegrijpelijk veel nut stichten; hij kan ook een botterik wezen, die de menschen bij dozijnen te goed voor dit tranendal vindt. Een onderwijzer kan vele nuttige menschen vormen; hij kan ook een lompert zijn, die van nietwetenden onwetenden maakt.
Een militair kommandant kan streng zijn en toch de achting zijner onderhoorigen behouden; hij kan echter een dom wezen zijn, die zijne roeping verkeerd begrijpt, hen met allerlei kleingeestigheid vervolgt, en onder den dekmantel van militairen geest een poppenspel van de dienst maakt. Een professor kan een geleerd, kundig, onderzoekend mensch zijn; hij kan ook iemand zijn, die dit schijnt te willen wezen door een leelijken bril, eene verwarde pruik en allerlei excentrieke fratsen. Zoo is het met alles, men kan niet over den doctor, over den professor in het algemeen spreken; de individus verschillen te veel van elkander.
Eduard nu wilde student worden. Al had van de wall het geld daarvoor kunnen missen, elk boekdeel, dat de jongen zou be-
{==45==} {>>pagina-aanduiding<<}
studeren, zou hem een nog lijviger boekdeel scheld- en andere zoetsappige woorden gekost hebben.
‘Het spijt mij, eduard, dat ik in de bepaalde onmogelijkheid ben, aan uw verlangen gehoor te geven. Ik ben altijd vol....’
Hier werd hij in zijne rede gestuit door eene binnen komende dienstmaagd; zij kwam hem melden, dat beneden twee heeren wachtten, welke hem dringend moesten spreken. Hij bedacht een oogenblik, wie die heeren zouden zijn en vroeg de dienstmaagd, of zij hen meer had gezien; op haar kernachtig ontkennen, schoot hem op eens de brief te binnen, dien hij vóór dezen dag reeds moest beantwoord hebben. Hij gelastte eduard en de meid weg te gaan en de heeren kwamen boven.
De heer van de wall zag nu twee kolossale afleveringen van het menschdom voor zich; zij waren op het oog idealen van deurwaarders, alleen zagen zij er wat te fatsoenlijk voor uit. Van de wall begreep al dadelijk, dat dit de zaakwaarnemers van den heer dunk moesten zijn en hij besloot zoo beleefd mogelijk te wezen.
Hij presenteerde beiden een stoel en bood hun daarna eene sigaar aan. Zij bedankten met een gezigt, zoo als eene jonge dame zet, aan welke door den heer des huizes bij eene visite, welke zij de familie maakt, een glaasje citroenbitter wordt gepresenteerd; met eene niet te misduiden verbazing zag hij hen zoo stijf bedanken.
‘Gij zult ons zeker wel verwacht hebben ‘Mijnheer’, - zoo was de aanhef van den langste, - ‘het heeft ons zeer bevreemd, niemand van uwe zijde nog bij ons te hebben gezien.’
De aangesprokene wilde in het midden brengen, dat acht dagen uitstel wel wat kort was, maar naauwelijks had hij de woorden: ‘Acht dagen uitstel’ - uitgesproken, of op één na de langste viel hem met eene beslissende stem in de rede:
‘Geen dag, geen uur; deze zaak moet op staanden voet vereffend worden.’
De heer van de wall was het reeds met zich zelven eens, dat, als hij ooit eens deurwaarders mogt noodig hebben, hij zeker deze twee zou nemen.
‘Tot wien kunnen wij ons vervoegen?’ zeide hij, die het eerst gesproken had.
De schuldenaar zag wel, dat zijn eenig behoud was tot eene minnelijke schikking te komen; hij besloot hun het voorstel te doen,

{==46==} {>>pagina-aanduiding<<}

helft der som aan te nemen, dewijl hij die contant had liggen, met de hepaalde belofte, binnen eene maand de rest te voldoen. Daarom ging hij naar de secretaire en haalde er vijf bankbriefjes van ƒ1000 uit, die hij den heer, welke het digtst bij hem stond, toereikte onder de woorden: ‘Wanneer ik over eene maand evenveel geef, zouden wij het dan niet kunnen schikken; ik kan nu onmogelijk meer geven.’
De heer greep de bankbiljetten, zag ze in, en wierp ze den heer van de wall midden in het gezigt onder de vleijende benaming ‘Ellendeling!’
Deze begreep niets van die plotselinge woede en zette een gezigt als een jong hondje, dat voor zijn meester opzit en plotseling van diens vriend, die met een wandelstok wat batonneert, bij ongeluk een harden klap op zijn kopje krijgt; hij begreep niets van de opvliegendheid van die menschen en sprak zeer geschokt:
‘Maar ik kan u onmogelijk meer geven!’ - waarop de heer, die het woord had gevoerd, hem den regter-wijsvinger onder den neus hield en sprak: ‘Gij zijt een lafaard, een eerloos wezen, - en mogten wij u weder tegenkomen, dan zullen wij u met stokslagen tot rede brengen.’ (De ander deed niets dan knikken). ‘Maar zoo zult gij er niet afkomen; gij zult onzen beleedigden vriend nú nog voldoen.’ - Het woordje ‘voldoen’ liet hem steeds in zijne oude meening; maar waarom hun vriend beleedigd kon zijn, dewijl hij onmogelijk op dit oogenblik kon betalen, begreep hij volstrekt niet. Op eens schoot hem zijn avontuur van den vorigen avond te binnen en thans het ergste vreezende, vroeg hij hun: ‘Nog een oogenblik, mijnheer! zou ik uwe namen mogen weten?’ ‘Dien zeg ik aan geen lafaard,’ werd hem door de twee bezoekers tegelijk toegesnaauwd, en beide wilden zich verwijderen, toen de beklagenswaardige van de wall hun op hartverscheurenden toon toeriep: ‘Maar ik geloof, dat hier aan een misverstand te denken is.’
Dit bragt hen tot staan; zij gaven hem, hoewel altijd met veel grootheid van ziel, hun kaartje en daar las de sidderende man: van banen, ridmeester der kavalerie en c. eindhoven, 1e luitenant der artillerie. De nevel verdween nu van zijne oogen. Hij begreep de regtmatige woede van die heeren toen hij hun toevoegde: ‘Wanneer ik u over eene maand evenveel geef, zouden wij het dan niet kunnen schikken;’ de dolle razernij na de woorden: ‘Maar ik kan u niet meer geven.’

{==47==} {>>pagina-aanduiding<<}

Op de hoogte te zijn, was voor hem niet minder verschrikkelijk dan zijne eerste positie. Hij begreep nu, waarom zij zelfs geene sigaar wilden accepteren en met een taankleurig gezigt verzocht hij te mogen weten, waaraan hij dàn de eer van hun bezoek moest toeschrijven.
‘Wel, wij dienen uwe beide secondanten toch te kennen,’ - was het hardvochtige antwoord.
‘Secondanten!’ riep de deerniswaardige man. Hij wist niet iemand, die den moed zou hebben hiervoor op te treden en al had hij ze, wat dan?
‘Gij begrijpt wel,’ - sprak de lange heer, terwijl hij opstond en zijn jas digtknoopte, ‘dat er na de grove beleedigingen, die gij gisteren onzen vriend, laat staan ons allen hebt aangedaan, eenige pistoolschoten moeten gewisseld worden, daar dit een duel op leven en dood is.’
De heer van de wall dreigde op het woord ‘pistoolschoten’ in elkander te schuiven als een zakpennehouder.
‘Onze vriend heeft echter de wellevendheid, aan uwe partij de keuze der wapenen over te laten,’ - welke beleefdheid de heer van de wall niet bijster hoog schatte. Hij beloofde plegtig, na vele vruchtelooze pogingen om de zaak in der minne te schikken, binnen een uur secondanten bij hen te sturen, waarop zij, iets beter omtrent 's mans bedoelingen gestemd, zijne woonplaats verlieten.
Hij besloot naar zijn vriend raalte te gaan, in de hoop, dat deze de beide boosaardige menschen wel tot rede zou brengen.
Hij vechten! hij een menschenleven op zijn geweten hebben (dat is te zeggen: zijn eigen) dat nooit. Hij rende naar raalte en liep zoo onstuimig, dat hij eene jonge jufvrouw, die van school kwam, de tasch uit de hand sleepte, zoodat het plaveisel der straat met een waas van geleerdheid overdekt werd, terwijl een kleine jongen, die juist een grooten vlieger wilde oplaten, door den vlieger heen op de straat bonsde. Hij schelde aan, en stoof de deur binnen, liep regelregt naar het kantoor, en viel naar de omstandigheden op een anderen stoel neder onder den uitroep: ‘Ach!’
Dat weemoedig uitgesproken ‘ach’ deed den heer raalte opzien en de tragische gemoedstemming van zijn vriend ontwaren.
‘Wat is er gebeurd?’ was de deelnemende vraag.
Men wilde antwoorden, doch deed niets dan stotteren, tot dat er eindelijk eene onzamenhangende zin kwam, waarin slechts de woor-
{==48==} {>>pagina-aanduiding<<}
den: ‘moord, pistolen, booze menschen, vrouw en kinderen’ verstaanbaar waren.
Naauw had raalte deze woorden vernomen, of hij herinnerde zich de scène van den vorigen avond; hij verzamelde even zijne denkbeelden en sprak toen: ‘Hoe meer ik de zaak inzie, hoe meer ik tot de bepaalde overtuiging kom, dat gij niet uw dierbaar leven moogt wagen, (was het maar wagen, dacht van de wall!). ‘Gij hebt vrouw en kinderen, bedenk dit wel, en moet verder dien driftkop maar laten uitrazen.’
De heer van de wall herinnerde zich niet in lang zulke welsprekende taal gehoord te hebben. Hij verhaalde de ontmoeting met de beide heeren, maar vergat natuurlijk het misverstand, en de heer raalte verklaarde, dat die twistlievende persoon voortaan niet meer in zijn huis vreedzame menschen zou komen verstoren. Hij huilde haast van aandoening en ging aan zijn vriend uiteenzetten hoe, en wat hij van het duel dacht.
‘Het duel,’ zeide hij, ‘is een bepaalde manslag, meestal onder het mom van een gelijken strijd. Een officier, die den geheelen dag de wapenen hanteert, is immers altijd in het voordeel boven een onschuldigen echtgenoot en vader, die niet met zulk moordtuig omgaat, maar fatsoenlijk zijn dagelijksch brood verdient.’ (Die uitdrukking was zeer juist; de rest der dagelijksche behoeften wordt meestal fatsoenlijk gestolen.) Hij vond, dat die oorlogzuchtige krijgers van den aardbodem moesten weggevaagd worden en de heer van de wall vond dit toevallig ook. Ten slotte gaf hij hem den raad, finaal voor den strijd te bedanken en met de justitie te dreigen.
Zij besloten dus geene getuigen te leveren; die uitslag strookte volkomen met de verhevene gevoelens van onzen vredelievenden patient; hij drukte raalte de hand en wandelde de deur uit met geducht veel minder op zijn hart; toch zag hij op straat schuchter rond, vreezende den een of ander rekruut te ontmoeten, want hij verbeeldde zich dat onder elke uniform een hem vijandig hart klopte. Toen hij te huis kwam, sloot hij zich in zijne kamer op, waar hij angstvallig door de ramen gluurde, of krampachtig de hand naar den kagchelpook uitstrekte. Toen het etenstijd werd en hij nog altijd in leven was, begon hij de schouders op te halen voor zijne vrees; kalm zat hij aan tafel; zijne echtgenoot was in geen bijzonder slecht humeur en juist nu was zij hem dubbel dier-
{==49==} {>>pagina-aanduiding<<}
baar, daar hij haar reeds als weduwe in het pikzwart zich had voorgesteld om niet eens van het ontvaderd dochtertje te spreken. Na afloop van het diner ging hij met eduard in den tuin wandelen; hij was zoo zalig, zóó verrukt! De lucht, hoewel door den fabriekdamp zeer zwart, scheen hem een italiaansche hemel toe; hij gevoelde zich gelukkig; hij voelde zich als der aarde wedergegeven; ach! hij voelde zoo veel. Eduard die van al die grimassen niets begreep, staarde hem met stille verbazing aan; die verbazing nam niet af, toen de knecht den heer van de wall mededeelde, dat er vier heeren in de zaal waren om hem te spreken, want de man maakte eene beweging, die menigeen voor wegloopen zou hebben uitgekreten; hij hield zich echter nog tijdig in en had de onbegrijpelijke wilskracht en stoutmoedigheid, om met veel tegenwoordigheid van geest te vragen ‘wie zij waren?’ - De knecht verklaarde niemand te kennen dan den heer raalte. Op het hooren van dien bekenden naam bedacht van de wall zich niet lang, maar ging vrij luchtig naar boven; wel verbleekte hij eenigzins bij het aanschouwen van zijn vijand en van de twee heeren, welke hem dien morgen een bezoek hadden gebragt, dat hem eene zitting van het veemgerigt had toegeschenen, - maar toen zijn vriend hem hartelijk de hand drukte, was het goed. Hij liet nu eenige kopjes thee schenken, en vernam toen, dat de heer lehman het zeer onaangenaam vond in tweedragt te leven en dus de zaak wel wilde vereffenen. De goede man was zoo blij als een engel over eene goede daad; hij maakte hieruit natuurlijk op, dat de zaak gesust was en wist niet hoe gaauw er over heen te praten. Na eenige onverschillige woorden werd door raalte besloten, met een rijtoertje te eindigen; de drie heeren waren namelijk overeengekomen, raalte diets te maken, dat zij de zaak wilden afdoen en hadden hem in den mond gegeven, dat men een genoegelijk ridje zou maken. Het kostte hun niet veel moeite hem hiertoe over te halen, en zonder het zelf te weten, bragt hij zijn vriend aan den rand van een afgrond, die nog erger gaapte dan de leelijkste gaper van onzen leelijksten droogist.
De beide officieren, die anders nog al vrolijke menschen waren, hadden natuurlijk de zaak eerst serieus opgenomen, maar door het misverstand, en nog meer door het alles behalve twistziek voorkomen van het slagtoffer van hun oud-collega ontwapend, hadden zij besloten hem een geduchten schrik op het lijf te jagen, die hem

{==50==} {>>pagina-aanduiding<<}

voor goed zou genezen van de hebbelijkheid, met zooveel minachting over hen te spreken.
Men stapte in het rijtuig en voort ging het de stad uit. Meer en meer liet men deze achter zich en van de wall zag den heer raalte hoogst bedenkelijk aan, als zeide hij: ‘Is 't wel pluis?’ - raalte schudde echter met een ongeloovigen lach het hoofd. Plotseling zagen zij de twee geduchte heeren een kistje voor den dag halen, waarin de heer van de wall, toen zij het openden, o ontsteltenis! twee groote pistolen zag liggen. De heer van de wall gaf een gesmoorden gil; raalte zonk achterover in het rijtuig, alsof hij een zonnesteek kreeg.
Eduard, die mede was genoodigd en het kistje niet had ontwaard, wist zoo gaauw niet wat de oude luî scheelde. Door zijn doodsangst gedreven, wilde de ongelukkige van de wall, die zoo geducht om den tuin geleid was, het rijtuig uitspringen, juist toen dit een boek omreed, dewijl hij zich liever aan de middelpuntvliedende kracht dan aan de kracht van het buskruidgas wilde blootstellen; maar zijn buurman, die dit feit scheen voorzien te hebben, scheen er een speciaal behagen in te scheppen, hem het baantje van één man's schijf op te dragen; hij hield de panden van's mans rok omkneld en trok hem met geweld in het rijtuig terug, waardoor de heer van de wall zóó hard op de bank neêrbonsde, dat de heer raalte eenige palmen van zijne zitplaats opsprong, hetgeen diens bewaker deed denken, dat ook hij wilde wegstuiven, waarop hij even onzacht werd teruggeworpen. Het rijtuig hield stil en met eene akelig holle stem verklaarde de langste der secondanten, ‘dat de heer van de wall laaghartig geweigerd had, voldoening te geven voor de smadelijke beleedigingen, die hij zich had veroorloofd, waarom zij van list gebruik hadden moeten maken, om hem tot een eerlijk duel te dwingen.’ De heeren van de wall en raalte zagen er al zeer naar uit; zij zuchtten beiden, hetgeen toevallig voor het geoefend oor het effect van een terts maakte.
Eduard zag het leelijke figuur, dat zijn heldhaftige oom maakte, en kon niet nalaten hem toe te voegen: ‘Houd u toch goed, zij zullen u uitlagchen.’ - De achtbare man kon zich niet begrijpen, dat iemand niet liever werd uitgelagchen dan doodgeschoten; daarom stelde hij al zijne hoop in eene boeijende aanspraak en begon:
‘Ik zeg u, dat ik bepaald weiger te vechten en dat....;’ waarop

{==51==} {>>pagina-aanduiding<<}

de heer met de mooije knevels den haan van een der ongeladen pistolen spande, op hem aanlegde en hem toevoegde:
‘Dan schiet ik je op de plaats dood; kies dus!’
De arme man scheen de keuze niet welig te vinden, maar begon zenuwachtig de hand naar zijn belager uit te strekken, als smeekend verzoek, het moordtuig toch weg te bergen; toen deze de hand statig had laten dalen, vervolgde hij wat kalmer:
‘Bedenk toch, dat ik vrouw en kinderen heb,’ (nog nooit was het hem zoo aangenaam geweest, te kunnen zeggen dat hij eene vrouw had).
‘Dat hadt gij zelven moeten bedenken, toen gij ons allen, toen gij den eervolsten stand der maatschappij zoo laaghartig hebt aangerand,’ - sprak de secondant, die het leêge pistoolkistje in de handen hield.
‘Maar als gij mij hier vermoordt, zal het geregt mij wreken,’ huilde de rillende man.
Tot eenig antwoord vroeg men hem, of hij gereed was.
De heer raalte, die inzag, dat in alle gevallen zijn huid voorloopig nog niet gelooid zou worden en daarenboven begreep, dat tegenstand hier niets baatte, kwam geheel tot zijne positieven. Men gaf een der pistolen aan Mijnheer raalte, die het instrument aanpakte, als of het eene der polen van eene sterke elektriseermachine was. Hij ging het met eenige aarzeling laden, na afgekeken te hebben, hoe zijn colega, de andere secondant, dit deed; doch hij beefde zoo, dat hij den kruidhoorn half naast den loop leêg morste, zoodat de andere grimmige officier het hem uit de hand nam en op nieuw laadde.
Op eens vloog eduard op. ‘Hier wordt bedrog gepleegd, er is geen kogel in den loop.’
Hij had even goed gelijk als een rijk heer, die nooit iets doet, maar het baantje van lid der Eerste Kamer waarneemt, om zich zelven toch gelijk te blijven; hem werd toch stoutweg verklaard, dat hij gek was. De heer raalte, die nu vooral goede maatjes met hen wilde blijven, zeide, dat hij zich bepaald vergiste en de heer van de wall was op de vraag, of men ze op nieuw zou laden, niet in staat eenig waar te nemen geluid voort te brengen; eduard moest zich dus wel onderwerpen.
Er werd verder bepaald, dat zij op twintig pas zouden gaan staan, en dat op een gegeven sein de uitgedaagde het eerst zou mogen vuren.

{==52==} {>>pagina-aanduiding<<}

Men reikte den heer raalte de geladen pistool over. Zeer voorzigtig gaf raalte het wapen met den loop naar zijn vriend gekeerd, dezen in handen; van de wall, zoo gevaarlijk toegerust, ging toen naar het aangewezen standpunt, gelijk op het tooneel eene actrice, die zich bedroefd moet voorstellen stap voor stap zich voortsleept.
Het sein werd gegeven. De heer raalte hield de handen voor de oogen, om het afgrijselijke bloedbad, dat op het doodelijk schot van zijn vriend zou volgen, niet te moeten aanschouwen; had eduard niet zoo onafgebroken op zijn oom gestaard, dan zou hij de beide secondanten van hem, die daar gelaten den dood uit het onschadelijke wapen scheen te trotseren, hebben zien hikken, zóóveel moeite hadden zij, om niet in lagchen uit te barsten. De rampzalige man stond daar met het angstzweet op het gelaat; hij hief de pistool in de hoogte, en met de oogen digt, de lippen op elkander geknepen, trok hij met bovennatuurlijke inspanning aan den trekker; de pistool ging niet af, om de onmiskenbaar gegronde reden, dat hij den haan niet gespannen had. Eduard maakte hem hierop attent en na voor hem dien haan gespannen te hebben (hiertoe ware van de wall toch nimmer gekomen) gaf deze vuur en liet het rookend wapen magteloos op den grond vallen. Als er iemand getroffen was, zou men er eer hem voor houden, dan dengene die tot mikpunt gediend had; hij dreigde languit tegen den grond te zinken en toen hij den loop van de pistool zijns onversaagden bevechters op zich zag rigten, begon een waas voor zijne oogen te schemeren; nog één oogenblik en hij ware werkelijk zielloos op den grond gevallen.
Lehman bragt nu de haan in rust, wierp de pistool weg en kwam naar hem toe:
‘Uw leven wil ik niet, doch laat dit u leeren, niet meer zoo over den militairen stand te spreken,’ zeide de grootmoedige.
Van de wall wist niet of hij waakte dan droomde; hij bragt de handen aan het hoofd, alsof dit er af kon vallen, en opende langzaam de oogen. Het eerst wat hij aanschouwde, was de hem toegereikte hand van den man, dien hij voor zijn beul had gehouden. Schuchter nam hij die hand, alsof hij bang was dat de man hem omver mogt trekken. Ook bij raalte keerde het leven even spoedig terug als bij een smousje, dat dood heeft moeten liggen en permissie krijgt op te staan. Hij gevoelde een bepaalden aan-
{==53==} {>>pagina-aanduiding<<}
drang om het drietal genadigen gelijktijdig te omarmen, noemde ken: ‘edele menschenvrienden, grootaardige helden, flonkersterren aan den militairen hemeltrans; leeuwen, die wanneer zij wilden, zoo zacht als lammeren konden zijn; steunpilaren van het veege vaderland’, en bezigde nog meer opgewondene uitdrukkingen en benamingen, die zeer aan nonsens grensden, maar toch voor zijn doen zoo schoon gezegd waren, dat hij wel tot eene onnatuurlijke krisis moest zijn gebragt, om zulk eene woordenrijkheid ten toon te spreiden. Ook van de wall putte zich uit in dankbetuigingen.
Één was er maar niet tevreden, namelijk eduard, die niet alleen gevoelig was over den trek, dien men zijn oom gespeeld had, maar volstrekt niet kon vergeten, dat zij hem voor gek hadden uitgescholden. Levendig stond hem zijn besluit voor den geest, het heilig verbond, dat hij met zich zelven gesloten had, zich niet meer als een kind te laten behandelen; na eenig aarzelen wendde hij zich dus tot den oudsten officier en sprak:
‘Mijnheer! Straks hebt gij u laten ontvallen dat ik gek was. Ik vind deze woorden zeer onbegrijpelijk in den mond van iemand, die gekomen is om den smaad uit te wisschen, die in woorden van anderen gelegen is.’
De aangesprokene keek hem vreemd aan en een norsch antwoord zweefde reeds hem op de lippen; maar hij bedacht zich en vond het gedrag van den jongeling zoo gunstig afstekend bij de ellendige houding, die zoo even zijn lachlust had opgewekt, dat hij hem welwillend aanzag, daarna op zijde nam en sprak: ‘Ik moest wel zoo iets zeggen, ge hadt de zaak bijna geheel in den war gebragt, maar ge zijt een flinke kerel.’
Deze woorden waren den jongeling onuitsprekelijk aangenaam - hij had niets meer te zeggen.
Van de wall stond zich inmiddels te verheugen, dat hij nog héél was; hij verachtte zich diep, dat hij zich zoo lang vergist had en knikte lehman herhaalde malen toe, als wilde hij zeggen: ‘Gij zijt een joviaal mensch.’
Nadat raalte nog eenige malen loensch naar de beide pistolen gekeken en eene zucht van bewondering geloosd had ter eere van zijn vriend, die den onbegrijpelijken moed had gehad zulk een belsch werktuig af te schieten, werd er voorgesteld, den terugtogt aan te nemen. De burgerheeren hadden niets hier tegen, daar zij er naar snakten, zoo spoedig mogelijk dit oord van onheil en ellende

{==54==} {>>pagina-aanduiding<<}

te verlaten. Men plaatste zich weder in het rijtuig, de koetsier legde de zweep over de paarden, en spoedig had van de wall zijne dierbare vaderstad, die hij op het punt was geweest nimmer weder binnen te rijden, in het gezigt.
De ridmeester en de luitenant deden nu het voorstel, de zaak onverwijld met een glas wijn geheel uit te maken en het rijtuig hield voor den Doelen stil.
De heer van de wall, die reeds dronken van vreugde was, er zoo excellent te zijn afgekomen, scheen dit nog in erger mate van het edel druivensap te willen worden. Hij bestelde met eene stem, die tot stille verbazing van raalte niet meer beefde, eene flesch Champagne, waarop de ridmeester den knecht voor een vlegel uitschold, omdat deze hèm niet gaauw genoeg bediende, hoewel hij volstrekt geene flesch besteld had. Hierop zaten zij elk voor een glas, dat in zeker opzigt veel van het vat der Danaïden had. Wat van de wall in dapperheid te kort was gekomen, haalde hij nu ruimschoots in; hij beschouwde het algemeen geliefde vocht als helder bronwater.
‘Sta mij toe, u allen, zóó als gij hier zit, uit te noodigen, morgen bij mij te komen dineren,’ sprak de tevreden man, welk voorstel, zoo als ligt te voorzien was, unanieme goedkeuring wegdroeg. Wanneer hij evenwel, in plaats van Champagne, mineraalwater had gebruikt, zou hij er niet toe gekomen zijn zoovele gasten te vragen.
Toen de vijfde flesch vol was geweest, stond de heer van de wall op en sprak, terwijl hij sierlijke epicycloïdes met zijn glas door de lucht beschreef: ‘Mijne Heeren!’ - groote pauze, waarin de knecht een blik van den ridmeester opving, omdat hij wat hard liep. Hij vervolgde: ‘Schoon vroeger verkeerd ingelicht over den edelsten stand van het heelal, heb ik dien nu van eene zoo gunstige zijde leeren kennen, dat ik de onbeperktste hoogachting er voor gevoel.’ - ‘Ik ook,’ prevelde raalte.
‘Stilte,’ riep gebiedend en brullend de ridmeester. De heer lehman dronk zijn glas leêg en de spreker vervolgde:
‘Ik verklaar hier, dat de militairen de edelste wezens zijn, die den aarbol bevolken; het zijn mannen van smaak, (hier knikkebolde hij wellevend) fijn gevoel, en toch zijn zij gemeen....’
Hier kon hij niet verder, hij wilde ‘gemeenlijk’ zeggen, doch vergenoegde zich dit woord op mimieke wijze te voleinden, want hij bekrachtigde zijne schoone redevoering door een daverend ge-
{==55==} {>>pagina-aanduiding<<}
snork, waaruit kwaadwilligen zouden hebben opgemaakt dat hij in slaap gevallen was.
Men zie in zijne handeling niets onfatsoenlijks of kwaads voor een huisvader; hij had niet onbehoorlijk en méér dan hem goed was genuttigd, maar de overspanning, de gruwelijke doodsangt, dien hij had doorgestaan, hadden zijne zenuwen zóó geprikkeld, of liever in den war gebragt, dat de wijn, dien hij geconsumeerd had, hem dadelijk naar het hoofd was gestegen. Een forsche stoot van den ridmeester bragt hem er toe, de oogen te openen, daar het tijd werd te scheiden. De heer raalte, die den Champagne niet kon luchten en dus zoo nuchter was, als hij anders het voorregt had te zijn, beloofde bij hem te blijven, waarop de officieren vertrokken, nadat zij den heer van de wall omhelsd hadden. Zij hadden den jeugdigen eduard willen uitnoodigen, nog wat met hen mede te gaan, maar tot hunne bevreemding bespeurden zij dat deze verdwenen was.
Omstreeks elf uur gevoelde zich de voor vrouw en kind gespaarde in staat, zich naar die beide voorwerpen heen te transporteren. Onder geleide van zijn vriend stond hij op, liet gewillig toe, dat raalte hem bij den arm nam en vertrok, zonder dat een van beiden zich ergerde aan de onbeschaamde wijze, waarop de knecht hen nazag. Met eene kille huivering, hoewel het zoo koud niet was, liep hij de straat over, ging regelregt naar huis en sliep al, vóór dat hij zijn horologie had kunnen opwinden.
Hoewel hij op een stoel in Morpheus armen was gaan zitten, droomde hij er niets minder om; hij zag eene witte spookgedaante, die hem den schouder wilde verbrijzelen. Die droom was niet geheel en al bedrog, daar de gedaante werkelijk bestond in zijne vrouw, die zeer onthutst over deze ontijdige tehuiskomst, hem naauwelijks op den stoel had zien insluimeren, of zich voor hem had geplaatst en hem vrij krachtig op den schouder tikte, zeer begeerig naar eenige opheldering over zulk een laakbaar gedrag.
Wat eduard aangaat, die was, zoo als gezegd is, onder de consternatie weggegaan, waarheen? - dat wist niemand.



{==56==} {>>pagina-aanduiding<<}

Hoofdstuk VI. Eduard komt op den lumineusen inval, zijn oudschool-kameraad te gaan bezoeken en gaat 's avonds ten tien ure op weg, om die verhevene bestemming te volgen.

Eduard, die niet gewoon was, veel anders dan slappe koffij of saliemelk te drinken, was op eens midden onder den toast van zijn oom, voogd en pleegvader, aan zijn vriend joseph gaan denken; hoe hij daar nu juist aan kwam, was zeer moeijelijk te bepalen, maar zonder dat iemand zijn verdwijnen bespeurde, stapte hij den Doelen uit en ging regelregt op de Haarlemmerpoort aan. Beide handen in zijne leêge zakken stekende, kostte het hem niet bespottelijk veel moeite, om tot de convictie te komen, dat hij niet van gemakkelijke vervoermiddelen gebruik zou kunnen maken, waarom hij bij zijn oorspronkelijk plan bleef, om den statigen en vervelenden weg, die naar Haarlem met al zijne bleek- en kweekerijen voert, af te wandelen. Hij gevoelde zich zeer aangenaam en luchtig gestemd en voor het oogenblik ontbrak hem niets; het was heerlijke maneschijn, zoodat hij zijn weg gemakkelijk kon volgen. Naauw had hij een kwartier afgelegd, toen hij in het midden van den weg staan bleef, ten einde een grootsch verschijnsel aan te staren: eene trekschuit kwam hem voorbij varen. Die langwerpige trekschuit, met den eersten oogopslag onzigtbaar verbonden aan een oud, knokerig beest, scheen hem bijzonder poëtisch te stemmen; hij kreeg eene bijzondere aantrekkelijkheid voor het eentoonige landschap en ging op den weg zitten, ten einde de landouwen, door de zilveren stralen der maan als met een zacht blaauwachtig waas overtogen, te bekijken en het ranke bootje, dat over den gladden waterspiegel heen gleed, te zien voortschuiven. Hij scheen gevoelig voor het schoon natuurtafereel, dat voor hem lag uitgespreid..... De trekschuit was inmiddels voorbij gevaren, maar hij hield zijne blikken gevestigd op het nat, waarover reeds zoo vele trekschuiten waren voorbij getrokken!
Welligt zou hij zich daarin nog lang verdiept hebben, als hij niet

{==57==} {>>pagina-aanduiding<<}

op den schouder was geklopt door iemand, die hem zeer hard toeriep: ‘Hei baasje! wat voer je daar uit, je gaat je toch niet verzuipen!’
Het baasje zag op en bespeurde een zwaren man van een bijzonder lang figuur, met eene soort knods gewapend, die voor Hercules te ligt, maar voor hem in het eerst te zwaar moest zijn geweest. Eduard, niet van plan met hem in een discours te treden, antwoordde kortweg: ‘Neen!’ - waarop hij weder naar een echtpaar visschen zocht.
‘Moet ge ook naar Haarlem?’
‘Ja, maar ik heb den tijd!’
‘Ik ook!’ - zeide de vreemdeling, ging naast hem zitten en tuurde op dezelfde plaats als de jongeling; deze zag den turenden heer met bijzondere bevreemding aan. Het uiterlijk voorkomen was niet in diens voordeel; hij zag er precies uit als een galeiboef die weggeloopen is.
Eduard kreeg eerst eenigen aandrang, zijne plaats tot turen af te staan, maar wegloopen wilde hij niet; hij besloot de zaak liever af te zien, te meer daar hij niet veel van waarde bij zich had.
‘Kom je ook uit Amsterdem?’ - vroeg de heer met de knods.
‘Hé, komt gij dan ook uit Amsterdam?’ - vroeg Eduard, alsof dit dadelijk een hechten band moest aanknoopen.
‘Ge gaat zeker naar huis van eene partij?’ was de vraag weder van hem, die trachtte òf een onverschillig gesprek aan te knoopen, òf hem uit te hooren.
Daar eduard geen antwoord gaf, besloot de man, dat dit zoo was, want ver wierp hij het denkbeeld van zich af, dat men iemand als hem niet op zijne bescheidene vragen zou antwoorden. Hij zag hem nog even schuins aan, en sprak: ‘Nu, laat ons dan maar opstappen,’ waarna hij opstond en een kolossalen trek deed aan het eindje sigaar, dat de geheele breedte van den Haarlemmerweg verpestte, welke manoeuvre, in het groot toegepast, van veel nut zou kunnen zijn bij de landsdefensie.
Eduard zag er geen bezwaar in hem te volgen, maar het kostte hem niet veel moeite aan de geheele houding en de manieren van den vreemdeling te zien, dat deze niet erg te vertrouwen was en dat hij op zijne tellen moest passen.
‘Vervelende weg,’ - bromde de rookende. Diepe stilte. ‘Misselijk land, hier,’ - was het vervolg, waaruit eduard afleidde dat hij zeker alle landen van Europa doorkruist had.

{==58==} {>>pagina-aanduiding<<}

‘Zijt gij hier niet geboren?’ was de vrij natuurlijke vraag van eduard.
‘Ik ben een vrije Belg,’ - sprak de man, terwijl hij zijne knods in de hoogte hief, zoodat eduard eenige passen links aanhield - en ik haat en veracht dit land!’
Eduard vond het geraden, bij die heftige vaderlandslievende manoeuvre te declareren, dat hij ook in België geboren was.
‘En in welke plaats van mijn arm, ellendig geboorteland?’ - vroeg zijn gezel, terwijl hij treurig het hoofd schudde, maar eduard van ter zijde aanzag.
Eduard vond Antwerpen eene geschikte plaats, om er geboren te worden.
‘In Antwerpen, hoe is het mogelijk - uw naam, uw naam!’ - riep de verrukte man, terwijl hij hem de beide handen toereikte.
Eduard vond voorloopig den naam duguesclin zeer voldoende. Die groote ridder zweefde hem toevallig voor den geest, toen hij den hercules aanschouwde.
‘Wel, dan heb ik je vader gekend!’ - verklaarde de man, terwijl zijn stemgeluid door buitengewone aandoening tot de fausset oversloeg.
Het vertrouwen, dat eduard op zijne regtschapenheid stelde, werd nu even gering, als dat van zijnen weldoener op de Metallieken, toen die op drie en dertig stonden; hij was dus zeer content, vooreerst eenige namen geïmproviseerd te hebben.
‘Wel, als gij dit land zoo veracht, waarom verlaat gij dit dan niet dadelijk,’ - meende eduard te moeten aanmerken.
‘Hoe eer, hoe liever, als ik hier maar eerst mijne zaken heb afgedaan.’ - Eduard zou wel eens hebben willen weten, waarin deze zaken bestonden.
‘Zoo waar als ik robert heet, zoo gaauw mogelijk verlaat ik dit stijve land.’
‘Een land, dat ons dierbaar Belgie te gronde rigt,’ - vervolgde hij - ‘dat onze ingezetenen uitzuigt, dat zich voedt en laaft met het goed en bloed van die tallooze ongelukkigen.’
Hij zette meer een meer zijne stem uit en eduard, die niet bijzonder met de politiek bekend was, begon haast medelijden met dat ongelukkige België te krijgen.
‘Vroeger was ik zeer bemiddeld,’ (eduard vond, naar zijne uitstekende heupen te oordeelen, dat hij ook nu in dit opzigt niet te

{==59==} {>>pagina-aanduiding<<}

klagen had,) ‘maar die hollandsche bloedzuigers hebben mij mijne laatste bezittingen afgeperst; mijne vrouw is van hartzeer en verdriet gestorven;’ (de waarheid was, dat hij haar op een avond, toen hij wat ému te huis was gekomen met de beddeplank op het hoofd had getikt en om kleine onaangenaamheden met de maréchaussée te ontgaan een buitenlandsch reisje had ondernomen), ‘en mijne kinderen zijn van honger gestorven,’ (hierin sprak hij vermoedelijk ook de waarheid, daar zij, na het geschil met hunne moeder niet met Pa waren meêgereisd). Eduard begon de klagten van dien man zeer interessant te vinden.
‘Maar wacht’ - sprak hij dreigend, - ‘er zal een tijd komen, dat de sluimerende leeuw ontwaakt; het dwangjuk zal worden afgeschud, en het bloed, dat men ons heeft uitgezogen, zal hun ruimschoots weder afgetapt worden.’
Onder deze prophetische bewoordingen sloeg hij een doordringenden blik op zijn jongen reisgezel, maar bemerkte niets dan diep medelijden.
‘Waar moet gij zijn?’ - vroeg de weemoedig gestemde betreurder der namelooze ellende van zijn dierbaar vaderland, dat dol blij was, hem kwijt te zijn.
Dit was iets, dat eduard liefst niet wilde vertellen; hij deed dus, om te beginnen, als of hij het niet hoorde en sprak: ‘Zeg toch eens, ongelukkig man, hoe gij de Hollanders wilt tuchtigen voor al het onheil, dat zij u - ons berokkenen.’ De verdrukte onschuld zag hem scherp aan, om uit te vorschen, of hij hem al dan niet verstaan had, maar de Belg werd door het volmaakt onnoozel gezigt van den jongeling geheel misleid en begreep, dat deze niet wist wat hij had gevraagd.
‘Wacht uwe beurt maar af, telg van onzen rampzaligen grond’, - riep de wandelaar, terwijl hij de handen ten hemel hief, waardoor eduard een gat van belangwekkende afmetingen in zijn jas onder den arm te zien kreeg, zeker als veiligheidsklep voor zijne al te groote dosis vaderlandsliefde.
Intusschen waren zij aan Halfweg gekomen en de maan scheen van hare zijde eenige variatie in de eentoonige landstreek te willen brengen, ten minste zij verborg zich achter eenige wolken, en een duistere tint gaf den eenzamen weg een somberder aanzien. De man besloot nu den jongeling meer bepaald uit te hooren. ‘Zijt gij lang in Holland geweest?’

{==60==} {>>pagina-aanduiding<<}

‘Ik ben er geb....’ begon eduard, zonder om zijne vorige woorden te denken, maar de vreemdeling maakte zulk eene onstuimige beweging, dat hij nog tijdig zijne vergissing inzag en vervolgde: - ‘gedurende vijf jaren geweest?’ - Hij moest den man nu dubbel om den tuin leiden, want hij bemerkte wel aan alles dat hij niet zonder moeite van hem ontslagen zou worden. Niet gaarne zou hij hem den naam zijns vriends genoemd hebben, te meer, daar hij er toch niet heen kon zoo laat in den avond. De wandeling had den laatsten zweem van opgewondenheid bij hem verdreven en hij zag het bespottelijke van zijn inval zeer duidelijk in; de woonplaats van hem, dien hij met een bezoek wilde vereeren, was hem onbekend, hij wist alleen dat zij nabij Haarlem was. Hij besloot dus gelaten zijn geleider te volgen. Eigenlijk had hij dol gaarne willen terugkeeren, maar hij zag zeer juist in, dat hij niet zoo gemakkelijk van zijn medgezel zou afkomen.
‘Waar moet gij zijn, kan ik er u ook brengen?’ - vroeg nogmaals, maar nu op hoogst deelnemenden toon, de bezorgde vreemdeling.
Eduard begreep, dat hij een antwoord diende te geven; hij zette zijn gezigt zoo ongelukkig mogelijk en sprak: ‘Eigenlijk heb ik geene tehuiskomst; ik ben mijn pleegouders ontloopen en blindelings hier heen gegaan.’
‘Waarom keert gij niet terug?’
‘Ik durf dit immers niet, mijne booze stiefmoeder zou mij onmiddellijk het huis uit laten werpen.’
‘Nu, blijf van nacht bij mij’ - sprak de vreemdeling op zoo kameraadschappelijken toon, dat ieder ander dan eduard zich zou geschaamd hebben, een oogenblik aan zijne goede bedoelingen te twijfelen.
‘Maar gij zult het koud hebben!’ vervolgde hij, waarna hij zijn schralen mantel den jeugdigen reisgezel over de schouders hing. Deze poogde zich te verzetten, natuurlijk uit pure discretie, maar de vreemdeling bleef er bepaald op staan, zoodat eduard zijn ligchaam aan eenige polypèdes moest wagen. Nu zag de man met de knods er nog afzigtelijker uit dan straks; hij had een jas aan, die, hoewel uit meer gaten dan laken bestaande, nog maar ééns gekeerd was; zijn pantalon liet den vorm zijner beenen meer dan vermoeden en daar de mantel van den persoon kwam, dien hij zoo keurig naast zich zag loopen, begreep hij, dat zijn voorkomen ten eenenmale bij het haveloos uiterlijk van zijn reisgezel pastte.

{==61==} {>>pagina-aanduiding<<}

‘Het is zonderling,’ sprak robert, om den band, die hen vereenigde, nog naauwer toe te halen, ‘hoe landgenooten, kinderen van denzelfden bodem altijd aan elkander verbonden zijn. Als men in een vreemd land - want dit is ons vreemd, niet waar - een landgenoot ontmoet, is het alsof men een vriend wederziet. Men sluit zich dadelijk bij elkander aan.’ - Deze theorie had hij ten minste wel gevolgd.
‘O ja,’ sprak eduard, ‘het doet mij zoo goed, telkens wanneer ik een landgenoot ontmoet.’
‘Weet je wat, blijf van nacht bij mij, ik kan je niet zoo de wijde wereld in zien gaan,’ zei de wandelaar zeer zoetsappig.
Daar hem niets te ontstelen viel, besloot eduard, hoezeer hij ook eene magere opinie had van het hem wachtende slaapsalet, dit voorloopig boven het azuurblaauw hemelgewelf te verkiezen; hij antwoordde:
‘Och, gij zijt al te goed!’ - hetgeen in elk geval nog geen accepteren was.
Zij waren inmiddels Haarlem genaderd en de man sloeg een zijweg in.
‘Ik ben zeker, dat je bed je nog al meê zal vallen,’ sprak de gids; ‘ik ken op een buiten hier digt bij een der knechts, die laat mij wel eens binnen en altijd heb ik dan een goed leger gevonden. Met een klein kamertje voor ons beide moet gij u evenwel tevreden stellen. Hij is ook een landgenoot, begrijpt ge?’ werd er tot opheldering bijgevoegd. ‘Ga maar met mij.’
Spoedig liepen zij een ijzeren hek door en de vriend van den knecht van den eigenaar van het huis beduidde eduard, dat zij zacht moesten praten en loopen. Toen zij digt bij het huis waren gekomen, sprak hij fluisterend: ‘Blijf hier nu maar een oogenblik wachten; ik kom dadelijk terug; ik moet even zien of de knecht nog op is; als de heer er iets van in de gaten kreeg, zou hij hem bepaald wegjagen.’
Vóór dat eduard nog antwoorden kon, was robert den hoek al om en hij hoorde niets meer. Niet regt wist hij wat er van te denken; hij vond die manier een logies te zoeken zeer zonderling, zelfs romantisch, en - hij begon achterdocht te krijgen, doch nieuwsgierigheid kluisterde hem aan de plaats. Een oogenblik had hij gestaan, toen hij eene glasruit hoorde rinkelen en daarop eene glasscherf vallen.

{==62==} {>>pagina-aanduiding<<}

Hierop volgde groote stilte. Het denkbeeld, dat de knecht hem door het venster zou binnen laten en hiertoe eene glasruit uitsneed, kwam hem tamelijk ongerijmd voor. Op hetzelfde oogenblik kwam de maan achter de wolken en hij wilde zich van de waarheid overtuigen, toen hij een geweerschot hoorde losbranden, hetwelk door een geweldig rumoer gevolgd werd. Hij zag zijn vaderlandslievenden reismakker het venster uitspringen en vóórdat eduard verder tot bezinning kon komen, zag hij een bejaarden heer, in een sierlijk gebloemden chambre-cloack op kamermuilen en een ganzenroer in de hand gekneld, de deur uitstuiven, terwijl uit de andere zijde van het huis een bediende in bevallig ochtendgewaad te voorschijn kwam en aan het raam eene gillende vrouwengedaante zich vertoonde. Naauwelijks zag de heer, die in de twee pantoffels stond, onzen eduard, die in zijn schamelen mantel gehuld, kalm naar het nachtelijk rumoer stond te kijken, of hij spande woedend den haan van zijn ganzenroer, en bulderde: ‘Geen stap verder, ellendeling! of ik schiet.’ Hoewel eduard niet liep en dus geen pas verder kon gaan bleef hij gelaten staan wachten.
De gewapende man liep nu, steeds met het roer aangelegd, op hem toe. De bedienden, met stokken gewapend, kwamen op hem aansnellen, terwijl hij in het verschiet een anderen bediende zijn slaapkameraad zag achtervolgen.
‘Neem mij niet kwalijk, Mijnheer!’ - wilde eduard tot opheldering zeggen, ‘maar...’
‘Zwijg, galgengebroed!’ - riep de eigenaar van de beide handen die het moordtuig omkneld hielden, terwijl hij met zijne pantoffels in een grooten plas trapte. De twee bedienden maakten nu eene taktische omtrekking en grepen de op geene verdediging bedachte vesting aan, die zij van drie zijden ongezien konden naderen, daar eduard alleen voor den heer met de pantoffels oogen had, - en zonder moeite gelukte het hun, haar te ontmantelen.
De kleeding van den jongeling was te fatsoenlijk, dan dat in een ander geval men niet aan een misverstand zou gedacht hebben; hier werd dit niet eens opgemerkt. Een der knechts wierp hem omver en bleef op hem zitten, zoodat hij geen spier kon verroeren. De heer des huizes liet een goedkeurend gebrom hooren, verliet zijn plas en bleef voortdurend op den overrompelden inbreker aanleggen, hoewel de tromp toevallig op den niets kwaads vermoedenden knecht gerigt was.

{==63==} {>>pagina-aanduiding<<}

De andere knecht kwam spoedig onverrigterzake terug, daar de man met den knuppel van plan veranderd was, en in plaats van langer weg te rennen, met de strijdknods op den knecht was toegeloopen. Bedaard liep de grootmoedige Belg voort, overtuigd dat zij zich wel een paar uurtjes met zijn wandelgenoot zouden occuperen, dien hij zoo hoogst toevallig in ongelegenheid had gebragt. Eduard zag nu in, dat hij met al zijne voorzigtigheid nog geducht onvoorzigtig was geweest en kreeg spoedig een tastbaar voorbeeld, van hetgeen eigenlijk voorzigtigheid is, daar de derde knecht hem armen en beenen onafscheidelijk aan elkander verbond en hem voor alle securiteit nog een touw om den hals hing. Hij had thans veel weg van een bond, die met de vier pooten bij elkander krom in zijn mandje ligt.
De haan van het ganzenroer werd nu in rust gebragt; de eigenaar wierp het over den schouder en gaf het kort bevel: ‘Naar binnen met den schobbejak!’ - waarna de schobbejak door krachtige vuisten werd opgepakt, die hem zoo knepen, dat zijne armen op de eerste schilderijen in olieverw begonnen te gelijken. De kaarsen werden opgestoken en men hoorde in het eerst niets dan het heen en weder loopen van den haast bestolene. Intusschen was er een persoon naar de policie gezonden.
‘Wat deedt je daar?’ sprak de woedende heer, die uit voorzigtigheid de percussie van zijn vuurwapen afgenomen en dit nu bij den loop gevat had, om bij de minste verdachte beweging van den brutalen inbreker diens hersenen met de kolf te benadeelen.
‘Ik verzeker u dat...’
‘Zwijg!’ - beet de woedende man hem toe.
Het meisje, dat eduard straks aan de ramen ontwaard had, kwam zoo wat aangekleed naar beneden, vroeg of haar dierbare vader nog leefde, omhelsde hem vurig en beschreef toen een cirkel van eenige ellen straal om den gebonden eduard, alsof zij bang was dat hij zou bijten; daarop lispelde zij op meewarigen toon: ‘Zoo jong nog en reeds zoo verdorven!’
Eduard wilde in het midden brengen, dat hij meer jong was dan verdorven, maar naauwelijks had hij den mond geopend, of de heer des huizes spande den haan weder van zijn gladloopsgeweer en legde op nieuw op den ongelukkigen jongeling aan.
‘Wie ben je?’ - vroeg een der lakeijen.
‘Vraag hem niets, de verstokte boosdoener zou toch liegen; de

{==64==} {>>pagina-aanduiding<<}

justitie zal dit er wel uitkrijgen,’ - zeide de heer des huizes, terwijl hij zijne dochter wenkte, nog wat achteruit te gaan; die laatste woorden sprak hij op zulk een indrukwekkenden toon, dat de geheele justitie het niet beter kon gedaan hebben. Verder werd er een somber stilzwijgen in acht genomen; alleen klaagde eduard, dat de touwen hem zoo knelden. ‘Dat is je verdiende loon!’ - was het verligtend antwoord.
Na nog een groot kwartier gewacht te hebben, kwam de dienstmaagd terug met den commissaris van policie, die een geheelen bos pennen en twee boek papier, benevens twee agenten bij zich had; deze laatsten plaatsten zich aan weêrszijden van den beschuldigde.
De commissaris maakte eene diepe buiging voor den heer met den bril en het ganzenroer, vroeg of Mejufvrouw niet geschrikt was en ging toen aan eene tafel zitten, vlak over den patient, zag dezen lang en scherp aan en was toen even ver. Hij doopte de pen zeer langzaam in den inktkoker, haalde ze er nog langzamer uit, zag zeer bedenkelijk op een stuk papier, waarop niets geschreven stond, nam een ander vel, waarop nevens andere zaken zeer duidelijk ‘Pro Justitia’ gedrukt stond, sloot even de beide oogen, als wilde hij de gestoorde nachtrust voor de geheele familie inhalen, en wenkte toen de beide policiebeambten, den spitsboef te ontbinden. Hierop liet hij hem vlak voor zich komen. Hij zag hem nu nog eens meer dan gewoon lang aan en sprak: ‘Naam?’ - waarop hij het eene oog digtkneep, zeker om beter te hooren.
Eduard begreep, dat hij hier geene fratsen moest verkoopen en antwoordde zeer onderworpen: ‘van bergen.’ - ‘Naam en voornaam!’ - riep de commissaris, driftig met den voet stampende. ‘eduard,’ luidde het antwoord. Het jonge meisje maakte eene beweging; op een wenk van haren scherp toeluisterenden vader moest zij zich bedwingen.
‘Ouderdom?’ - bromde de commissaris.
‘Zeventien jaar.’ - De commissaris, een der beide agenten, de jonge jufvrouw en de bedienden schudden vol afgrijzen het hoofd.
‘Beroep?’ - prevelde de ondervrager nog eventjes hoorbaar door zijne tanden.
‘Ik heb geen beroep,’ stamelde met eenige bevreemding de jongeling, die niet kon begrijpen, op zeventienjarigen leeftijd al een beroep te moeten hebben.
‘Dacht ik het niet,’ zei de commissaris, ‘al weder zoo'n leeg-
{==65==} {>>pagina-aanduiding<<}
looper, zoo'n vagebond,’ - terwijl hij den eigenaar der plaats veelbeteekenend aanzag, hetgeen deze wederkeerig deed.
‘Wat voerde je hier heen?’
Eduard besloot in alles de volle waarheid te zeggen: ‘Ik wandelde hierheen, om een vriend van mij op te zoeken, toen...’
De commissaris vond het begin van zijn antwoord zóó onzinnig, dat hij de pen nederlegde en zeide:
‘Als je dien weg inslaat, zal het geducht slecht met je afloopen manneke, bedenk dit wel!’ - Hij hield deze laatste l zeer lang aan, hetgeen een diepen indruk op eduard scheen te maken. Hij vond evenwel de uitvlugt van den jongen boosdoener zoo onzinnig, dat hij zich niet eens verwaardigde den naam te vragen van den vriend, dien deze wilde bezoeken.
‘Waar zijt gij van daan gekomen?’ zeide de commissaris, terwijl hij in de diepste gedachten van den booswicht wilde doordringen.
‘Van Amsterdam!’
‘Van Amsterdam, hm!’ herhaalde de commissaris, terwijl hij goedkeurend het hoofd schudde, alsof dit laatste een helder kaarslicht over de zaak verspreidde.
‘Wie was de man, met wien gij hier zijt gekomen?’ vervolgde de commissaris, die onder weg reeds op de hoogte van de zaak was gekomen.
‘Ik heb hem nooit te voren gezien, maar bij noemde zich robert.’
De commissaris schreef letterlijk op wat zijn offer zeide; maar was zeer verbolgen en grimmig over zooveel onbeschaamdheid, hetgeen duidelijk te zien was, aan de boosaardige krullen, die hij aan elke kleine e en groote G maakte.
‘Je wilt dus niets bekennen?’
Eduard verklaarde, dat hij gaarne alles wilde bekennen, waarop het auditorium zich reeds spitste op het denkbeeld, bijzonder veel te zullen hooren.
‘Hoe kwam je dan hier op deze buitenplaats, ofschoon gij je vriend wildet opzoeken?’
Eduard begreep wel, dat hij deze vraag nooit naar genoegen zou kunnen beantwoorden. Toch begon hij naar waarheid de geheele zaak mede te deelen, maar - zoo als ligt te voorzien was - iedereen beschouwde dit als een sprookje, als een verhaal, dat zoo verdicht was, dat de commissaris hem het stilzwijgen oplegde met de woorden: ‘Wij zullen je wel klein krijgen;’ - waarop hij met zijn

{==66==} {>>pagina-aanduiding<<}

vinger tegen de pen klopte, als menigmaal aangewend middel, om den inkt er uit te krijgen, hetgeen den eigenaar van het tapijt maar half beviel.
Wel gaf de vergelijking van den mantel met de overige kleeding eenigen schijn van waarheid aan zijn verhaal, maar het geheel scheen den commissaris eene zoo onbeschaamde leugen toe, dat hij den dienaren van het geregt (en tevens van hem: want hij had de gewoonte hen nu en dan ook kleine huishoudelijke commissies te laten verrigten) beval den jongeling te grijpen en naar de gevangenis te brengen.
Zij volvoerden dit zoo stipt en met zooveel ijver en ambitie, dat eduard genoodzaakt was hen zeer vriendelijk te verzoeken, zijn jas niet te scheuren. Hij kwam aan een lokaal, dat hem eene nog veiliger schuilplaats aanbood, dan de Belg hem beloofd had; hij werd in een hok geworpen, hoorde een zwaren grendel voor de deur schuiven en kwam tot de overtuiging, dat hij misschien den volgenden dag aan het diner, dat zijn oom aan allen geoffreerd had, niet zou kunnen deelnemen. Toch kon hij niet nalaten, eens hartelijk te lagchen en hij haalde zich den heer met den bril en het ganzenroer, en niet minder den commissaris met zijne ganzevederen voor den geest, maar prettig vond hij het niet!


Hoofdstuk VII. Waarin de onschuld zegeviert, hetgeen, volgens de rigting der meeste romans, het einde moest zijn.

Eduard was in zijn boudoir gekomen, terwijl het pikdonker was; men had hem door de deuropening geschoven en hij was tegen een houten bankje aangeloopen, had na lang zoeken eene parodie op eene legerstede gevonden en was, door de wandeling afgemat, spoedig in slaap gevallen, hetgeen te gemakkelijker geschiedde, daar hij zich zijn avontuur niet schrikbarend aantrok. Had hij wat meer nagedacht over de vermoedelijke onmogelijkheid, om zich van

{==67==} {>>pagina-aanduiding<<}

de beschuldiging wegens medepligtigheid te zuiveren, dan zou hij er welligt wat minder luchtig over zijn heengestapt. Hij werd zeer vroeg wakker en maakte zich er toen een feest van de localiteit wat op te nemen. Aan het bed behoefde hij niet lang zijne aandacht te schenken; eene stijfte in zijn rug gaf hem te begrijpen, dat dit niet in zachtheid uitmuntte. Een houten bankje van hoogen eenvoud, naar het scheen van een model reeds in den tijd van nimrod in gebruik, was, met eene houten tafel, zijn gemakkelijk ameublement.
Hij wreef zich de oogen uit, vond het erg vervelend en wilde gaarne weg: eene begeerte, die alle gevangenen schijnen gemeen te hebben. Maar de deur was zeer doeltreffend: trouwens een eigenschap van alle gevangenisdeuren. Het eenige venster was van zware traliën voorzien en al had hij eene pyramide gemaakt van stoel, tafel, - die, behalve het aantal pooten, toch iets dierlijks hadden - en zijn eigen rank ligchaam, dan zou hij precies een goed eind onder het raam zijn gekomen. Hij probeerde dus die constructie niet eens en begon een leelijken marsch te neuriën. Vervolgens trapte hij tegen de deur, maar alléén de echo beantwoordde tartend zijne vruchtelooze pogingen, die slechts de hakken zijner laarzen beschadigden en hij hield met deze nuttelooze manoeuvre op, uit vrees voor eene billijke reprimande van zijne tante, wier beeld hem zelfs tot in den kerker vergezelde!!! Een cipiersknecht bragt een bakje drinkwater binnen en brak daardoor de eentoonigheid af; verder werd hem een stuk roggebrood verschaft, dat hij niet lustte, omdat het machinaal was!
‘Je moet wat minder leven maken’, - gromde de sleuteldrager.
‘Wat blieft u?’ - was het wellevend antwoord.
De man gooide de deur digt.
........................
Één persoon had niets bespeurd van al het rumoer op den huize: ‘Ons Genoegen’ - welken naam eduard zeker zeer juist had gevonden, zoo hij dien den vorigen avond bij toeval gelezen had. Dit was een jong mensch van bijna achttien jaren, die den volgenden morgen aan het ontbijt met bevreemding vernam, dat zijn vader bijna door dieven aan den rand van den bedelstaf was gebragt.
‘Wel joseph,’ sprak de heer van duin, ‘dat was eene ontmoeting. Verbeeld u, bedaard zat ik te lezen in mijne slaapkamer; ik was in gepeins verzonken (men zal hieruit ligt opmaken, dat hij,

{==68==} {>>pagina-aanduiding<<}

met den bril op, voor zijn boek was in slaap gevallen) toen ik een stuk van een glasruit hoorde vallen. Onraad vreezende, stond ik zeer stil op en opende behoedzaam de deur, na eerst mijn jagtgeweer gegrepen te hebben, dat, zoo als gij weet, mij nooit verlaat. Vol schrik zag ik een man, die regelregt op mijne slaapkamer aankomt. Ik geef een gil... van verontwaardiging natuurlijk en leg op den ellendigen dief aan, die de deur, welke hij juist geopend had, mij voor den neus digt gooit en wegsnelt. Ik schoot mijn geweer af, om allen in huis te wekken en ijlde den schandelijken inbreker achterna, doch deze was mij te vlug. Ik kon het venster niet zoo snél uit als die schavuit en keerde dus terug, om de deur te openen. Wat zag ik nu; den medepligtige van den tuchthuisboef, die daar schaamteloos scheen te wachten - zeker op zulk een krachtigen tegenstand niet voorbereid.’
Deze laatste woorden sprak hij met een gevoel van heiligen eerbied voor zijne eigene schreeuwende dapperheid uit.
‘Maar hij heeft dat schot toch moeten hooren!’ vroeg met eenigen twijfel zijn zoon.
‘Hij zal dit natuurlijk gehouden hebben voor een schot, dat zijn makker loste, anders ware hij wel weggeloopen.’
‘Dat meen ik ook’, merkte joseph aan.
‘Gelukkig bromt hij thans achter de traliën,’ zeide de dappere man, terwijl hij een groot stuk kaas bijna in tweeën sneed, ten einde er zijn broodje mede te beleggen.
Inmiddels was de jeugdige vrouwelijke telg van het geslacht der van duins binnengekomen. ‘Hebt gij van het ongeval van dezen nacht gehoord?’ vroeg zij haren broeder.
Joseph deelde haar mede, dat het hem juist verhaald was.
‘Weet gij hoe de jonge dief heet?’ zeide zij zacht tot hem.
Op een ontkennend hoofdschudden, fluisterde zij hem toe: ‘eduard van bergen.’
Joseph sprong op: ‘Wat zeg je? - Maar dan heerscht hier een misverstand,’ riep hij uit, terwijl hij zijn vader aanzag. Doch hoe dezen dit aan het verstand te brengen, daar hij hem nooit over den medgezel van zijne kinderlijke avonturen had durven spreken. Hij besloot in elk geval eduard te gaan spreken, om van hem de noodige opheldering te krijgen.
‘Waarom hebt ge mij dan niet dadelijk geroepen?’ vroeg hij verstoord aan zijne zuster.

{==69==} {>>pagina-aanduiding<<}

‘Ik dacht dat je weggeloopen waart.’
Joseph begaf zich, zonder zich in het minst te verwaardigen daar een antwoord op de geven, naar den commissaris van politie. Hij werd bij hem toegelaten en zag hem zitten met een hoop papieren voor zich, waaruit slechts het gedeelte van zijn edel gelaat boven den neus te voorschijn kwam en een blad papier in de hand, dat hij bedenkelijk doorlas, als hing het lot der menschheid er van af. Hij zag niet eens op, toen joseph binnen kwam; maar toen hij zijn papier had doorgelezen, legde hij het zéér voorzigtig op den grooten stapel neder, alsof hij bang was dat het als glas knappen zou. Daarop zag hij den jongeling doordringend aan en sprak: ‘Wat moet ge?’
‘Ik wilde eduard van bergen spreken.’
De commissaris begreep niet, hoe iemand de stoutmoedigheid kon hebben, zoo maar zijne gevangenen te spreken te vragen.
‘Die is voor niemand te spreken,’ zeide hij, terwijl hij hem daarop gebiedend de deur wees en weêr een stuk papier opnam. Joseph, die vreesde dat hij zijne geliefkoosde lectuur mogt vervolgen, besloot zich bekend te maken.
‘Ik ben de zoon van mijnheer van duin, die gisteren uwe hulp heeft noodig gehad.’
Dit veranderde de omstandigheid eenigzins; de commisaris legde het papier neder, en vroeg: ‘Wilt gij niet even plaats nemen.’ Joseph helderde hem het misvertand op, dat denkelijk den vorigen avond was ontstaan, maar een commissaris van politie is niet iemand die zoo gaauw zijne prooi loslaat; hij wilde daar niets van gelooven. ‘Het doet uw goed hart eer aan, den boef nog te willen redden,’ sprak de man van het geregt, ‘maar de Justitie moet haren loop hebben.’
‘Ik verzeker u, mijnheer, dat gij u vergist!’
De commissaris antwoordde slechts met een hoogst ongeloovig lachje, waarbij hij het regter gedeelte zijner bovenlip eene groote vervorming deed ondergaan. ‘Laat mij bij hem toe en gij zult het zelf zien,’ zeide joseph eenigzins dringend.
Hernieuwde ongeloovige glimlach.
Na lang wachten en ongemeen diep doordacht te hebben, was de commissaris er eindelijk toe te bewegen den jongeling te vergezellen. Hij zette een hoed op zijn door de zorgen nog niet kalen schedel, nam twee agenten mede (waarom, dat heeft nog nooit

{==70==} {>>pagina-aanduiding<<}

iemand geweten) en ging naar het gebouw, alwaar de gevangene zuchtte of liever - zong. Met eene sierlijke strijkaadje verwelkomde de cipier dit gewigtig mensch, nam een grooten bos sleutels, stak een lantaarn op en vroeg zeer gedienstig, of dat jonge mensch achter de traliën moest, waarop het tegendeel hem door de woorden: ‘Neen lompert!’ aan het verstand werd gebragt. Na het verlangen der beide bezoekers gehoord te hebben, ging hij hen voor en leidde hen door een doolhof van gangetjes. Zij hielden voor eene deur stil, waarachter zij met groote verwondering eene Polka Mazurka hoorden fluiten, die den commissaris zich deed verbijten over zulk een onbehoorlijk gedrag in een duisteren kerker. Naauwelijks waren zij binnen, of eduard vloog zijn ouden schoolkameraad in de armen onder de woorden: ‘Jij hier, ben je ook opgepakt?’ - De commissaris zag dadelijk, dat men zich deerlijk vergist had; hij had al op eene onderscheiding gerekend over de snelle vaart van zijne politie, maar zag zich geducht teleurgesteld: ‘Ziet gij wel, mijnheer!’ zeide joseph, ‘dat ik de waarheid heb gesproken.’
‘Dit zal wel later voor de regters blijken!’ zeide de commissaris op wreveligen toon.
‘Gij zult mij nu toch loslaten!’ vroeg eduard zeer onthutst.
‘De justitie laat zoo gemakkelijk een vagebond niet los,’ was het hardvochtige antwoord.
In tegenwoordigheid van den commissaris verhaalde eduard nu zijn avontuur, hetgeen joseph uitbundig deed lagchen, maar den commissaris nog woedender maakte. Hoe joseph ook aanhield, de commissaris was niet te bewegen den gevangene in vrijheid te stellen; deze zeide onheilspellend ‘dat hij niet zoo gaauw overtuigd was.’ Tot groote ergernis der beide vrienden werd het lokaal op nieuw digtgesloten en de zware deur scheidde castor en pollux. Joseph poogde nog eens voor het laatst het steenen hart van den man des geregts te breken, en toen alle pogingen te vergeefs waren, rende hij naar zijn vader. Hij vond dezen steeds geheel in den war over het ongeval, dat hem den vorigen avond bijna getroffen had; zijn ganzenroer stond op eenige palmen van hem af, als vreesde hij elk oogenblik een verraderlijken aanval. Nu en dan zag men hem hoogst onrustig opstaan, zeer zenuwachtig de kamer doorloopen en bedenkelijk door het raam naar buiten zien, alsof eene afdeeling bandieten weder verkenningen deed voor den volgenden nacht.

{==71==} {>>pagina-aanduiding<<}

En nu had hij gemeend één der spitsboeven voor allen te kunnen laten boeten en alzoo door een afschrikwekkend voorbeeld alle andere dieven en diefeggen van verdere inbraak bij hem te doen afzien: - door een misverstand was zoo plotseling de loop zijner geregte wraak gestuit geworden. Hij zag meermalen zijne eenige dochter onbeschrijfelijk teeder aan, als vreesde hij dat de gruwzame booswichten haar vroeg of laat nog eens zouden uit elkander nemen.
‘Welnu!’ - was de naar de omstandigheden onverbeterlijke vraag van van duin, toen joseph binnen kwam. Deze was nog altijd hoogst verontwaardigd en begon: ‘Die gemeene kerel, zoo'n vervelenden vent heb ik nog nooit gezien.’
Al had zijn vader het verstand gehad van alle professoren, die ons vaderland verlichten te zamen, dan had hij toch niet gemakkelijk kunnen opmaken, wat zijn telg bedoelde; hij vroeg dus: ‘Wie is de schavuit eigentlijk?’
‘Het was wel degelijk mijn oude schoolkameraad, die mij wilde komen opzoeken, en door de verregaande lompheid van die vlegels (hiermede scheen hij de knechts te bedoelen, alhoewel Papa door zijn kloppend geweten uitgelokt werd een gezigt te zetten, dat niet van grimmigheid ontbloot was,) hebben zij hem voor een dier plunderaars aangezien.’
‘Ik dacht het wel,’ zeide het meisje, ‘hij zag er veel te fatsoenlijk uit.’
‘Er zijn genoeg fatsoenlijke dieven,’ merkte de ligt vertoornde huisvader aan.
‘Die ongelukkige commissaris wil mijn vriend niet loslaten,’ sprak joseph met blijkbaar ongeduld.
‘Het geregt moet zijn loop hebben’, was het kalme antwoord, dat iedereen ligt kan geven, zoolang hij niet zelf achter de traliën zit.
‘Als u eens zelf naar de commissaris gingt, dan zou hij het wel doen,’ zeî de dochter.
Van duin wilde er in het eerst niets van weten; het deed hem veel te goed, een individu te hebben, op wien zijne woede kon afgekoeld worden; maar spoedig was hij overreed en met joseph, die het niet overbodig oordeelde hem uit voorzigtigheid te vergezellen, begaf hij zich naar den commissaris. Na eene menigte tegenwerpingen, waarin van zware verantwoordelijkheid werd gesproken, moest de commissaris er wel toe komen eduard te ontslaan.

{==72==} {>>pagina-aanduiding<<}

Eduard werd onmiddellijk in vrijheid gesteld, bedankte den cipier voor zijne gastvrijheid, zeide dat hij denkelijk niet terug kwam en lag een oogenblik daarna in de armen van zijn vriend, dien hij zoo zonderling en toch zoo regt bij tijds had ontmoet. Toen eduard eerst regt bij daglicht dien langen, mageren heer kon beschouwen, dacht hij onwillekeurig aan het lange ganzenroer. De edele man reikte den vriend van zijn zoon de hand en sprak:
‘Het spijt mij jongman, dat ik mij gisteren zoo vergist heb (hetgeen eduard niet wist, of hij goed, dan wel kwaad moest opvatten) maar waarom hebt gij ons niet op de hoogte gebragt?
‘Ik had dit gaarne gedaan,’ merkte eduard aan, ‘maar telkens als ik mijne lipspieren in beweging bragt, om een woordje tot opheldering mede te spreken, was het alsof gij mij voor een lid van uwe diergaarde wildet aanzien.’ Natuurlijk herinnerde hij zich het figuur van den ouden heer in den vorigen nacht, en hij kon zich niet onthouden, zijne gewaarwordingen uitbundig te kennen te geven, waarmede joseph, zonder regt te weten wat weder zoo de vrolijkheid van zijn vriend opwekte, dadelijk instemde.
De oude heer wist eerst niet hoe dit op te nemen, maar het eindresultaat van de gedachten, die zijne hersenen doorkruisten, was, dat hij zijn gezigt tot een grijns vertrok, welke hem eigenaardig leelijk maakte.
Een meer gunstigen indruk kreeg eduard van joseph's zuster.
‘Gij zijt zeker erg geschikt, Mijnheer eduard?’ vroeg zij deelnemend.
‘Ja, aangenaam was het mij niet, toen uwe twee bedienden mij op het lijf vielen,’ verklaarde eduard, terwijl hij bij wijze van tendre souvenir zijne armen wreef.
‘Waarom zijt ge niet weggeloopen, toen je bemerkte dat zij je voor den verkeerde hielden?’ - was de meer billijke, dan heldhaftige vraag.
Tot opheldering gaf eduard een zeer omstandig verhaal van zijne avonturen gedurende den vorigen avond, welke geschiedenis der jeugdige louise een levendig belang schenen in te boezemen. Zij vroeg hem of hij reeds ontbeten had, en op de verklaring, dat hij het beschimmeld roggebrood, dat men hem tot dejeuner had aangeboden, voorloopig versmaad had, werd voor hem gezorgd. Eduard consumeerde met grooten ijver eene aanzienlijke hoeveelheid brood, en zoolang hij zich niet met zijn bord bezig hield, was

{==73==} {>>pagina-aanduiding<<}

zijn oog onophoudelijk gevestigd op zijne lieve dienaresse. Hij begon haar lang niet onaardig te vinden, doch de tegenwoordigheid van den ouden heer belette al te langdurige waarnemingen.
Toen het gesprek tusschen de jonge lieden viel op de vroegere avonturen van de beide onafscheidbaren, begon de mede toeluisterende vader langzamerhand te begrijpen, dat dit de snoode verleider was, dien de vergramde onderwijzer hem als den kwaden genius van zijnen zoon met sterke kleuren had afgemaald; maar hoewel eerst zijn gezigt betrok, zag hij tijdig in, dat die ‘gruwzame zedebederver’ - zoo als eduard onder anderen genoemd was - nog lang geen doortrapte schelm was, zoo als de leeraar had voorspeld dat hij spoedig zou worden, en zelfs begon hij met eenige belangstelling naar de snaaksche invallen der beide belhamels van de kostschool onder de leiding van Mijnheer abo te luisteren. Hoewel eduard grootendeels het woord voerde, viel joseph hem telkens in de rede, zoo als men dit altijd ziet gebeuren, wanneer twee personen bij elkander zijn en één van beide eene gebeurtenis verhaalt, die beide kennen; maar de oogen van eduard vertelden nog meer dan zijn mond en de blikken, die hij op jufvrouw louise sloeg, werden gelukkig door het vaderlijk oog niet waargenomen.
Gezellig zaten zij bij elkander en de tijd snelde voorbij, toen eduard op eens aan zijne pleegonders begon te denken, die erg ongerust zouden zijn. Hij dankte den heer van duin voor de goedheid, welke deze hem bewezen had, gaf onbeschroomd louise de hand en was in staat zijne reis te vervolgen. Hij wilde ook joseph alle mogelijke heil toewenschen, toen deze, na even met zijn vader gesproken te hebben, zeide: ‘Weet je wat, ik ga met je meê en breng je naar huis!’
De vreugde hierover deed eduard alle hinderpalen, die dit te huis kon na zich slepen, geheel en al over het hoofd zien en beide vertrokken, nadat de oude heer eduard had uitgenoodigd, nu en dan een bezoek op ‘Ons Genoegen’ te brengen.



{==74==} {>>pagina-aanduiding<<}

Hoofdstuk VIII. Waarin onder anderen gegeten, gedronken en gesproken wordt en tevens een uitmuntende remedie wordt aangetoond, om mevr. Van de Wall tot zachtaardigheid te stemmen - ten minste gedurende anderhalf etmaal.

Den volgenden morgen stond de heer van de wall op, hetgeen niets bijzonders was, daar hij dit bijna elken dag zijns levens deed; maar hij was zelfs van plan tegen zijne vrouw op te staan, wanneer zij hem over den afloop van den vorigen dag lastig viel.
Zijn ontwaken was aangenaam, daar de zon reeds hoog aan den hemel stond en hij alleen was. Eene kleine verzameling van zijne zinnen bragt hem tot het herdenken van al hetgeen de vorige dag voor hem had opgeleverd; van zijn avontuur in den Doelen kon hij zich bijster weinig meer voorstellen. Vol verontwaardiging over zijne eigene luiheid, kleedde hij zich in grooten haast, waarop hij naar beneden trippelde en dacht delicieus te gaan ontbijten; hierin zag hij zich echter deerlijk teleurgesteld, daar zijne zorgende gade het ontbijt reeds lang achter slot had laten brengen. Somber zat zij daar; de zaâmgetrokkene wenkbraauwen beloofden eene niet benijdenswaardige ontmoeting. ‘Goeden morgen, kippetje!’ - was de vredelievende groet van charles.
Het kippetje zeide niets.
‘Heb je goed geslapen?’
Een dof gebrom, dat moeijelijk met het zachtaardige diertje overeen te brengen was, gaf hem te verstaan, dat hij gehoord was.
‘Niet goed?’ - vervolgde hij deelnemend, terwijl hij probeerde hare hand te vatten, met het voornemen ze regt hartelijk tusschen de zijnen te klemmen. Een hernieuwd gebrom, waaruit nu en dan de woorden: zwendelaar, nachtbraker en ander synonieme uitdrukkingen te voorschijn kwamen, gaven haar geprangd gemoed lucht.
Van de wall besloot de bui te laten overwaaijen en gelaten naar zijn kantoor te gaan. Eerst wilde hij evenwel zijn vriend raalte opzoeken; hij vond dezen te huis.

{==75==} {>>pagina-aanduiding<<}

‘Wèl kerel, hoe maak je het?’ - was de vraag van den heer raalte. ‘Zoo ver ik zien kan goed,’ - vervolgde hij; hij zag niets dan het gedeelte boven de oogen, wegens de groote cachenez.
Van de wall onthulde zijn gelaat.
‘Wat heeft je vrouw wel gezegd?’ vroeg raalte, terwijl hij een gezigt zette, dat hij voor schalksch hield.
Van de wall vond beter dit niet te herhalen, te meer daar hij de grootste helft niet verstaan had.
‘Zij zijn toch zoo kwaad niet,’ zeide van de wall; ‘wat heb ik mij altijd in ze vergist!’
‘Hoe patent heb jij je gehouden!’ zeide raalte.
Van de wall hinnekte even.
‘Ik dacht dat ik het bestierf!’ bekende volmondig raalte, ‘wat zag hij er gisteren woest en bloeddorstig uit. Als je bij ongeluk hem maar eventjes hadt geraakt, zou hij je onvermijdelijk zonder genade hebben doodgeschoten.’
De heer van de wall zette een gezigt, als iemand die doodgeschoten wordt.
‘Ik geloof bepaald,’ merkte de heer raalte aan, ‘dat hij in het eerst van plan was, zijne woede op je te koelen. Hij heeft te veel hoogachting voor je koelbloedigheid gehad, om zulk een man ter aarde te vellen.’ Raalte dacht dat zijn vriend een prachtig figuur had gemaakt. ‘Doch van middag zal aan de verzoening de laatste hand gelegd worden,’ vervolgde hij.
Zijn bezoeker zag hem met een gezigt aan, waarop zooveel verwondering te ontcijferen was, dat raalte herhaalde: ‘Ja, van middag.’ -
Van de wall zag naar den zolder, welke beweging uitmuntend aan het doel beantwoordde, daar hem plotseling zijne invitatie te binnen schoot.
‘Ai’ - was het antwoord, dat raalte niet al te best wist uit te leggen.
‘Hoe laat wacht gij ons, gij hebt vergeten dit te zeggen?’
De vraag moest herhaald worden, daar van de wall zat te bedenken, hóe hij de zaak het smakelijkst aan zijne huwelijksgezellin zou voorstellen. In gedachten verzonken reikte hij zijn vriend de hand en liep de deur weder uit. Met de oogen strak op den grond gevestigd liep hij de straat over, kwam het huis binnen en vlijde zich naast zijne lieve vrouw neder. Hij besloot eerst te trachten

{==76==} {>>pagina-aanduiding<<}

met zachtheid zijn zin te krijgen en als dit niet hielp, goed te toonen wie hij was. Hij zag haar bedenkelijk aan en begon:
‘Gij moest eens weten, aan welk dreigend gevaar uw man gisteren ontsnapt is.’
De aanhef scheen op mevrouw van de wall geen den minsten indruk te maken. De verhaler vervolgde: ‘Het scheelde niet veel en gij hadt mij nimmer wedergezien!’
Hij sprak dit op akeligen, door het hart vlijmenden toon uit. Zijne vrouw zag even op en bromde: ‘Zie je nu eindelijk zelf in, hoe gevaarlijk dat nachtbraken is.’ - ‘Wat nachtbraken! ik heb een gevaarlijk duel gehad,’ riep met klem de verguisde echtgenoot. - ‘Ja, ik begrijp het wel, je hebt zeker in dronkenschap weêr ruzie gezocht,’ zeide de deelnemende vrouw, alsof haar man om den anderen dag in dronkenschap ruzie zocht.
‘Ge behoeft niet te lagchen; ik heb gevochten met een officier op de pistool.’ - Hij zeide dit met het volle bewustzijn van iemand, die uit de kaken van den dood is ontsnapt.
Zijne echtgenoot scheen hierdoor wat goedaardiger gestemd; van de wall durfde vervolgen: ‘Nadat ik mis geschoten had, geheel aan zijne genade was overgeleverd en reeds mijne lieve, goede vrouw als weduwe voor mij zag, wierp hij zijne pistool weg en gaf mij het leven. Wij hebben ons daarop geheel verzoend en ik kon natuurlijk niet nalaten,...... hem en zijne vrienden ten eten te vragen.’
‘Wat zeg je daar?’ - zeide mevrouw, terwijl zij geheel instortte - ‘ten eten!’
‘Ja, lieve engel!’ - wilde de onthutste man zeggen.
‘Ten eten!’ - gilde zij. ‘Dat kan je begrijpen; zwelgpartijen in mijn huis, dan kunt ge toch lang wachten!’
‘Maar mijn kind.....’
‘Waarom ga je niet naar een van die verderfelijke huizen, waar je gisteren hebt zitten zwelgen; kom maar weèr het huis binnen zwaaijen en op den vloer neêrploffen, - want ik heb je wel gezien - vermors mijn geld maar, ellendige doordraaijer!’
Vruchteloos had hij getracht hare rede te stuiten door de woorden: ‘Lieve meid,’ of ‘kindlief,’ of ‘mijn engel’ en andere lieftalige benamingen, waarvan hij niets meende.
‘En ik zeg je, dat het niet gebeurt,’ sprak mevrouw.
Nu begon hij op zijne manier zoo boos te worden, dat elk ander dan zijne vrouw bij het derde woord reeds zou hebben toegegeven,

{==77==} {>>pagina-aanduiding<<}

doch het zachte kind was voor geen geruchtje vervaard; zij maakte een einde aan het gesprek, door hem haren rug toe te draaijen, haren lieven rug en de deur der kamer zeer vinnig achter zich digt te gooijen.
Van de wall kwam weder tot de noodlottige bespiegeling, dat geweld niet mogt baten en liep verdrietig naar zijn kantoor. Daar zat de brave man en deed niets dan schrijven en zuchten, terwijl hij nu en dan een oogenblik wijdde aan de netelige positie, waarin zijne gade hem bragt.
Hij besloot eindelijk op eene andere wijze op het gemoed zijner teêrhartige vrouw te gaan werken, greep twee banknoten uit zijn lessenaar, kocht bij zijn juwelier een zeer solieden armband en begaf zich met dezen talisman naar huis. Zijne leonore was steeds onder de bescherming van het nachtslot in hare kamer en de man moest lang tikken, vóórdat hij werd binnen gelaten. Hoe spoedig maakte de kwaadaardig opgekrulde lip zich tot een betooverend lachje, - hij was plotseling ‘toch een goede man’ geworden en - het diner zou gegeven worden.
Juist op dit roerend oogenblik werd er gescheld en eduard kwam met zijn jongen vriend binnen. Meestal was de jonge huisgenoot de dupe van alle onaangenaamheden, nu deelde hij in het geluk en de harmonie, die het echtpaar verkwikten. Met bevreemding zag hij zijn vriend vrij hartelijk bejegenen, en uit eigen beweging werd door Mevrouw van de wall de heer joseph van duin te dineren gevraagd. Eduard had zich al voorgespiegeld, elke kubieke streep vleesch, die zijn vriend aan tafel zou mogen consumeren, duur te moeten bekoopen; zonder de minste moeite werd zijne wensch, hij dien nog had geuit, met de meeste vredelievendheid vervuld. Daar hij de geschiedenis met den armband nooit geweten heeft, is het geval hem altijd een raadsel gebleven. Zijne tante kon dan toch ook goed zijn!! ‘Niets nieuws onder de zon’ - zeî salomo, of een ander................................
In de achterkamer was de disch bereid. De goede luim van Mevrouw was door allen, die haar kenden, op te merken; zij had haar best gedaan en daar zij aan iemand haar karakter moest blootleggen, had de keukenmeid geducht er van geprofiteerd. Dit maakte dan ook, dat de gasten haar met eene groote verscheidenheid complimenten vereerden over het keurig toebereid diner, welke zij allen met een welgevallig knikken aannam, - zeker om ze naderhand de keukenmeid over te brengen.

{==78==} {>>pagina-aanduiding<<}

‘Die faisant is delicieus’ - zeide de ritmeester van banen, terwijl hij zijn mes in een poot plantte en den heer van de wall in zijne opinie over de gevaarlijkheid van zulk een tegenstander bevestigde.
Die lofspraak was bepaald gemeend. ‘Maar drink dan toch,’ zeide hij tot zijn linker buurman, den luitenant, nadat zij zamen reeds de tweede flesch hadden verschalkt.
De luitenant gehoorzaamde met militaire onderworpenheid en dronk zijn glas in één teug ledig.
Mevrouw raalte, die op uitdrukkelijk verzoek van Mevrouw van de wall was medegekomen, zat naast haar en zag haren man schaamteloos veel eten, terwijl hij nu en dan het woord tot zijn buurman lehman poogde te rigten, welke hem echter niet verstaan kon, om eene hoogst billijke reden.
‘Wat duivel!’ zeide de ridmeester, nadat hij zijn faisantenboutje totaal ontvleescht had, - ‘waar zijt gij van nacht gebleven?’ - terwijl hij zijn blik op eduard vestigde. ‘Je hebt een aardige manier, om van een gezelschap afscheid te nemen.’
Eduard kon hier geen beknopt en toch begrijpelijk antwoord op geven; hij gaf dus een omstandig verhaal van zijne avonturen, tot groot amusement van de officieren; zelfs de tante hoorde glimlachend het verhaal aan, hoewel zij vijf uren vroeger bij hetzelfde verhaal even verontwaardigd zou zijn geworden als een fijnschilder, dien men laat roepen om eene deur in de grondverf te zetten.
De ridmeester, die den vorigen avond reeds een goeden dunk van eduard had opgevat, begon behagen in hem te krijgen.
‘Verduiveld sam!’ zeide hij tot den luitenant, die zoo weinig dronk, ‘die kerel moest soldaat worden. Zoudt ge geen genoegen in de dienst hebben?’
‘Och!’ zeide eduard hoogst bedenkelijk, want hij had er zich altijd zooveel ellende van hooren voorspiegelen door zijn heldhaftigen oom, dat hij er niet geducht meê kon ingenomen zijn.
‘Hoe,’ zeide joseph, terwijl zijne oogen tintelden, ‘zou je niet soldaat willen worden?’ ‘Als ik maar mogt, dan zou ik mij niet lang bedenken.’
‘Bravo,’ sprak van banen, ‘zoo mag ik het hooren.’ Van de wall, noch raalte durfden een woord in het midden brengen, hoewel het gesprek hun niet bijzonder aanstond; strak zagen zij voor zich.

{==79==} {>>pagina-aanduiding<<}

‘Ben je bang, manneke?’ vroeg de ridmeester, zich tot eduard wendende.
‘Bang!’ sprak eduard zoo snoevend en toch zoo overtuigend, dat lehman hem vroeg: ‘Waarom heb je dan tegen de dienst?’
Eigenlijk wist hij het zelf niet.
‘Weet je wat,’ zei de ridmeester, ‘kom bij mij, dan zal ik je wel voorthelpen; gij schijnt mij voor den militairen stand geboren; kom bij mijne kompagnie en ik zal een kerel van je maken.’
Henriëtte zat allerlei gezigtjes te trekken, die ten doel hadden eduard van die fatale zaak af te houden; maar de officier, die hem zoo vriendschappelijk zijn bijstand aanbood, boezemde hem veel vertrouwen in en eene korte overdenking deed hem duidelijk inzien, dat er voor hem weinig beters te verwachten was; het leven bij zijne tante begon hem zeer te verdrieten en hij nam een kort besluit: ‘Als mijn oom het mij wilde toestaan, zou ik gaarne van uw vriendelijk aanbod gebruik willen maken.’
Oom bragt niets in het midden, en tante van de wall vond het denkbeeld subliem.
‘Nu gaat hij toch onder die booze mannen,’ jammerde de kleine henriëtte.
De ridmeester noch de heer lehman daagden haar uit!
‘Nu eduard!’ sprak zijn oud-schoolkameraad, ‘al wordt mijn vader nog zoo boos, wanneer de ridmeester ook mij in zijne goedheid wil laten deelen, dan houd ik je gezelschap. Wij zijn zoo lang reeds zamen geweest, dat wij nu ook wel alles gemakkelijk zullen dragen.’
De heeren officieren, verheugd eenige glazen te kunnen ledigen, konden niet nalaten op de goede voornemens der beide jongelieden te drinken, waarom zij op elken der toekomstige oorlogshelden een glas leêg dronken, terwijl van banen er nog stilzwijgend een op alle beî consumeerde.
‘En als wij nu altijd zoo leêg moesten zitten, zou ik mij kunnen begrijpen, dat de jongelui er geen genoegen in hebben; maar zoo als de zaken nu staan, zal het zoo lang niet duren en wij kunnen de hand eens uit de mouw steken,’ - sprak de luitenant, terwijl hij zijne hand uit de mouw stak, om zijn glas aan te vatten.
‘Wij zijn welligt eerder aan den dans dan men denkt.’
‘Meent ge?’ waagde de heer van de wall te zeggen.
‘Dat geloof ik,’ sprak van banen, ‘wij zullen spoedig eens in de gelegenheid zijn om te zien.’..... Hij dronk zijn glas ledig.

{==80==} {>>pagina-aanduiding<<}

De heer raalte verbleekte weder zigtbaar.
‘Ik verlang dol naar wat variatie,’ zeide de luitenant;’ dat laauwe leven begint me geducht te vervelen; ik begeer lauweren te plukken,’ vervolgde hij, alsof de lauweren als snijboonen te plukken waren.
Van banen verklaarde ook lauweren te willen plukken, welke zucht nog vermeerderde, toen hunne derde flesch ledig was.
Het dessert was opgedragen, men vond de margeaux overheerlijk; deze gaf van de wall zijn spraakvermogen terug.
‘Gij zult mij toestemmen, dat er vele gevaren en ontberingen aan uwen stand verbonden zijn,’ merkte hij aan.
‘Dat maakt er juist het schoone, het romantische van uit,’ bulderde van banen.
‘Is het niet groot en edel,’ sprak de ridmeester, terwijl zijne oogen flonkerden en zijne wangen purperrood zagen, ‘voor vorst en vaderland met den degen in de vuist aan zijne manschap het pad der overwinning te wijzen; den vijand van schrik te doen verstijven; trots geweer- en kanonkogels op den vijand in te rennen; geheele gelederen weg te maaijen’... Zóó duidelijk zweefde hem die maaijende beweging voor den geest, dat hij met de regter hand, die in zijne opgewondenheid de beweging duidelijk voorstelde, de flesch omver maaide, waardoor het edele vocht, dat er door de groote activiteit van den ridmeester en luitenant gelukkig karig in voorhanden was, toch welig over de tafel stroomde en Mevrouw van de wall deed jammeren over haar fijn tafellaken. De ridmeester werd hier in het minst niet door afgeschrikt, of in zijne rede gestuit; hij zette de flesch weder regt op en vervolgde iets kalmer: ‘De tijd moet maar eerst daar zijn, dat de nood dringt en dan zult gij eens zien, hoe iedereen te wapen vliegt (van de wall en raalte wilden wel eens zien, wanneer iedereen te wapen vliegt; alsof zij er niet waren!) om het veege, benarde vaderland te verdedigen; gij zijt brave, flinke jongens,’ voegde hij eduard en joseph toe. ‘Als alle jonge kerels zoo dachten, zou je eens wat anders zien; als men den slag van Waterloo heeft bijgewoond, kan men meêpraten; daar ging het niet frisch toe. Ik heb regt van spreken, maar denk je dat ik die saaije rust verkies, bah!’
De luitenant eindhoven nam eene houding aan, alsof hij ook den slag van Waterloo had bijgewoond.
Het gesprek werd van de wall al te oorlogzuchtig; hij liet

{==81==} {>>pagina-aanduiding<<}

Champagne komen en stelde de gezondheid in van zijne nieuwe vrienden.
‘Je wijn is niet kwaad,’ sprak van banen, hoewel deze meening reeds den geheelen avond niet onduidelijk door kem was aan den dag gelegd.
‘Dat geloof ik,’ zeî eindhoven, terwijl hij zóó welbehagelijk met zijne tong tegen het verhemelte klapte, dat Mevrouw raalte verschrikt opzag.
Lehman zat stilzwijgend aan zijne fijne sigaar te trekken en ovaalvormige wolkjes te blazen, waarvan hij wonder goed slag had.
‘Nu die, welke wij zamen in Antwerpen dronken,’ sprak van banen, terwijl hij zijn linker buurman met de platte hand op de plaats sloeg, waar zich denkelijk de faisant moest bevinden; een doffe klank was er het gevolg van.
‘Die wijn kan een mensch wat gekke streken laten begaan,’ - vervolgde hij; - ‘ik heb er de dwaasste voorbeelden van gezien. Verbeeld je, verleden week nog zat een vriend bij mij, lunteren, je kent hem wel!’ - zeide hij tot eindhoven; - ‘wij hadden een stout glas wijn genuttigd en de koû scheen hem juist geen goed te doen; naauwelijks was hij buiten, of hij begon het uit te schateren van genoegen en verklaarde eene serenade aan zekere schoone te willen brengen, waarop hij midden op straat luidkeels begon te schreeuwen: “Wenn die Schwalben,” enz., hetgeen hij zoo gevoelvol deed, dat twee nachtwachts kwamen toeschieten en hem het stilzwijgen wilden opleggen. De beweging der bewaarders van de openbare nachtrust hield hij voor eene speciale aanmoediging en zijne organen zette hij zóó uit dat op verschillende plaatsen ramen werden opgeschoven en pluimen van slaapmutsen waren te bespeuren. De nachtwachts schenen groote ambitie te krijgen, hem in verzekerde bewaring te nemen, maar aanhoudend zingende sloeg hij de maat (ik meen 6/8) op hunne groote hoofden, waarop zij met veel krachtsinspanning begonnen te ratelen, zoodat zijn liefelijk gezang op eene bariton aria met accompagnement van castagnetten begon te gelijken. Daar kwamen nu nog drie van die kerels aan, en mijn arme vriend werd duchtig met ze handgemeen; mogt ik hem in den nood laten. Wie kan zijn vriend voor zijne oogen zien gevangen nemen!’
Eduard geraakte in geestdrift; de heer raalte kon zich maar niet begrijpen, wat die menschen al van een vriend verlangen.

{==82==} {>>pagina-aanduiding<<}

‘Ik stond dus, hoewel volmaakt onschuldig, mijn vriend bij, met dat gelukkig gevolg, dat wij hen op de vlugt dreven, waarop mijn geredde troubadour zijn lied vervolgde, daar hij midden in eene maat was blijven steken, en niet bemerkte dat hij voor een pakhuis stond te schreeuwen. Hopende, dat dit voor goed een eind aan die schoone melodie zou maken, maakte ik hem hierop attent; hij waggelde eenige huizen voort en begon op nieuw, maar veel aandoenlijker: “Wenn die Schwalben” aan te heffen, zoo roerend schoon, dat hij zelf van verbazing op eens stil hield.’
Mevrouw raalte kon zich niet begrijpen, dat iemand de stoutmoedigheid kon hebben, in presentie van dames, zulke zedelooze handelingen te vertellen; zij zuchtte over de grenzelooze verdorvenheid van dien man. Van banen redeneerde op deze wijze een geruimen tijd door en verhaalde allerlei dwaze avonturen, waarbij het begin van de scène, die hij vertelde, niets was. Eindhoven voegde er het zijne bij (de dames hadden intusschen de zaal verlaten) en het gezelschap werd regt vrolijk. Van de wall en raalte lachten hartelijk mede om de kluchten, die de op het oog zoo eerwaardige veteranen gehad hadden, en meer en meer begon eduard toch te bespeuren, dat het militaire leven niet alleen bestond in het opvangen van granaatkartetsen en het zien wegvliegen van armen en beenen. Dat was juist een leventje zoo als hij wenschte, en nu joseph met hem ging - wat kon hij meer verlangen. Met den ridmeester werd afgesproken, dat beide als volontair zouden in dienst treden en naar Brussel zouden vertrekken, alwaar van banen toen in garnizoen lag.
Weder kwam er eene nieuwe oude flesch voor den dag en de grootste verbroedering volgde gelijk op alle partijen waar veel gedronken wordt, zoo lang er nog niet oneenigheid ontstaan is. De ridmeester was juist weder bezig een kostelijk avontuur te vertellen, waarin zijne vindingrijkheid zoo tastbaar te bespeuren was, dat zelfs raalte lagchend het hoofd durfde schudden, toen de knecht binnentrad en van de wall iets in het oor fluisterde. Deze stond ontsticht op, onder de woorden: ‘Wat is er nu weêr?’, excuseerde zich, en verliet het vertrek.
Bovengekomen, zag hij een lang mager heer, dien hij voor den zaakwaarnemer dunk herkende. Die man zag er bleek, inhalig uit, zoo als sommige menschen die kleine zwakheid bij den eersten aanblik verraden. Hij vertoonde zich in het glimmend zwart,

{==83==} {>>pagina-aanduiding<<}

en zijne boordjes, die wit moesten verbeelden, mogten in dit voorregt deelen. Na een oogenblik pijnlijke stilte begon dunk:
‘Na vruchteloos gewacht te hebben op eenig antwoord van u, Mijnheer! ben ik zoo vrij geweest persoonlijk te komen, om u de som te verzoeken, daar mijn principaal bepaald moet weigeren langer uitstel te verleenen. Hij is om geld verlegen en bij gebrek aan....’
Een luidruchtig gejoel, dat in de benedenkamer op eene anecdote van den ridmeester volgde, gaf te kennen, dat dáár ten minste geen gebrek heerschte.
Van de wall eenigzins opgewonden en door de heldhaftige daden van zijn gast medegesleept, kreeg grooten aandrang den gehaten dunk de trappen af te gooijen; maar bedacht zich: ‘Welnu,’ sprak hij, ‘wilt gij niet langer wachten?’
Op een koel en ontkennend hoofdschudden van zijn bezoeker, bedacht zich de heer van de wall een oogenblik.
‘Enfin,’ prevelde hij, ‘het moet dan maar!’
Daarop ging hij naar zijne secretaire, opende die, haalde uit eene verborgene lade een verzegeld pak papieren, verbrak het zegel, nam er eenige stukken uit en sprak: ‘Hier is wat gij begeert.’
Dunk zag de stukken in, reikte hem een ander stuk papier over, en vertrok, iets meer beleefd dan hij gekomen was. Zoodra hij weg was, zag van de wall de papieren, die nog over waren, peinzend aan; hij scheen iets gedaan te hebben, dat niet in den haak was, want hij legde ze met een zucht neder, sloot de secretaire digt en liep staroogend naar beneden. Neêrslagtig kwam hij de kamer binnen - maar weldra deelde hij op nieuw in de algemeene vrolijkheid.
Tot laat in den nacht zaten de gasten bij elkander en regt vriendschappelijk scheidde men, nadat de ridmeester beloofd had reeds den volgenden dag de noodige maatregelen te beramen ten opzigte van de beide jongelieden.
Joseph bleef bij zijn vriend en lang nog zaten zij kasteelen in de lucht te bouwen. Zij stelden zich hun volgend leven als eene aaneenschakeling van vermaken en avonturen voor, zonder te bedenken, dat de helft van hetgeen er alzoo verteld werd, niet waar en de rest schromelijk overdreven was, terwijl van de vele schaduwtinten niet gesproken was geworden.
De welwillende gezindheid van mevrouw van de wall duurde tot

{==84==} {>>pagina-aanduiding<<}

den volgenden avond zeven uur; de goede man had niet gedacht, zooveel pleizier van zijn cadeau gehad te hebben. Toen ontstond een klein verschil, omdat de heer van de wall verklaarde eduard te willen wegbrengen.


Hoofdstuk IX. Eduard is verliefd. Joseph wordt het plotseling ook.

‘Heb je haar gezien?’ - zoo sprak een jong volontair in de nog eenigzins romaneske uniform der dragonders, terwijl hij op een niet al te oud en leelijk meisje wees, dat juist voorbij ging en daarbij een gezigt trok, dat moest beduiden: ‘dat is niet mis, he?’
De ander gaf door een onverstaanbaar geprevel eene onvolledige voorstelling van een antwoord. No. 1 draaide nog wel driemaal zijn hoofd om, maar daar zijn enthousiasme voor dat lid der zwakke sexe niet avantageus op zijne halsspieren scheen te gaan werken, zette hij eene sourdine op zijn geschokt gevoel.
‘Maar kerel, heb je dan geen gevoel meer?’ - zeide hij op meewarigen toon tot zijn kamaraad, die in vrij suffende houding naast hem wandelde. ‘Ik ben verliefd, begrijp je.’
‘Zoo,’ - was het deelnemend antwoord.
‘Ja, ik ben verliefd.’
‘Op dat deerntje daar?’
‘Ja.’
‘Ik feliciteer je.’ - Die kortheid in het behandelen van eene zaak zoo gewigtig als eene liefde van zeven minuten ouderdom, scheen hem schreeuwend onhartelijk toe. ‘Zie je dan niet, dat ik dol word.’
‘'t Is goed dat je mij waarschuwt.’
De verliefde haalde met stille onderwerping de schouders op; beide wandelden voort.
‘Eduard!’ - ‘Wat blieft’ - ‘Wat scheelt je, ik begrijp geen jota meer van je.’ - ‘Laat me toch met vrede.’ - ‘Neen, dat doe ik niet; je zult opbiechten. Zoo lang wij nu al hier in Brussel

{==85==} {>>pagina-aanduiding<<}

zijn, loop geregeld een kwart van den dag te mijmeren als een banneling, die den dierbaren geboortegrond, waar eens zijn wiegje stond, betreurt; wel ge zijt regt af vervelend.’
‘Kunt ge dat niet begrijpen?’
‘Ik ben niet vlug in het begrijpen.’
‘Goed, ik wil je mijn diepst verborgen geheim mededeelen, maar je gevoelt wel, dat wanneer je er één kik van roert, ik je den hals omdraai.’ - Hij sprak deze moordlustige woorden uit, terwijl hij met de linker hand op het gevest van zijne sabel sloeg. ‘Kent gij ook iemand, die louise heet?’ vroeg eduard op veelbeteekenenden toon.
‘Dat is nog al duidelijk; mijne eigene zuster hebben zij met dien naam vereerd. Hoe dat!’
‘Ge zijt toch een lompert,’ sprak eduard op verwijtenden toon.
Daar ging den lompert een licht op. ‘Wat!’ riep hij uit, ‘is u soms ook al verliefd?’ Door de verbazing, die hem bezielde, galmde hij deze woorde zoo hard uit, dat eenige voorbijgangers stil bleven staan, om dat ook al verliefde mensch aan te kijken.
‘Ik zou het liever op den grooten toren gaan proclameren. Ga meê naar je kamer, dan kunnen wij ongestoord spreken.’
Daar beide vrijwilligers waren, hadden zij gebruik gemaakt van de vergunning, om hunne eigene appartementen te betrekken. Spoedig hadden zij het kwartier van joseph, dat het digtst bij was, bereikt. Dit was in eene der volkrijkste straten van Brussel gelegelegen en getuigde van de welvaart des bezitters - dat wil zeggen: van den Papa des bezitters. Er waren drie groote luije stoelen; deze waren daar zeker aangebragt, om den eigenaar aan de ontberingen van den oorlog te gewennen. De wanden waren versierd met een zestal idealen; het was alsof men daar een gedeelte der bevolking van een harem had opgehangen, hetgeen lang niet kwaad zou zijn geweest. Eene verdere beschrijving van die wandversierselen zou, behalve langwijligheid, ook eenige schokken voor al te zedige zenuwgestellen na zich slepen; alleen zij het vergund aan te merken, dat er een boeijend tafereel van de Bijbelsche geschiedenis voorhanden was, hetgeen zeer pleit voor den vromen zin van den jeugdigen kavalerist, vooral indien men in aanmerking neemt, dat dit een gedeelte der leerrijke geschiedenis van den grooten koning David voorstelde. Aan een der wanden prijkte een schoon wapenrek, vol sabels en degens; men trof er zelfs twee hand-
{==86==} {>>pagina-aanduiding<<}
slagzwaarden onder, die een oningewijde op het denkbeeld konden brengen, dat Mijnheer in zijn vrijen tijd het ambt van beul waarnam; jammer dat boven de fraai gedamasceerde klingen een oude pet en eene kaalgesletene politiemuts hingen, welke beide ornamenten - en wel hoofd-ornamenten - het geheel niet voordeeliger deden uitkomen. De schoorsteenmantel werd, nevens andere ornamenten, zooals eene pendule, die eens in de twaalf uren gelijk was, en twee bronzen kandelabres met onthoofde poppen, gesierd door vele leêge flesschen.
‘Zoo,’ zeide joseph, terwijl hij achter een der mooije stoelen wegdook, ‘nu kunnen wij gerust praten.’
‘Dus kort en zakelijk, je wilt mijne zuster hebben. Nu zwager, ik mag het lijden. Voor mijn part neem en houd haar!’
‘Neem en houd haar! zeker - als uwé de oude heer waart, dien ik op zekeren noodlottigen avond in een plas heb zien staan, dan zou ik dankbaar uitroepen: ‘O edele man!’
‘Dus dat zeg je nu niet?’
‘Het staat je gemeen, mij te bespotten.’
‘Moet ik dan in een tranenvloed gaan neêrduiken?’
‘Neen, maar laat ons liever bedaard spreken.’
‘Zeker, laat ons eens ernstig spreken.’
Joseph wreekte zich op het ontredderd humeur van zijn vriend, door snel en aanhoudend aan zijne sigaar te trekken, waardoor hij het effect van een nevel tusschen zich en zijn vriend te weeg bragt. Eduard loosde een diepen zucht; met een spotachtig gezigt staarde hij, ter wiens eere die zucht geslaakt was, hem aan. Plotseling vloog eduard op, onder de woorden: ‘Ik zal haar hebben, en ik wil eens zien, wie mij haar zal ontnemen.’
‘Dat is excellent gesproken, nu herken ik je weder,’ zeide joseph. ‘Je moet toch niet dadelijk het hoofd laten hangen. Ik zal die zaak, als het zoo ver is, wel opknappen. Maar, neem mij niet kwalijk, eer dat ik tot vadermoord of zoo iets van dien aard overga, dien ik toch te weten, hoe mijne geëerde zuster over je denkt. Een vaderhart is ligt te vermurwen, een vader is zelfs voorbij te gaan; maar als het voorwerp van je opregte liefde het bij toeval niet zoo gevaarlijk op je begrepen had, dan zou ik mijn invloed als broeder gaarne cadeau geven.’
Eduard trok een allerakeligst gezigt. ‘Wat zal ik je zeggen?...’ prevelde hij.

{==87==} {>>pagina-aanduiding<<}

‘Eduard! pas op, waag je niet op het glibberig terrein der liefde,’ zeide joseph veelbeteekenend, alsof hij al veel ondervinding in deze zaak had.
‘Ik heb je maar een paar woorden te zeggen; wilt gij mij helpen, dan zie ik er zooveel bezwaar niet in.’
‘Twijfel je daaraan? Wij zullen denkelijk wel eenige moeite hebben met den ouden heer, maar zoo noodig, nemen wij list te baat en ik zal wel zoo op zijn vaderlijk gemoed werken, dat hij tot de bepaalde overtuiging komt, dat, als hij je zijne dochter niet geeft, hij een triplo moord op zijn geweten zal hebben. Ik zal hem een schrikbarend tafereel voorhangen; gij zult hem overhoop steken, mijne zuster zal zich aan lucifers verzadigen en ik laat mij uit deelneming uit de vierde verdieping vallen. Wees maar niet bang, ik zal hem alles op de ontzaggelijkste wijze voorstellen. En nu, doe mij ook een pleizier?’
‘Wat dan?’
‘Spreek er geen jota meer over, want je rijt ook mijne wonden open.’
‘Je wonden! o ja, neem me niet kwalijk, ge zijt ook verliefd.’
‘Zie je, zoodra het een ander aangaat word je luchthartig. Als ik nu ook zoo deed.’
‘'t Is ook wat moois. Je kent den naam niet eens van de helft van al die voorwerpen.
‘Al die voorwerpen,’ herhaalde joseph gramstorig. ‘Ik heb er maar één: dat is dit engelenkopje, met die lange gitzwarte krullen, met dat rozenmondje, die zachtgeblosde wangetjes, met....’
Op eens vloog eduard naar het raam. ‘Zie je dat?’
‘Wat, is ze daar?’ riep joseph uit, terwijl hij met stoel en al naar het raam stoof. Maar of hij zich al de oogen pijn tuurde, hij zag het bevallig voorwerp der pas ontloken liefde niet. Hij keerde zich nu eenigzins teleurgesteld naar zijn doldriftigen vriend, ten einde explicatie te vragen; deze was binnen de vier wanden van de kamer niet waar te nemen. ‘Ik geloof waarachtig, dat hij gek is,’ riep hij uit, terwijl hij gelaten weder in den stoel ging zitten en strak voor zich uitzag. Hij mijmerde!!
Juist zag hij op het tapijt het rozenroode mondje, benevens de zachtgeblosde wangetjes, toen hij een vervaarlijken trap tegen de deur hoorde geven; terwijl hij verschrikt opvloog, zag hij zijn goeden eduard met een gezigt zoo rood als eene mahoniehouten kast, binnenrollen en woest zijn pet tegen den grond werpen.

{==88==} {>>pagina-aanduiding<<}

‘Die honden!’ Dit was de eenige verklaring en opheldering, die zijn ligt opgewonden vriend gaf.
Joseph vond het niet ongepast, hem eens een oogenblik hoogst verbaasd aan te kijken; toen hij dit naar hartelust gedaan had, vroeg hij: ‘Zou je de deur niet even willen digt doen?’
Eduard voldeed aan deze billijke begeerte door een schop tegen den anderen kant der deur te geven.
Na eene pijnlijke stilte begon joseph aldus: ‘Ik ken je bepaald niet meer, vroeger was je de bedaardheid in persoon; - ik had altijd schik in je kalme handelingen en de voorbeeldige bedaardheid, die in alles doorstraalde, en nu, nu ben je verliefd en je zit te suffen, trapt de deuren stuk.....’
‘Die kerels zullen me ook nog dol maken!’
‘Zou ik ook mogen weten, welke kerels; er zijn zoovele kerels?’
‘Heb je die hondsvotten niet gezien?’
‘Zou het niet onbescheiden zijn, als ik vroeg, welke hondsvotten.’
De toorn van eduard was ontwapend. Hij begon te glimlagchen.
‘Verbeeld je daar, dat ik de beide bevals dood bedaard zag wandelen. Ik had al zoolang gehoopt die schepsels nog eens te ontmoeten; eindelijk meen ik ze te hebben, ik vlieg ze achterna en weder ontsnappen zij mij. Zoo ik in mijn leven slechts ééns mijn haat op hen kan afkoelen, dan zullen zij er van lusten.’
‘Wat kunnen je die wezens dan toch zoo bijzonder schelen?’
Eduard deelde hem nu de ontmoeting bij den heer raalte mede en den duren eed, dien hij toen had gezworen. Van dit oogenblik was de ondergang der beide de bevals besloten. ‘Als ik je een raad mag geven, laat die snaken dan voorloopig maar aan hun lot over; zij zullen je nog wel eens in den mond loopen en het zal mij dan niet onwelgevallig zijn, met u een duo burlesque op hunne personen te trommelen; denken wij nu liever aan ernstiger zaken. Ik zelf zou gaarne zien, dat louise eenige genegenheid voor je had, maar....’
‘Wat dunkt er u van,’ zeide joseph, na eenigen tijd hoogst bedenkelijk getuurd te hebben, ‘als wij veertien dagen verlof vroegen?’
‘En dan?’ vroeg eduard achteloos, als had hij de vraag niet verstaan.
‘Dat is nog al duidelijk; ik ga naar huis en gij komt bij mij logeren; dan kunt gij zelf uwe schoone polsen.’

{==89==} {>>pagina-aanduiding<<}

Eduard kon niet ontkennen, dat deze inval hem zeer behaagde.
‘Ik geloof nooit, dat wij beide verlof zullen bekomen.’
‘Wij zullen het hem zelven gaan vragen!’ - Dit werd goedgevonden en zij gingen dadelijk naar de woning van den ridmeester.
Na bekomen verlof waren onze jeugdige helden zoo vrij daarvan gebruik te maken en joseph vond er geen bezwaar in, zijn wapenbroeder eduard zonder voorafgaande kennisgeving mede te nemen en veertien dagen logies voor hem te vragen. Onze beide kampioenen hadden zich op reis begeven en waren reeds digt het buiten genaderd; spoedig zagen zij de aanlokkelijke woordjes: ‘Ons Genoegen,’ door de phoebus-schichten bestraald, schitteren.
Zonder dat iemand hen bemerkte gingen zij het huis in. In de hoop de bewoners van ‘Ons Genoegen’ te verrassen, maakten zij geen noodeloos gedruisch en joseph opende zeer voorzigtig de deur der huiskamer.
‘Wat duivel, er is hier geen levende ziel!’ riep hij uit, terwijl hij midden voor de deuropening bleef staan. Hij keerde zich naar zijn reisgenoot en zag dezen nog altijd met de eene hand op het hart en met de andere voor zich uitgestrekt staan.
‘Loop vooral zacht, eduard!’
Beide vlogen op een leuningstoel aan, schoven dien voor het openstaande venster en konden toen op hun gemak zich vrolijk maken over hun avontuurlijken intogt van het vaderlijk erf en eene flesch wijn, die op het buffet prijkte, werd zonder vorm van proces buit gemaakt.
‘Daar zijn wij nu,’ merkte joseph zeer snedig aan: ‘laat ons zeggen dat het geen gemakkelijk werkje is dat je mij opdraagt, verliefde deugniet! Ik kan niet op mijne zuster toeloopen en haar eventjes vragen: A propos, louise, ben je soms verliefd op mijn vriend eduard? Zoo niet, dan zult ge mij een groot genoegen doen met hem subiet te gaan aanbidden. Hij is dot verliefd op je en als je er niets tegen hebt, dan...’
‘Nu dat weet ik ook wel, houd de rest maar voor je; doch ge kunt haar wèl eens polsen.’
‘Komaan. Het is een allerakeligste karrewei en als je nog zoo iets hebt, houd ik me gerecommandeerd.’
‘'t Is misschien dwaas,’ riep eduard, ‘maar ik moet je zeggen, ik ben dol op haar verliefd en ik wil, ik zal haar hebben.’
Joseph vond, dat tegen zulk eene zonneklare redenering niets

{==90==} {>>pagina-aanduiding<<}

te zeggen viel, en met verwondering zag hij zijn somtijds zoo bedaarden vriend met karmijne wangen getooid. ‘Zeg eens, eduard heb je al om den ouden heer gedacht?’
‘Die zal er niets tegen hebben en zoo ja - dan steek ik hem overhoop.’
Joseph vond dit weder zeer logisch.
‘Gij zult mijne geheele familie niet aan uw kling rijgen, hoop ik?’ vroeg joseph op smeekenden toon.
Tot zijne groote vreugde gaf eduard te kennen, dat dit voorloopig nog niet in zijne plannen lag.
De flesch was inmiddels geledigd en joseph rekte den hals uit, om uit te vorschen, waar eene tweede editie te vinden zou zijn, toen hij een rijtuig de plaats hoorde oprijden en tot groote zelfvoldoening bespeurde, dat daar vader en dochter kwamen aanrollen. Zijne eerste opwelling was, hen te gemoet te vliegen; doch hij vond het gepaster en origineler, hen af te wachten.
Zoo als te voorzien was, - eenige: ‘Hoe kom jij hier 's? Wie had dat kunnen denken 's!’ en meer van die synonieme ontboezemingen en joseph lag in de armen zijns vaders en ging van deze over in die van zijne zuster.
‘Hebt gij uw vriend medegebragt?’ zeide de heer van duin. Louise wendde zich nu ook naar eduard, en joseph trachtte te vergeefs met eenige van zijne doordringendste blikken plotseling kleuren, blozen of waggelen waar te nemen. Zij reikte den bezoeker hartelijk de hand, hetgeen papa van duin ook gedaan had.
Spoedig werd het diner opgedragen en de disch maakte de tongen los.
Het viertal zat regt gezellig, en het gesprek, hoewel eerst langzaam ontluikende, werd meer en meer geanimeerd, vooral toen van duin, om zijne groote vreugde over het wederzien van zijn lieveling ondubbelzinnig te kennen te geven, een flesch Lafitte opentrok. Eduard begon nu meer vrij in zijne woorden te worden, en zelfs de straks zoo stemmige louise luisterde met genoegen naar zijne invallen, terwijl zij zich niet ongevoelig betoonde voor een los door het gesprek geworpen compliment. Dit gesprek liep grootendeels, zoo als ligt te begrijpen is, over hunne nog korte militaire loopbaan en toen eduard haar vroeg, hoe haar de uniform beviel en zij verklaarde, dat zij zeer gaarne uniformen zag en bovenal die der kavalerie, kreeg hij eene onverklaarbare aandoening. Er werd ge-
{==91==} {>>pagina-aanduiding<<}
sproken van dien nacht, toen door het rampzaligst misverstand eduards jeugdige levensdraad bijna door het ganzenroer was stuk geschoten en hij ten gevolge van de grimmigheid van Mijnheer van duin in den kerker was geworpen, welke ongevallen het beklag van louise uitlokten, zoodat eduard dol graag op nieuw naar de gevangenis gebragt had willen worden, alleen om nog eens door haar beklaagd te worden en tevens eene vertooning van de zotte klucht te hebben.
‘En hoe gaat het met den ridmeester? Kunt ge het altijd nog goed met hem stellen,’ sprak van duin, terwijl hij zijn mes in een stuk taart plantte.
‘Zoo lang hij niet dronken is, gaat het nog al,’ merkte joseph aan.
‘Drinkt hij zoo?’ vroeg de heer van duin na een oogenblik zwijgens, hetwelk hij had gebruikt om een deel van het stuk taart, dat hij op zijn bord geschoven had, te verslinden.
‘Het is verschrikkelijk dat die heeren zoo drinken,’ meende louise. Dit zou de eenige reden zijn, waarom ik den militairen stand niet hoogachten kan.’
Eduard zag onmiddellijk naar zijn glas, maar bemerkte met welgevallen dat dit gevuld was.
‘Laat eens zien, joseph, of gij soliede leeft,’ zeide de heer van duin schertsende. De gastheer bood nu beiden eene fijne sigaar aan en liet zich de courant brengen, die hij na het dessert plagt te lezen; ook nu ging hij niet van zijne gewoonte af. De drie jongeluî schikten bij elkander; joseph had bepaald genoegen in de verlegenheid van zijn vriend, maar vond het beter, Mars en Venus de zaak te laten opklaren. Tot tijdpassering liet louise haar album zien en een half schertsend, doch onbeduidend gesprek werd gevoerd, toen op eens de heer van duin, die naar zijne gewoonte druk bezig was het dagelijks nieuws te bekijken, een kreet van verrassing liet hooren. Hij hief het blad op, als kon hij zijne oogen niet gelooven. ‘Wat moet daarvan worden?’ riep hij uit.
Het drietal zag den heer van duin met verbazing aan.
‘Verbeeld je eens, er is oproer in Brussel; zij moeten er verschrikkelijk hebben huis gehouden.’
‘Leest u wel goed?’ vroeg joseph op ongeloovigen toon.
‘Lees dan zelf’ Joseph las:
‘Brussel 25 Aug. Heden avond, na het eindigen der opera, barstte er een geducht oproer los. De woningen van den Procureur des

{==92==} {>>pagina-aanduiding<<}

Konings, van den Gouverneur der provincie, van den plaatselijken kommandant en den Directeur van policie zijn in brand gestoken. Men hoopt echter spoedig met behulp der militaire magt het oproer meester te worden en de belhamels te arresteren.’
‘Dat wij nu juist niet in Brussel zijn,’ riep eduard in geestvervoering uit.
‘Zouden wij niet dadelijk terugkeeren?’ schreeuwde joseph.
Deze geduchte dienstijver en blakende heldenmoed beviel echter niemand.
‘Zij zullen ons niet noodig hebben, om die schelmen uit elkander te jagen,’ merkte eduard aan.
‘Uit elkander jagen,’ herhaalde van duin bedenkelijk, ‘dat is eerder gezegd, dan gedaan.’
‘Bah!’ riep joseph, ‘ik ben zeker, dat als wij over veertien dagen in Brussel terug zijn, al die schavuiten reeds veertien dagen in de kast zitten.’
‘Ik mag het lijden,’ zeide louise, ‘want ik zou u beide niet gaarne in gevaar zien.’
De heer van duin ging hoofdschuddend voort zijne courant te lezen.
‘U beide!’ had zij gezegd. Zij stelde hem dus volkomen op dezelfde lijn met haren broeder. Eduard had haar om den hals willen vliegen. Op dit oogenblik zou hij zich sterk gevoeld hebben, geheel alleen een oproer te dempen. Gelukkig dat er geen oproer in de nabijheid te dempen was - altijd gelukkig voor hem!
Zij gingen naar den wintertuin, want het was dien avond wat te koud, om in den tuin te kunnen wandelen. Tusschen joseph en eduard ging de vrolijke meid ongedwongen voort; eduard had nu steun en, het moet gezegd worden, die was niet gering. Meer en meer begon louise hare uiterlijke koelheid te laten varen, en toen de beide jongelieden alleen waren, sprak joseph: ‘Ik geloof waarlijk, dat je barometer goed begint te staan. Van morgen dacht ik, dat jij je matten wel kondt oprollen, maar nu begin ik te gelooven, dat je mij nog eens tot oom zult kunnen verheffen, ten minste dit is geene hersenschim.’
Toch was de omstandigheid zeer dubieus; maar joseph vond het geraden, zich in het minst niet met de zaak in te laten.
Toen eduard op zijne kamer was, begon hij zich dezen voor hem gelukkigen dag voor den geest terug te roepen; dan eens maakte

{==93==} {>>pagina-aanduiding<<}

zich de wanhoop van hem meester, dan weder meende hij, dat hij haar niet geheel onverschillig zou zijn... of was zij jegens iedereen zoo vrolijk en ongedwongen?
Terwijl hij geene rust kon vinden, sliep de familie denkelijk.
Sliep ook zij?


Hoofdstuk X. Van Duin begint zijn gast Eduard gevaarlijk voor de zamenleving te gaan vinden.

Den volgenden morgen was men vroeg aan de ontbijttafel en daar het weder dit toeliet, werd er voorgesteld wat te gaan rijden. Hoe vurig eduard ook wenschte dat de paarden op hol mogten gaan, of dat de kast in de sloot mogt vallen, niets van dien aard gebeurde, het scheen dat hij het leven zijner louise niet mogt redden. Aangenaam werd ook deze dag ten einde gebragt en vooral toen louise wat minder stijf was geworden, viel het eduard veel gemakkelijker zich met haar voort te bewegen. Het ging met hen zoo als het gaat met elk paar, dat elkander trapsgewijze leert kennen en op prijs stellen. Hij vermeed zorgvuldig de minste verklaring; zij was goed en hartelijk voor hem, maar wat zij meer wilde zijn, zou ook alleen voor hem begrijpelijk zijn geweest. Zoo bragten zij negen dagen door.
De jongeluî begonnen, zonder zich om de woede van den vergramden en fel gebeten commissaris te bekreunen, het stilzwijgend eens te worden. Joseph liet hen zamen de zaak opklaren; hij zag, dat zijne tusschenkomst geheel overbodig was; evenwel, wat den ouden heer aangaat, met dezen was hij meer veriegen. In een los gesprek over zijne zuster had hij de gevoelens van den braven man reeds in zooverre leeren kennen, dat hij voor het ergste vreesde. Deze had namelijk voor zijne dochter reeds een rijk jong mensch bestemd, die veel op een springhaas geleek, maar het hoofd van jufvrouw louise nog lang niet op hol had gebragt. Of zijne dochter met die keuze gelukkig zou zijn, daar dacht hij niet aan; dat zou wel komen,

{==94==} {>>pagina-aanduiding<<}

meende hij; hij had zijne vrouw nooit lief gehad en hij was er toch ook gekomen. Trouwens hij geloofde, dat het niet anders zou kunnen dan dat louise smoorlijk verliefd moest worden op den man, dien hij voor haar koos, al was het maar uit kinderlijke gehoorzaamheid. Met bekommering zag dus joseph het oogenblik te gemoet, dat er eene verklaring zou komen, hetgeen vroeg of laat zou moeten gebeuren. De indruk, dien hij van het gesprek met zijn vader behield, was van dien aard, dat hij voor geen geld ter wereld zijn vriend iets hierover zou hebben willen zeggen.
Elken dag las de heer van duin zijne couranten na en de berigten werden voortdurend ongunstiger; de bewegingen in Brussel waren gevolgd door die in Leuven, Mons, Luik, Antwerpen en andere belgische steden.
De prins van Oranje had zich naar Brussel begeven, doch met levensgevaar die stad moeten verlaten. Het oproer kreeg zulk een dreigend aanzien, dat de troepen zelfs Brussel moesten uitrukken. Zoo stonden de zaken, toen eduard en joseph bevel ontvingen zich onmiddellijk bij hun korps te vervoegen. Daar er dien avond, tot groote ontstichting van laatstgenoemden, die ijselijk verlangend scheen om glorierijke daden te verrigten, maar tot groote vreugde van eduard, geene gelegendheid tot vertrekken meer was, werd de volgende morgen voor hun vertrek bepaald.
Vertrekken! Juist nu hij zich zoo zeer begon te huis te gevoelen, vertrekken! Hij had alle inwoners van Brussel wel willen verminken.
Joseph vond nu het oogenblik rijp, zijne zuster wat te onderzoeken om daarnaar zijn verder gedrag te regelen; want mogt zij niet zoo fel op zijn vriend gecharmeerd zijn, dan zou het de grootste dwaasheid zijn geweest, den huiselijken vrede te gaan verstoren. Hij nam dus zijne zuster mede in de oranjerie en begon als zonder erg met haar te redeneren.
‘Een droog leven, vindt je niet?’
‘Heel veel afwisseling heb ik ten minste niet,’ merkte louise vrij juist aan.
‘Wat jammer, dat wij nu zoo hals over kop je moeten verlaten; niet dat ik wil pretenderen, dat wij zulk overheerlijk gezelschap zijn (dit laatste sprak hij langzaam en kaauwend uit), maar drie personen brengen ligt meer vreugde aan dan één.’
‘Ja het spijt mij geducht dat..... dat je weêr weg moet, het valt mij bijzonder tegen.’

{==95==} {>>pagina-aanduiding<<}

‘Nu ik kom zoo gaauw terug als maar eenigzins mogelijk is,’ troostte joseph, terwijl hij haar strak in het aangezigt zag.
‘Dat vind ik regt goed van je, maar.....’
Bij dat maar bleef het, doch het was meer dan voldoende voor hem, om te begrijpen, dat, als er wegens hun vertrek en de gevaren, waaraan zij konden zijn blootgesteld, eenige tranen wierden vergoten, er ligt één traan bij was, die niet over hem geplengd werd.
Om nog meer zekerheid te hebben, besloot hij haar, even alsof er geen de minste bedoeling in verborgen lag, meer op den man af te vragen; wel zou zij hem niet in hare geheimen, zoo zij ze had, wijden, doch hij was genoegzaam overtuigd, dat er in de wijze van antwoorden voor hem evenveel was op te merken, als uit de reeds gewisselde volzinnen.
‘Je hebt dus niet veel afwisseling over het algemeen.’
‘Bah! ik verveel mij soms doodelijk.’
‘Zie je hier dan nooit een sterveling?’
‘Was dit maar zoo! De eenige, dien wij hier bijna dagelijks zien en die de deur plat loopt, is de jonker van beem, (zoo heette de levensgezel, dien de zorgvolle vader voor haar had uitgepikt); je kent hem niet, maar zoo'n vervelenden jongen heb ik nog nooit gezien.’
‘Dus je hebt dan liever nog eduard, een vrolijke jongen, hé?’ zeide hij op hoogst achteloozen toon.
Het gezigtje van Mejufrouw van duin werd met een klein - zeer klein blosje overtogen; na eenig aarzelen sprak zij: ‘Het is ontegenzeggelijk een zeer aardig mensch; maar ik ken hem nog te weinig.....’
‘Zeker’, - vulde joseph aan - ‘de tijd van acht dagen is ook veel te kort, om iemand tot op het binnenste van zijn hart te kennen.’
Louise zag haren broeder van ter zijde aan; zij bespeurde niets dan luchtige onbezorgdheid op zijn gelaat; zij had haar geheim niet verraden! Hoe gaarne men in het algemeen ook moge spreken van hem wien men genegen is, zoo wenschte zij in dit geval toch het gesprek van dit onderwerp af te leiden.
‘Zoudt gij niet nog één dag kunnen blijven! Ik heb je in geen zes maanden gezien en sinds je van de kostschool waart gekomen, zijt ge altijd in huis geweest; je kunt niet begrijpen hoe vreemd het mij was, toen je weg waart; het was mij den eersten dag zoo ledig.’

{==96==} {>>pagina-aanduiding<<}

‘Het zal je nu denkelijk niet minder ledig zijn,’ merkte joseph aan.
‘Hoe dat!’ zeide louise weêr kleurende, daar zij en teregt, in deze vraag weder een verborgene bedoeling zag.
‘Ben ik je dan minder waard geworden?’
Zoo spraken zij eenigen tijd door en toen zij binnen waren gekomen, was joseph volmaakt op de hoogte; hij had perfect begrepen, dat, als eduard veel tegenkanting in de verwezenlijking van zijne plannen mogt ondervinden, het verzet meer van de zijde des zorgenden vaders dan van die der teedere dochter zou komen.
Toen zij de kamer binnen traden, zat eduard gezellig en vertrouwelijk met den ouden heer te schaken.
‘Ziet ge gaarne iemand zien schaken?’ vroeg eduard zoo onnoozel mogelijk.
Zij zeide dat zij het gaarne eens zien mogt.
‘Dus zelve nooit meê doen,’ vervolgde hij, terwijl hij haar aanzag alsof zij dezen nacht nog mede moest.
Louise verwaardigde zich niet hierop antwoord te geven, of liever zij durfde geen woord spreken, om niet te verraden hetgeen in haar omging.
Hoe menigmaal nestelt zich niet een gevoel bij den mensch, zoo als louise dit plotseling bij zich ontdekte, zonder dat men in het begin er iets van bespreurt. Men is er menigmaal al lang mede bezield, vóór dat men het nog vermoedt en dan is maar eene kleinigheid noodig om de oogen te openen. Zij had den vorigen keer al een alles behalven ongunstigen indruk van eduard behouden, die toen zoo zonderling met haar in kennis was gekomen; menigmaal had zij zich zelve in de eenzaamheid rekenschap gevraagd van die gevoelens, maar altijd had zij ze toegeschreven aan belangstelling, wegens de naauwe vriendschap tusschen hem en haren broeder.
Van de hartklopping, die zij bij het wederzien waarnam en van het gevoel, dat haar toen bezielde, (doch dat zij zoo goed had weten te verbloemen), had zij zich ook geene rekenschap kunnen geven. Het gezelschap van eduard was haar aangenaam geworden, zonder dat zij zelve wist waarom; zij durfde niet naar de reden gissen, waarom zijne nadering haar hart sneller deed kloppen, haar bloed sneller door de aderen voortjoeg. Wel had zij zich tegen dit alles weten te verzetten, maar hierdoor was zij juist in de stijfheid vervallen, welke eduard zoo zeer van zijn stuk had gebragt. Natuurlijk moesten haar langzamerhand de oogen geopend worden, en zij begon te

{==97==} {>>pagina-aanduiding<<}

begrijpen, wat eigenlijk dàt gevoel was, hetwelk zij tot dus verre niet had kunnen beseffen. Zij leerde zich zelve kennen. Ja, zij beminde; de gloeijende stroom, die alles doet tintelen, die twee geesten tot één maakt, die, als ware het, een onzigtbaren geleiddraad van den een mensch tot den anderen vormt, was ook door haar gevoeld. Een oogenblik was voldoende geweest, om haar een juisten blik op haren toestand te doen werpen; zoo lang zij nog niet aan het afzijn had moeten denken, was zij er niet toe gekomen zich af te vragen, wat haar bezielde; zij was tevreden en dit was haar genoeg. Toen zij echter van het naderende vertrek hoorde gewagen, toen zij moest gaan denken aan het verlies van datgene, wat haar gegeven was, toen eerst begreep zij, dat zij zonder hem misschien minder gelukkig kon zijn.
........................
Eduard zag in, dat hij vóór zijn vertrek eene verklaring behoefde en joseph, hoewel voor het ergste vreezende, vond het beter, dat men ronduit voor de zaak zou uitkomen, dan op zulk eene wijze ze verder wortel te laten schieten; hij kon het zijn vriend dus niet ontraden.
Toen het schaakspel geëindigd was en eduard dit met zijne gewone behendigheid verloren had, maakte hij zich gereed de gebruikelijke avondwandeling te doen. De oude heer bleef zijne pijp rooken en joseph hield zich alsof hij later wel zou volgen. Wel was het jaargetijde reeds ver gevorderd, (het was September), maar de afstand van het huis tot de oranjerie was niet groot genoeg om hen daarvan af te schrikken. Het was tamelijk duister geworden, doch joseph verloor hen niet uit het oog. Wat zij spraken! altijd hetzelfde. Wat eduard zeide, toen hij haar zijne liefde bezwoer; alle welsprekendheid wordt dan aangewend en - toch is het altijd hetzelfde. Hoe het zij, het resultaat was, dat onze eduard, ten einde aan zijne taal meer klem bij te zetten, hare handen tusschen de zijnen nam en uitriep: ‘Ja, met mij zult gij gelukkig zijn!’
Joseph had achter een struik bedaard aangezien, hoe zijn vriend dit wel opknapte. Hij was zoo met hart en ziel bij de scène, dat hij niet bespeurde, hoe zijn waarde vader, die op zijne fraai gebloemde vilten pantoffels de oranjerie was ingewandeld, de welsprekendheid van eduard bewonderde; ook ontging het 's vaders aandacht niet, dat de dochter de uniform der dragonders mooi vond. Naauwelijks had eduard zich op de knieën laten vallen of het vaderlijk geduld was

{==98==} {>>pagina-aanduiding<<}

ten einde. Met één sprong was hij bij het jonge paar, en vóór dat louise nog den mond had kunnen openen, om een angstkreet te slaken, riep hij reeds: ‘Wat is dat! mijn kind verleiden!’
Hij greep eduard in de kleederen en schudde hem hevig.
‘Ongelukkige!’ was al, wat hij nog kon vertellen. Joseph was inmiddels genaderd en trachtte den man op alle mogelijke manieren tot bedaren te brengen maar, o namelooze ellende, hij werd als medepligtige beschouwd. Even als caesar bij zekere gelegenheid zeer droevig uitriep: ‘Ook gij, mijn zoon brutus!’ zoo had de heer van duin ook wel uitgeroepen: ‘Ook gij, mijn zoon joseph!’, doch hij was zijne geheele Oude Geschiedenis glad weder vergeten.
Van duin, als verpletterd, liet zich magteloos op een groen geschilderden tuinstoel vallen; hij verborg het hoofd in de handen en snikte overluid.
Joseph kwam naar hem toe, om hem te troosten; doch de verontwaardigde man duwde hem van zich weg. Op eens verrees die man; als een fiere populier stond hij daar met gebalde vuisten; met toornige blikken naderde hij zijne dochter, die bedeesd de oogen neêrsloeg; dreigend strekte hij de hand uit naar den bewerker van het onheil; toen hij echter zijn kind genaderd was en zij daar sidderend voor hem stond, loste zich zijne woede op; zijn hart werd week en de oogen liepen vol tranen.
Doch zijne bedaardheid keerde terug; hij nam den bril af en veegde de glazen met de punten van zijn zijden foulard schoon; daarop sprak hij met eene groote majesteit: ‘Vertrek Mijnheer!’
Eduard wilde iets in het midden brengen.
‘Vertrek!’ herhaalde de heer van duin op een toon, zoo koud als een schrale Februarijnacht.
Eduard zag zijn vriend van ter zijde aan; maar diens oogen beduidden hem, dat het lang niet kwaad zou zijn als hij zich verwijderde. Hij liet de hand van louise, die hij nog altijd in bewaring had gehad, los, en koos den wijssten weg, namelijk den weg naar huis.
‘Maar beste vader,’ sprak joseph, steeds op een eerbiedigen afstand blijvende, ‘waarom zijt gij zoo woedend, louise kan...’
‘Zwijg, ontaarde zoon!’ viel de vader hem in de rede.
Louise naderde hem en wilde zijne hand nemen, doch hij weerde haar ruw af: ‘Ga uit mijne oogen.’
Geheel verslagen keerde de man naar zijne kamer terug en sloot zich vol weemoed op.

{==99==} {>>pagina-aanduiding<<}

Als naar gewoonte was het gevolg van deze scène eene vervaarlijke lachbui van joseph, waarmede echter eduard in het minst niet instemde.
‘Laat je gerust in den oorlog doodschieten,’ zeide hij; ‘dat is immers de gewone ontknooping van al zulke verijdelde liefdeplannen; het komt goed, dat wij morgen al op reis gaan.’
Eduard had echter volstrekt geen genoegen den dood te gaan opzoeken.
Wat den heer van duin betreft, half tot radeloosheid gebragt, wist hij in het eerst niet wat hij zou doen; hij liep in koortsachtige spanning de kamer op en neder en gevoelde dàt leed, hetwelk brave ouders van verdorvene kinderen moeten opslikken. Hij meende eene zoo schitterende partij voor louise in het oog te hebben, maar al mogten de jongeluî tegen hem zamenzweren, het was zoo ver nog niet; hij was er ook nog!
Droevig zat hij neder toen er aan de kamerdeur geklopt werd, aan de kamerdeur van den diep bedroefden vader.
Hij hoorde het niet, of welligt deed hij alsof hij het niet hoorde, de mensch is zoo boos! Een hevig en aanhoudend gebons, dat aan exercitiën en manoeuvres met stormrammen kon doen denken, deed hem uitroepen: ‘Wie is daar?’
‘Ik’, was het bevredigend antwoord.
Hij hernieuwde de vraag, door brommende te roepen: ‘Wie?’
‘Ik ben het,’ riep joseph, - want deze was het, - erg overredend uit, alsof hij niet begrijpen kon, hoe het mogelijk was dat ik geene voldoende aanwijzing kon zijn in dit opzigt.
Papa van duin had zich in het hoofd gezet, dat joseph in de zamenzwering tegen de hand zijner eenige dochter betrokken was; zooveel snoodheid was in zijn oog meer dan voldoende geweest om te maken, dat zijne liefde voor joseph op dit oogenblik uit wandelen was. ‘Ik ben voor niemand te spreken,’ graauwde hij.
Joseph vond dit bescheid zoo alleraardigst, dat hij op nieuw langzaam, doch aanhoudend op de deur begon te trommelen, daarbij telkens woorden voegende van de volgende gehalte: ‘Papa, eventjes maar; moeten wij dan zoo scheiden? Verbeeld u, dat gij mij voor de laatste maal ziet!’ Maar niets mogt baten en joseph scheen dat hopeloos kloppen niet aanlokkelijk te vinden en de versierselen aan de deur niet voor merkwaardig genoeg te houden, om die nog langer aan te staren; want na nog eens voor het laatst een verra-
{==100==} {>>pagina-aanduiding<<}
derlijke bons op de deur gegeven te hebben, verliet hij die en ging naar beneden.
Het was nu elf uur in den avond. Als naar gewoonte gingen de jongeluî ter ruste. De schets, door joseph van de gemoedsbeweging des dierbaren vaders geleverd, was niet in staat louise eene genoegelijke nachtrust te verschaffen. Duister de toekomst te gemoet ziende, hadden de beide gelieven, (dank zij der groote beleefdheid van den heer van duin, die, door zijne buitensporige gramschap vervoerd, er niet aan had gedacht dat hij ze geheel alléén liet), elkander de plegtigste beloften gedaan; zelfs joseph had geene zucht meer tot lagchen, nu hij begon te bespeuren, dat het met beiden ernstiger gemeend was dan hij oorspronkelijk had gedacht, en niet zeer opgeruimd ging het drietal naar hunne kamers.
Juist was louise naar boven gegaan, toen van duin zijn huisjapon zorgvuldig digtknoopte, het nachtslot van zijne kamer opende en den gang doorliep, terwijl de beide gordelkwasten van zijn ruim gewaad eendragtiglijk hem achterna huppelden.
In gedachten verzonken hield hij stil voor het slaapvertrek van zijne dochter. Zonder beleefd aan te tikken opende hij de deur, wierp ze hard digt en kwam op verpletterende wijze op haar aan, de regter hand dreigend opgeheven, met kleine effectmatig berekende stappen en een gezigt, hetwelk scheen te moeten beduiden, dat hij de schim van hare afgestorvene moeder opriep, om zich tusschen hem en de schuldige dochter te plaatsen. Die opmarsch was zeer karakteristiek, dit valt niet te ontkennen, doch miste iets van zijne indrukwekkende plegtigheid, toen de heer van duin op eens stil stond en niet verder scheen te kunnen. Hij moest zijne pose verlaten, om te zien, wat hem belette op zijne trillende dochter toe te loopen; met ontstichting zag hij dat zijne beide kwasten, die nà hem wenschten binnen te komen, door zijn overijld digt werpen van de deur in hun voornemen verhinderd en tusschen de deur en het kozijn gekneld waren. Toen hij die deur geopend en de beide ornamenten uit de verdrukking gered had, was zijne dochter eenigermate van haren schrik bekomen en besloten in niets toe te geven. Met ijskoude bedaardheid wees hij haar een stoel, hoewel zij reeds zat.
Nu viel hij ook neder en zag zijne dochter lang en mistroostig aan. Daarop voelde hij dat zijne oogen vochtig werden en beet zich met de tanden op de onderlip, als wilde hij zijn snikken onderdrukken.

{==101==} {>>pagina-aanduiding<<}

Joseph zou denkelijk na dit mengelmoes van droevige gebaren zich vergeten hebben, maar louise, die niet zoo ongevoelig was, werd door deze uiterlijke teekenen van droefheid getroffen.
Zij schudde weemoedig het hoofd, naderde den bedroefden man, nam zijn hoofd tusschen hare handen en drukte een kus op zijn voorhoofd, terwijl zij hem zacht en teeder aanzag. Ware hij zoo doorgegaan, dan zou hij welligt met haar hebben kunnen doen wat hij wilde, doch hij vloog gramstorig op, duwde haar van zich af en sprak:
‘Weg, ontaard kind! hier is uwe plaats niet. Ik heb een oogenblik aan mijn gevoel toegegeven, maar ik wil niet voor mijne kinderen weenen, opdat zij naderhand met mijne tranen den spot drijven.’
‘Maar beste.....’
‘Den spot drijven, zeg ik.’ - Verachtend krulde hij de bovenlip op. ‘Ik heb lang genoeg met zachtheid gepoogd het vertrouwen mijner kinderen te winnen, maar na het gebeurde heb ik het vruchtelooze van mijne pogingen ingezien. Ik zal anders gaan handelen. Ik verbied u, verstaat gij, eenige briefwisseling met dien ondankbare, die de wetten der gastvrijheid met voeten treedt, te onderhouden. Gij moogt hem niet wederzien en zult uwe kamer niet verlaten, vóórdat beide vertrokken zijn. Hebt ge mij verstaan?’
‘Hoor mij toch aan, vader!’
‘Geen woord meer, begrepen! Ik zal uw minnaar voor altijd mijn huis verbieden en opdat ik verzekerd zij dat gij niet weder zulke geheime minnarijen aanknoopt, zult gij nog deze maand in den echt treden.’
Na deze beslissende woorden zag hij haar voor de laatste maal vorschend aan, liep naar de deur, na, door het binnenkomen geleerd, zijne beide kwasten te hebben opgenomen, ging de kamer uit en wierp de deur zoo hard digt, dat de sleutel uit het slot sprong en tegen den grond sloeg.
De arme louise wist waarlijk niet meer wat te beginnen. Zou hij dat meenen?
Van duin, vast overtuigd den schrik in het hart zijner dochter gebragt te hebben, keerde naar zijne slaapkamer terug.
Den volgenden morgen stonden de beide jongelieden vroeg op en kleedden zich haastig aan. Hoewel louise geducht veel indruk van het gesprek met haren vader had behouden, had zij het toch na eenige

{==102==} {>>pagina-aanduiding<<}

overweging raadzaam gevonden, hare kamer te verlaten; zij had thee gezet en het ontbijt gereed gemaakt voor de vertrekkenden, die hare haardstede voor het vijandelijk geweld moesten bewaren. De heer van duin was intusschen zoo slim geweest, geene paleizen op de kinderlijke gehoorzaamheid zijner dochter te bouwen; hij had een flaauw voorgevoel, dat louise zou trachten een onderhoud met haren lieveling te zoeken; hij stond dus vroeg op en nog lang vóór dat joseph en eduard beneden waren, was hij ook in de huiskamer.
‘Ik vind het zeer hartelijk, mijne dochter, dat gij uw broeder niet nuchteren de deur laat uitgaan; ik wenschte evenwel dat gij weder naar uw kamer gingt; joseph zal straks wel bij u komen, om afscheid te nemen.’
Louise scheen niet genegen aan dien wensch te voldoen.
‘Verstaat ge mij niet?’ vroeg de heer van duin, terwijl hij norsch naar haar zag.
Louise gaf geen antwoord, dat wel niet beleefd, maar toch het best was, wat zij doen kon.
‘Ik wil het,’ voegde hij er bij.
Vreezende op nieuw zijn toorn op te wekken, waardoor de zaak niets beter, maar integendeel veel slimmer zou worden, onderwierp zij zich na eenige overdenking en verliet zonder een woord te spreken het vertrek.
Een oogenblik daarna kwamen de beide jongelieden naar beneden; zij traden de eene deur binnen en de heer van duin ging de andere deur uit. Zonder veel pourparlers wierpen zij zich op het ontbijt, voornamelijk joseph, daar de eetlust van eduard door deze noodlottige ontknooping van een togt, waarvan hij zich zooveel had voorgesteld, deerlijk benadeeld was; van duin scheen zich bedacht te hebben, ten minste hij kwam terug.
‘Goeden morgen,’ riep hij, half luchtig, half nog onder den indruk van het tooneel van den vorigen avond.
‘Goeden morgen papa,’ riep joseph, terwijl eduard iets bromde dat ook ‘goeden morgen’ moest beduiden.
‘Ook een kop thee?’ vroeg joseph.
‘Dank je.’ - Diepe stilte.
‘Joseph,’ sprak eindelijk van duin, ‘uwe zuster wordt door ligte ongesteldheid verhinderd de honneurs waar te nemen, - wilt gij echter afscheid van haar nemen, doe dit dan, daar de voegzaamheid ù dit toelaat.’

{==103==} {>>pagina-aanduiding<<}

Joseph zag eens naar zijn vriend, maar daar deze de oogen niet opsloeg, snelde hij naar boven.
‘En wat u aangaat,’ zeide hij, zich tot eduard wendende, ‘zonder meer te spreken over het gebeurde, zeg ik u dat het mij aangenaam zal zijn, - niet wegens uw persoon, maar voor de rust mijner dochter, - dat gij uwe bezoeken hier zoomin mogelijk aflegt.’
‘Ik zal u niet meer met zijne tegenwoordigheid lastig vallen en verzoek u wel verschooning voor de verveling en onaangenaamheid, die ik, zonder het te willen, u veroorzaakt heb; zeer dank ik u voor de beleefdheid, mij bewezen en indien het lot mij in staat stelt u alles te vergelden, wat gij mij gedaan hebt, zal ik nimmer in gebreke blijven.’
Van duin had zich voorgesteld eduard zeer bedrukt te zien na zijne niet zeer heusche woorden; hij begreep volstrekt niet hoe iemand, die de dochter lief had, zoo koel en onverschillig voor den vader kon zijn.
Zwijgend werd de terugkomst van joseph afgewacht; het behoeft niet gezegd te worden, dat deze een klein episteltje voor den gebannen eduard bij zich had en dus het romantisch emplooi van postillon d'amour vervulde.


Hoofdstuk XI. Twee lieve jongens.

In eene der minst bezochte dwarsstraten van Antwerpen stond of liever staat nog een huis, hetwelk er van buiten zoo uitzag, dat wij den lezer, indien hij er voor had gestaan, het niet kwalijk zouden hebben genomen, als hij den neus er voor had opgetrokken. Wanneer men zich er vlak voor bevond en het lang beschouwde, kon men ontwaren, dat de bewoners er van welligt zich voorstelden ook in een huis te wonen. De deur scheen door het gebruik gecreneleerd te zijn, ten minste men kon op verschillende plaatsen de hand er door steken, terwijl de planken, waaruit die fraaije deur was

{==104==} {>>pagina-aanduiding<<}

zaamgesteld, zelfs aan praktische geschiktheid voor brandhout deden twijfelen. Er waren twee kleine vensters aanwezig, aan weêrszijden van de deur, met roeden, waarin eens glasruiten waren geweest, zoo als eenige scherven, die verrassend hoekige punten lieten zien, deden vermoeden. Achter deze gezellige ramen waren zware houten luiken aangebragt, welke het meerendeel der bewoners van de straat zich niet kon herinneren, ooit geopend te hebben gezien. De boven-étage (want het hok mogt zich in twee verdiepingen verheugen) had drie vensters, waarop dezelfde beschrijving zonder een haar verschil toe te passen was. De voegen van de steenen waren uitgevallen; daarenboven had de geheele voorgevel eene neiging om in de straat neêr te ploffen, doordien hij een hoek van dertien graden met de vertikaal maakte, hetgeen eene ongedwongen voorstelling van den toren te Pisa scheen te moeten geven, doch menigen voorbijganger met schuwen blik, de handen op het hoofd (alsof daarmede de geheele gevel, zoo deze onverhoopt mogt in elkander zakken, zou zijn af te weren geweest) in vliegenden haast deed voorbij loopen, ten einde niet in de Courant als onder de puinhoopen bedolven vermeld te worden. Het allerkoddigste hierbij was dat zelfs zij, die met het scherpste geheugen waren begaafd, zich niet konden herinneren ooit 's avonds licht in dat huis te hebben zien branden, hetwelk toch door de reten, die overal de blinden sierden, onmiddellijk zou zijn verraden geworden.
Zoo vermolmd was de deur, dat een nieuwsgierige oogenschijnlijk onaangediend het huis had kunnen binnen kruipen; hadde iemand dit intusschen geprobeerd, dan zou hij ontwaard hebben, dat achter de vermolmde deur drie stevige ijzeren roeden waren aangebragt, die voor de losse planken een aanmerkelijken steun opleverden, en zeer zou de teleurstelling gestegen zijn van hem, die de verborgenheden van dit somber, schijnbaar onbewoond huis zou willen onthullen, wanneer hij aan het einde van den duisteren gang eene zware ijzeren deur had mogen aanschouwen of liever betasten - eene deur, die aan eenige mineurs, die ze wilden openen, handen vol werks zou geven. Een slot was er niet aan te zien, zoodat die deur zeker op vereerend verzoek moest opengaan, als daaraan ten minste niet eene min bekende beweging bij het openen moest gegeven worden. In zijne onderzoekingen voor goed verhinderd, zou de onbescheiden nieuwsgierige tegen wil en dank wel genoodzaakt zijn geweest, zijn achtbaren rug de ijzeren deur toe te draaijen,

{==105==} {>>pagina-aanduiding<<}

langzaam en vol sombere meditatiën den gang uit te wandelen, he huis nog eens met bevreemding aan te zien, om dan op straat aan zijne gedachten den vrijen loop te laten. Tot dus verre was niemand zoo bedilziek, nieuwsgierig of onderzoekend geweest, om zich met het huis te bemoeijen, en algemeen ging het voor onbewoond door.
........................
Twee mannen van mantels voorzien, liepen zoo snel als de snerpende koude dit noodzakelijk maakte, door de straten van Antwerpen. Green woord werd door hen geuit; dit was niet zoo zeer, omdat zij niets te spreken hadden, maar buiten andere redenen, waarom zij liever konden wenschen hun gesprek niet in de open lucht te houden, waaide het zoo hard, dat elke lettergreep door het loeijen van den wind onverstaanbaar zou zijn geweest.
Daarbij sneeuwde het zoo, dat de daken der huizen het nevelachtig wit aanzigt hadden, dat onder eene sneeuwjagt zich vertoont, terwijl de mantels der beide wandelaars lieten raden, in welke kleur de stof zich mogt verheugen, die tot de vervaardiging dezer kleedingstukken gebezigd was. Tusschenbeide probeerden zij wel de sneeuw van hunne mantels af te schudden, maar het scheen dat de sneeuwvlokken er op geschilderd waren en elk vlokske, dat zij er vermogten af te schudden, werd dadelijk door een aantal anderen vervangen. Klappertandend liepen zij door, terwijl, dank zij den kragen (die zij hoog hadden opgeslagen), van hunne gelaatstrekken even weinig te zien was als van de haarkleur van een oud gelant heer, die goed heeft gevonden eene pruik op zijn knikker te zetten. Verder gaven zij door een dof gebrom hunne weinige ingenomenheid met het aanlokkelijk weder te kennen, en het was voorzeker geen gewoon avondwandelingetje, dat hen nu de straat opvoerde.
Nadat zij zoo eenigen tijd hadden geloopen, kwamen zij bevende van de koû aan de plaats hunner bestemming: een zeer aanzienlijk huis, in eene der hoofdstraten gelegen. Onmiddellijk werd de deur geopend, en toch schenen zij zich in het minst niet te verwonwonderen over die snelle bediening! Zij maakten hunne mantels los; naauw hadden zij hun gelaat kenbaar gemaakt of de dienaar groette eerbiedig - en zij gingen den gang door. Volkomen met de inrigting van het huis bekend, sloegen zij links om, gingen vier trapjes op en klopten aan eene groote deur. Daar hun geklop niet met een antwoord vereerd werd, openden zij, naar het scheen niet erg ingenomen met den warmtegraad die in den gang heerschte,

{==106==} {>>pagina-aanduiding<<}

de deur en traden een groot, goed gemeubeld vertrek binnen, alwaar een haardvuur aangenaam licht en warmte verspreidde, als ware het den spot dreef met de vinnige koude daarbuiten en eene temperatuur in de kamer had weten te brengen, in staat om de pommade in iemands haren tot olie te doen versmelten.
Zij wierpen hunne mantels op een stoel, stampten eenige keeren op den grond en gingen toen voor de kagchel staan, doch spraken nog geen woord; zij moesten eerst wat bekomen.
‘Zie zoo, jacques,’ zeide degeen, die met zijn hoofd iets boven dat van den ander uitstak, ‘ik begin wat menschelijker in mijn gevoel te worden.’
‘Is dat ook weêr! Gelukkig, dat zij hier op ons gerekend hebben. Is het nog geen tijd?’ - zeide degeen, die jacques werd genoemd, terwijl hij een horologie uit den zak haalde.
‘Zeven uur,’ bromde hij.
‘Wat, zeven uur, het was reeds zeven uur, toen wij van huis gingen.’
Hij behoefde niet snugger te zijn, om, toen hij zijn horologie naar zijn oor had getransporteerd en het niet hoorde tikken, te begrijpen, dat het welligt was blijven stilstaan.
‘Hebt gij uw horologie bij u!’
‘Neen.’
‘Dan maar geduldig wachten.’ Zij, die zoo geduldig zaten te wachten, waren de beide de bevals, aan wie eduard een onverzoenlijken haat gezworen had. Het geluk diende hem in zeker opzigt, daar deze heeren denkelijk tot de partij der Belgen behoorden en dus een goed pistoolschot niet, zoo als in tijd van vrede, met de galg betaald zou worden.
De Prins van Oranje had vruchteloos gepoogd de gemoederen tot rust te brengen, zelfs had hij zijn leven in Brussel gewaagd, doch onverrigter zake moest hij de stad verlaten, na gezien te hebben, dat zijn doel ook niet bereikt was geworden door zijne Proclamatie, (waarvan hij zich zooveel had voorgesteld, maar die noch de goedkeuring van Noord-Nederland, noch die van de opstandelingen had mogen verwerven). Vervolgens moest hij op last van den Koning ook uit Antwerpen vertrekken, alwaar gedurende zijn verblijf in België, zijn hoofdzetel gevestigd was geweest. Hij liet daar een gedeelte van zijne troepen achter, die, na tallooze schermutselingen met de opstandelingen, genoodzaakt waren de stad uit te rukken.

{==107==} {>>pagina-aanduiding<<}

Het was toen half October, naauw eene week vóór den dag, waarop het vertrek van den Prins bepaald was, dat wij de beide de bevals zoo wachtende aantreffen.
Nadat zij zoo eenigen tijd onder een geheel onbeduidend gesprek hadden gestaan en daarna gezeten, werd eene deur in het behangsel geopend en een bejaard man naderde de beide heeren.
‘Bonsoir, gij zijt er vroeg bij,’ zeide hij in het Fransch, ‘maar er zal dezen avond wat verhandeld worden. Gij weet het nieuws?’
‘Wat dan?’ vroeg jacques, evenzeer in het Fransch.
‘Eindelijk zal de Prins van Oranje vertrekken.’
‘Het werd ook tijd,’ mompelde de oudste.
‘Lang genoeg hebben wij hier stil gezeten. Het wordt tijd, de handen eens uit de mouw te steken,’ meende jacques. ‘Ik heb een brief uit Brussel gekregen van van de weyer, de zaken staan goed,’ - sprak hij, die de heer des huizes moest zijn.
Inmiddels kwamen er drie heeren binnen en een oogenblik later nog twee; toen was het gezelschap geheel compleet, want na de gebruikelijke begroetingen en pligtplegingen gingen allen om de ronde tafel zitten, welk stilzwijgend plaatsnemen genoegzaam bewees, dat zij wel eens meer in die zaal bij elkander geweest waren. De heer des huizes, zonder juist de rol van president in deze vergadering te vervullen, nam het woord:
‘Mijne heeren! heden avond heb ik u verzocht nog eens te vergaderen, daar ik eene ernstige beraadslaging met u moet hebben. Slaan wij het oog op Brussel, aan de tyrannie is daar voor goed de kop ingedrukt, ons bewind bekreunt zich daar niet meer om die gehate Hollanders! - maar hoe ver zijn wij hier gevorderd? Onze stad - nog onder dwingelandij; ons volk - mede verdrukt en aan de willekeur van de onbeschaafdste militairen prijs gegeven. Maar waartoe ook de ellende op te sommen! wij allen voelen ze; laat ons ook het moedig voorbeeld van Brussel op nieuw volgen en de Hollanders voor goed verdrijven; er is niets toe noodig om het gepeupel in beweging te brengen en dan zullen wij eens zien, hoeveel Hollanders er morgen in Antwerpen zijn.’
‘Ja, maar gij vergeet dat wij hier niet in dezelfde omstandigheden als in Brussel verkeeren,’ merkte een der heeren aan.
‘Daar was toch evenzeer als hier eene geheele legerafdeeling uit de stad te verdrijven,’ bragt hij, die eerst het woord had opgevat, er tegen in.

{==108==} {>>pagina-aanduiding<<}

‘Gij vergeet geheel en al de Citadel. Als chassé het in zijn hoofd krijgt, schiet hij de geheele stad plat.’
‘En wat wil ons die Citadel maken,’ sprak hij, die het laatst binnen was gekomen met een gezigt, alsof hij alleen de geheele Citadel kon wegdragen.
De beide de bevals schudden bedenkelijk het hoofd.
‘Bedenk toch, dat de stad geheel aan de Citadel is overgeleverd,’ sprak jacques.
‘Kom,’ meende beaulieu, zoo heette de eigenaar van het huis, ‘wat zij kunnen doen, zullen wij in het midden laten; maar - zij durven niet.’
Spoedig was de geheele vergadering min of meer overtuigd, dat chassé niet zou durven iets tegen de stad ondernemen.
‘Ik stel u voor, vervolgde de spreker, ‘om zoodra de Prins vertrokken zal zijn, de troepen te overvallen; elk van ons neemt eene bende onder zijne leiding.
‘Het zal niet kwaad zijn, niellon en kessels van onze plannen te verwittigen, opdat zij ons kunnen bijspringen. Lang kunnen wij het met de noodige barricades tegen de troepen uithouden, doch op den duur kon het wel eens tegenloopen en dan - ik houd in die gevallen niet van een slechten uitslag.’ Jacques de beval had hierin volkomen gelijk. Revolutie is goed voor de leiders, zoo lang alles goed gaat; mislukt de poging, dan is het minder aangenaam, in hunne plaats te zijn.
Lang werd er nog in dien geest beraadslaagd over de middelen, om het opzet niet te doen falen en men ging uiteen.
Volgen wij de beide de bevals, die, weder in hunne mantels gewikkeld, het huis verlieten en zich naar hunne woning begaven. Zij behoorden tot de aanzienlijkste ingezetenen van Antwerpen; hun vader was gestorven en hunne moeder had den een in het geheel niet, den ander slechts zeer kort gekend. Even als bij alle revolutiën en volksbewegingen het verblinde volk meestal wordt opgeruid door lieden, die hunne persoonlijke belangen in het oog hebben en anderen gebruiken om hun doel te bereiken, zoo hadden ook de beide de bevals zich bij de revolutie aangesloten en zich zelfs zeer op den voorgrond gesteld. Ook zij hadden hunne redenen daartoe. Er zijn weinig groote zielen, die alleen uit vaderlandsliefde, uit zuiver gevoel voor hunne verdrukte landgenooten zich aan het hoofd eener omwenteling stellen en zelfs bij hen, die nooit de redenen lieten doorgron-
{==109==} {>>pagina-aanduiding<<}
den, welke hen voorloopig hadden aangespoord, is het zoo zwartgallig niet aan het bestaan daarvan te denken. Spoedig hadden zij den afstand naar hunne woning afgelegd en zaten aan den haard.
‘Jacques,’ zeide alfred, ‘hebt gij hem nog niet kunnen overhalen?’
‘Het is, alsof hij een voorgevoel heeft van onze plannen, de oude!’
‘Als gij mijn raad hadt willen volgen, ware hij al lang uit den weg geruimd.’
‘Gij zijt veel te voorbarig, voorzigtigheid moet nooit uit het oog worden verloren; ik weet iets, dat veel beter is.’
‘Als wij hem maar uit het huis konden krijgen. Is hij eenmaal in het gedrang, dan is het toeval ons soms gunstig; welligt komt dan mijn geweerloop bij toeval in de rigting van zijn ligchaam en dan ziet mijn kogel hem voor een ander aan; dan maakt de zaak zoo'n verschrikkelijk eclat niet, een ongeluk gebeurt ligt.’ - Beide glimlachten, maar iemand, die hen zoo had zien glimlagchen, zou het eduard hebben vergeven, dat hij hen duivelachtig vond.
‘Wij kunnen zeer goed eene andere gelegenheid vinden, om hem van woonplaats te doen verwisselen,’ zeide jacques, terwijl hij zijn toch al zoo leelijk gezigt tot een nog leelijker grijns vertrok. ‘Gij zijt wankelmoedig, wij hadden al lang eene visite moeten maken en hem het licht uitblazen; het geval wordt immers aan de baldadigheid en plunderzucht van de soldaten toegeschreven.’
‘Dank je vriendelijk, wij wagen wat veel; zoo lang het geen onluk is, laat ik mij met niets in. Zoo als nu de zaken staan, kunnen wij al onze bloedverwanten zonder het minste bezwaar de groote reis laten aanvaarden, maar er komen andere tijden en als wij dan op ons gemak onze zuur verworven penningskens verteerden, zou welligt de eene of andere neef, die niet precies al zijn adem had uitgeblazen, verrassend voor den dag komen en - ik dank je wel; of een bediende is ongezien getuige van de grap en komt ons naderhand lastig vallen; nog eens, ik dank je vriendelijk. Als het niet zoo gaat, als ik je voorsla, dan pas ik.’
‘Geloof mij, je krijgt de oude kraai er nimmer toe, zijn kostbaar ligchaam in het strijdgewoel te wagen.’
‘Wees niet benaauwd, ik zal er wel iets op vinden, maar met mijne buks zal hij kennis maken, daar sta ik je voor in.’

{==110==} {>>pagina-aanduiding<<}

‘'t Is ook te veel, een half millioen; elk bezitter van een half millioen moest door een ondernemenden liefhebber zoek gemaakt worden; het is te veel voor één mensch en goedschiks geven doen zij niet; - dan maar hebben, wat er bij staat.’ Goedkeurend herdachten beide een oogenblik die schoone conclusie.
‘Ik verheug mij reeds op morgen avond,’ zeide jacques zich de handen wrijvende. Wat zullen zij een leelijke pijp tabak rooken!’
‘Wij laten dat dom gepeupel doen wat wij willen, 't is eene klok, wij winden ze op; dan loopt zij door, tot dat men ze weêr tot stilstaan brengt.
‘Dat vee!’ - schimpte alfred vol minachting.
‘Wij hebben goed gedaan, eerst de kat uit den boom te kijken; bij die gevalletjes is het gelukken alles, het mislukken heeft wel eens nadeelige gevolgen voor de halsspieren, doch nu zij in Brussel de kastanjes uit het vuur hebben gehaald, is het niet onaardig hier den boêl wat aan te blazen.’ Zij wierpen zich lagchend in hunne stoelen.
‘Een sigaar?’
‘Dank je! of ja, geef maar op.’
Zij zaten eenige oogenblikken te denken. Het vuur in den haard verspreidde een somber licht in de kamer, die slechts door eene lamp flaauw verlicht werd. Aan den wand hing het portret van hun vader, die zeker niet liefdevol op hen kon neder zien. De beide broeders tuurden sprakeloos voor zich, maar als men hen zoo had zien zitten, door het roodachtig schijnsel van het vuur verlicht en het gelaat, toch al niet aanminnig, spotachtig en onheilspellend zaamgetrokken, dan zou de eerste opwelling geweest zijn: ‘wacht u voor die menschen!’



{==111==} {>>pagina-aanduiding<<}

Hoofdstuk XII. Welke troost Van de Wall van zijne lieve vrouw en van zijn besten vriend ontving in zijne geschokte omstandigheden.

Volgen wij niet het voorbeeld van eduard, die zijne pleegouders geheel scheen te vergeten, maar treden wij, na een lang afzijn, de kamer van van de wall binnen.
In een leuningstoel zat hij extra lui en geducht droefgeestig. Wat den man schortte wist hij zelf denkelijk het best; hij had juist gedejeuneerd, zat voor de tafel, en woelde in eenige papieren. Hoe warm hij ook zat, hij was niet op zijn gemak en meermalen schudde hij bedenkelijk het hoofd, want zijne zaken gingen voortdurend achteruit. Het jaar spoedde ten einde en ieder weet, dat de koopman dan zijne balans opmaakt en hoevelen dezen arbeid ook handenwrijvend mogen voltooijen, met den heer van de wall was dit waarlijk het geval niet; hij voorzag het ergste.
Zijne schuldeischers kwelden hem op allerlei wijzen en hij zou weldra zijne betalingen moeten staken. Daarom was de heer van de wall niet zoo erg op zijn gemak. Eens had hij zich reeds uit de verlegenheid gered - men herinnere zich het bezoek van dunk - maar toen reeds gevoelde hij berouw, want hij had het erfdeel van een ander aangerand, wel met de hoop, dit spoedig terug te bezorgen; doch het omgekeerde was gebeurd. Zou hij nogmaals zulk een misstap begaan, voor de tweede maal misbruik van vertrouwen plegen? Welligt zou hij gered zijn; maar als dit geluk hem eens niet te beurt viel! Daar zat hij, aarzelend tusschen goed en kwaad, aarzelend tusschen ellende en schande - òf schande; en toch, ware hij geheel alleen geweest, hij zou de ellende er bij verkozen hebben; zoodra hij om zijn kind dacht - voor zijn kind zou hij eene slechte daad kunnen begaan. Wat moest hij doen! Meermalen nam hij de papieren, die hem eens gered hadden, doch welke hij uit vrees niet te lang durfde beschouwen, in de hand; zij konden hem redden - zij konden hem ook verderven!

{==112==} {>>pagina-aanduiding<<}

Nog lang bleef hij zitten, zonder een uitweg te kunnen vinden. Hij stond dus op, sloot de secretaire en kwam mistroostig beneden.
Mevrouw zat in de voorkamer; henriëtte was bij haar en borduurde.
‘He, wat zie je er weêr vrolijk uit, heb je eene bokkepruik op?’ was de deelnemende vraag.
‘Laat mij met rust; ik ben niet wel.’
‘Fratsen, niet wel! als je maar om hoofdpijn denkt, zet je al een gezigt als een oorworm; ik had wel dagwerk, als ik met alle kleinigheden zoo te koop liep.’
Van de wall vervolgde zijne sombere gedachten.
‘Pa, heeft u al brief van eduard gehad!’
Hoe zacht de stem van zijn kind hem aandeed na den onhartelijken bromtoon van zijne vrouw, voelde hij toch zijn bloed sneller stroomen op het hooren van dien naam; hij kleurde.
Waarom kleurde de heer van de wall?
‘O die ondankbare vlegel,’ viel Mevrouw in, die heeft ons niet meer noodig. Dat is wel een lief cadeau in ons huis geweest! - Schrijven! ja, hij heeft wel wat anders te doen; als zijn geld op is, dan krijgen wij weêr een mooijen, langen brief van hem. ‘Goede weldoener’ - zeker, of: ‘Lieve ouders.’ - Zij sprak die woorden zoo hatelijk uit, dat zelfs henriëtte een onaangenaam gevoel niet kon onderdrukken. - ‘Wat ben ik blij, dat die vagebond het huis uit is.’
‘Het bevreemdt ook mij, sinds Junij geen brief van hem gehad te hebben, maar veroordeel hem niet al te gaauw; ondankbaarheid is nooit zijne ondeugd geweest.’
‘Zoolang er wat te halen viel, zeker! dat wil ik wel gelooven,’ merkte Mevrouw van de wall aan. ‘Je lijkt wel mal met je liefde voor dien ondeugenden jongen; 't ontbreekt er nog aan, dat je hem in de zaak stopt en onze dochter in een klooster plakt.’
‘U houdt ook niet van eduard,’ durfde henriëtte aanmerken.
‘En zij ook al, dat praat me ook al meê; gelukkig heeft hij mijn lief kind nog niet verdorven; ik heb voor haar opgepast.’
‘Wat heeft die arme jongen je gedaan, om altijd zoo op hem te vitten?’ zeide van de wall.
‘Die arme jongen, ja dat is het woord, zeg maar: die schooijer. 't Is jammer, dat ge nog niet op den zotten inval zijt gekomen, hem aan henriëtte uit te huwen, die arme jongen! 't Zou eene

{==113==} {>>pagina-aanduiding<<}

fijne partij zijn. Zijn geheele leven heeft hij hier het genadebrood gegeten en wat is ons loon! Grove ondankbaarheid. Mijnheer laat niets van zich hooren en speelt misschien den grooten heer van ons geld.
‘Weet je wat,’ vervolgde zij, ‘als hij het nog eens waagt, den drempel te overschrijden, dan verzeker ik je, dat ik hem zóó zal ontvangen, dat hij zal begrijpen hoe zijn gebedel ons eindelijk gaat vervelen.’
De heer van de wall had van dezen woordenvloed niets verstaan; hij was geheel in zich zelven gekeerd. ‘Het moet,’ mompelde hij na eenig aarzelen. Henriëtte, ga even de kamer uit, ik moet met uwe Mama spreken.’
Zonder morren gaf het meisje aan dit verlangen gehoor. Daarna deed van de wall de deur op slot.
‘Ik begin meer en meer de noodzakelijkheid van een ernstig gesprek in te zien.’
‘Ik heb anders niet veel trek in je afgezaagde jeremiades.’
‘Geloof mij, het zal u belang inboezemen, helaas! te veel belang.’
Zijn gezigt stond zoo bedrukt, dat Mevrouw van de wall begon te begrijpen, dat hij haar iets gewigtigs had mede te deelen.
‘Gij schimpt zoo op eduard; weet gij wel, dat ditzelfde huwelijk, waarvoor gij zoo verachtelijk de schouders ophaalt, welligt eene noodzakelijkheid kan worden?’
‘Wat zeg je daar? die landlooper met...’
‘Laat mij uitspreken. Meermalen heb ik u gewaarschuwd dat onze verteringen te groot waren, te meer daar ik in korten tijd verschillende zware slagen heb gehad; uw antwoord was altijd toornig. Ik moet u nu verklaren dat, als er geen middel tot redding is te vinden, ik op het einde van deze maand mijne betalingen zal moeten staken.’
Mevrouw van de wall kon zich zoo iets niet voorstellen; zij meende, dat haar man slechts poogde haar bang te maken, ten einde in iets zijn zin te krijgen.
‘Nu, houd maar op met die komedie, het is al mooi.’
‘Gave de Hemel, dat het eene komedie ware.’
Die woorden verrieden zulk eene radelooze wanhoop, dat zij voor het ergste beducht begon te worden. Thans verviel zij tot een ander uiterste.
‘Geruïneerd, zegt gij,’ riep zij in tranen losbarstende, ‘en dan

{==114==} {>>pagina-aanduiding<<}

mijn kind!’ - Zij had ééne deugd, zij dacht het eerst aan haar kind.
‘Houd je bedaard,’ zeide van de wall, toen hij haar zoo heftig zag weenen, ‘er is welligt nog een middel ter redding. Er is iemand, die ons helpen kan.’
‘Wie dan, noem hem mij toch.’
‘Dat is eduard.’
‘Eduard!’ herhaalde Mevrouw van de wall met de hoogste verbazing. Die slag was te zwaar.
‘Maar hoe dan toch, verklaar u,’ riep zij ongeduldig.
‘Ik heb als voogd eene erfenis van hem onder mijne berusting; nog nooit heb ik er iemand over gesproken.’
Mevrouw van de wall zag hem met eene ongekende verbazing aan.
‘Eens heb ik mij van een gedeelte van zijn erfdeel bediend, om mij uit de verlegenheid te helpen, en schoon ik mij toen heilig voorgenomen had het aan te zuiveren, heb ik dit niet kunnen doen, en daarenboven ben ik nog voortdurend achteruit gegaan.’
‘En weet die - eduard van het bestaan dier som?’
‘Ik heb het beter gevonden, hem, zoo lang hij niet meerderjarig was, er niet over te spreken; het kapitaal is van dien aard, dat hij er van zou kunnen leven; de vrees, dat zijn lust, om een degelijk lid der maatschappij te worden, mogt verflaauwen, heeft mij beter doen oordeelen hem er niet over te spreken.’
‘Ge zijt anders zoo openhartig, waarom heb je mij dit nooit verteld?’ vroeg zij met eenige gramstorigheid.
Van de wall bewaarde het stilzwijgen.
‘Wat suft ge dan nog,’ riep zij uit, terwijl haar gelaat ophelderde, ‘dan is immers alles in orde: wat niet weet, deert niet.’
Van de wall zag haar met verachting aan. ‘Schaam u,’ sprak hij, ‘goed, dat ons kind verwijderd is; het zou over hare moeder blozen.’
Mevrouw van de wall kon niet nalaten de oogen neder te slaan.
‘Begrijpt gij nu, waarom het beter is eduard niet uw huis te verbieden; begrijpt gij nu, dat hij het is, die ons welligt kan redden. Laat ons liever zien, wat er gedaan kan worden,’ zeide hij op bedaarden toon. ‘In elk geval moet ik eduard met de gesteldheid zijner zaken bekend maken. Bestond er maar eenige genegenheid tusschen de jonge lieden, dan zou het veel minder stuitend voor beider gevoel zijn, zoo zij naderhand onze plan-
{==115==} {>>pagina-aanduiding<<}
nen mogten doorgronden, dan wanneer zij - zoo als nu het geval zou zijn - door ons tot elkander moeten worden gebragt.’
‘Hoe komt het in je hersens op,’ sprak zij, ‘huwen! al wilde eduard nog zoo gaarne, dan zou hij in alle geval vier of vijf jaren moeten wachten en tegen dien tijd is het hoogst onzeker dat wij het kapitaal zouden behoeven.’
‘Dat is ook niet noodig; als echter de band zoo naauw werd, zou ik er niets in vinden, door onzen aanstaanden zoon geholpen te worden. In elk geval’, meende van de wall, ‘is het zaak, den jongeling wat meer liefderijk te behandelen; ik ben overtuigd van zijn goed hart en als ik hem de zaken bekend maak, sta ik er u voor in, dat hij zich geen oogenblik bedenken zal het ons met hart en ziel ten gebruike te geven. Eduard is onbaatzuchtiger dan gij wel denkt.’
De goede vrouw kon zich het denkbeeld niet eigen maken, op goeden voet met eduard te moeten leven; zij beet zich de lippen stuk van kwaadaardigheid.
‘Zoo, dat geeft maar zwelgpartijen voor mijn geld, geheele nachten door; - want ik heb het nog niet vergeten! - en gooit al mijn geld het venster uit; nu de boel op is, nu zij mij morgen misschien met mijn arm onnoozel kind op straat zetten, nu - nu heb ik het gedaan, nu heb ik te veel toilet gemaakt, toilet! - een paar onnoozele kleedjes! En in elk geval had ik daar het regt toe, want het was mijn eigen geld, begrijp je, ik maakte dan goede sier van mijn eigen geld, - hm bromde zij, als ik niet oppaste, was ik er al lang onder.’
‘Zeker,’ vervolgde zij hare lieve serie denkbeelden, ‘Mijnheer geeft soirees en diners en ik - ik kan in mijn bovenrok loopen - zeker, waarom niet.’
‘Lieve.....,’ viel haar echtgenoot haar op demoedigen toon in de rede, ‘ik verzeker u dat.....’
‘Houd op,’ glide zij, ik geloof er niets van.’
‘En dan,’ vervolgde zij, ‘mijn arm kind, mijne lieve henriëtte. Je schiet je zeker dood hè, dat is laatste smaak en laat mij met dat wurm aan mijn lot over.’
‘Bedaar toch, zoo kan ik niet met je spreken,’ smeekte van de wall, terwijl hij haar naderde.
Weg tiran,’ schreeuwde zij, terwijl zij hem heftig op zijde duwde en in tranen uitbarstte.

{==116==} {>>pagina-aanduiding<<}

Op deze wijze vond van de wall troost bij zijne vrouw!!
Een redmiddel bleef hem welligt over. Zou zijn vriend raalte hem uit dezen nood niet kunnen redden. Deze had reeds zoo dikwijls verklaard zijn vriend te zijn.
Hij schelde bij raalte aan en vond dezen in den school zijner familie. De vrouw zat voor de koffijtafel en voorzag het gezin van een geurig Moka-aftreksel; zij had de gewoonte, altijd zoo lang koffij te drinken, tot dat het water, boven de filtreerkan ingegoten, er weder uitkwam met dezelfde kleur, als dat in den waterketel. Zij was halfweg, daar de kleur aan bruinachtig lila grensde.
De drie dochters waren in bevallige wanorde rondom de tafel geschaard; de oudste mijmerde over een twaalftal heeren, die zij dacht dat waanzinnig op haar verliefd waren en elkander respectievelijk aan een langen degen zouden rijgen, waarna zij de coquetterie zoover zou drijven, om den twaalfden overwinnaar te refuseren; haar gezigt straalde van verrukking bij dat originele denkbeeld.
De tweede stond dadelijk op, toen van de wall binnen kwam, om hem een stoel aan te bieden, terwijl de derde vol voorbeeldeloozen ijver een broodje met zalm naar hare teedere ingewandjes zond.
De heer van het huis eindelijk zat op een grooten stoel, de handen over elkander gevouwen, zijne lieve vrouw aan te staren met het grootste blijk van huiselijk genoegen, dat een gelukkig huisvader met mogelijkheid kan ten toon spreiden.
‘Goeden morgen,’ sprak raalte, ‘goeden morgen.’
Van de wall gaf hem eene hand, groette nogmaals Mevrouw en ging zitten.
‘Een kop koffij?’
Een blik op een naast hem staand kopje deed hem de tegenwoordigheid van geest hebben te bedanken.
‘Wat houden zij in dat Brussel huis!’ jammerde Mevrouw.
‘Die arme eduard!’ klaagde raalte deelnemend.
‘Ja’, zuchtte van de wall, zijne treurige luim met moeite onderdrukkende, ‘alles snelt te wapen; het is eene geduchte sympathie, die de oproeping des konings verwekt heft; daar hebt gij van biggelen, met grijze haren is hij nog als vrijwilliger medegegaan.’
‘Zij kunnen lang wachten eer ik mij met die zaken inlaat,’ zeide raalte.
Het geheele gezin wierp een blik van dankbaarheid op den vader,

{==117==} {>>pagina-aanduiding<<}

die hen allen zoo lief had, dat hij van roem en onderscheiding niets weten wilde.
‘Zoo iets,’ sprak van de wall, ‘moet men aan jonge lieden overlaten.’
Allen, zelfs raalte zagen hem met stille bewondering aan; in die woorden lag een geheel beginsel verborgen.
‘Hebt ge geen brief van eduard gekregen?’
‘Helaas! neen.’
‘Als dien ongelukkige maar niets overkomen is,’ zeide de oudste dochter, die met moeite van hare illusiën afstapte.
Na eenige woorden, die nog gewisseld werden, gaf van de wall zijn vriend te kennen, dat hij dezen een oogenblik wenschte te spreken.
‘Ik moet u eene treurige openbaring doen,’ begon van de wall toen zij alleen waren. De oogen van raalte werden anderhalf maal zoo groot als anders. ‘Door de noodlottigste slagen, die mij getroffen hebben als anderzins, zijn mijne zaken geducht achteruit gegaan, zoodat ik in de grootste geldelijke crisis mij bevind.’
Het thema scheen raalte niet bijster te bevallen.
‘Wat zegt gij?’ riep hij uit; niets had hij van zoo iets vermoed.
‘Het is maar al te waar,’ vervolgde van de wall, ‘en ik kom hier, steunende op onze oude vriendschap, u verzoeken, mij het noodige geld voor te schieten. Ik weet genoegzaam, dat uwe omstandigheden u dit veroorloven en gij redt.....’
‘Wat smart mij dit, wat beklaag ik u diep!’
‘Grij zult mij toch redden, niet waar,’ riep van de wall op smeekenden toon, niet wetende hoe het bedaarde gezigt van zijn vriend te moeten uitleggen.
‘Mijn vriend,’ sprak raalte, ‘ik zal u zooveel ik kan met raad bijstaan.’
‘Met raad,’ riep van de wall, met raad!’
‘Ja, gij begrijpt, mijne veelomvattende zaken laten mij niet toe, zooveel geld los te hebben, als gij zoudt behoeven. Het spijt mij, ik heb...’
‘Maar gij kunt toch, al moest het u dan eenige opoffering kosten; gij zult mij toch niet in den steek laten.’
‘Ik verzeker u, als het mij mogelijk was, dan zou ik niet in gebreke blijven u te helpen.’
‘Kunt gij dan volhouden dat het u onmogelijk is, mij uit deze

{==118==} {>>pagina-aanduiding<<}

dringende verlegenheid te redden?’ vroeg van de wall, terwijl hij raalte doordringend aanzag.
‘Het grieft mij zeer. maar.....’
Dit was de troost en hulp, die van de wall van zijn vriend kreeg.
Na eenige woorden van raalte, die ten doel hadden zijn moedeloozen vriend wat op te beuren, kwamen beide de kamer weder binnen.
‘Wat ziet gij bleek, van de wall,’ zeide de bezorgde huisvrouw, in de hoop iets te zullen hooren.
‘Het is niets dan eene ligte ongesteldheid,’ antwoordde van de wall.
Hij nam spoedig afscheid, om met zijne smart alleen te zijn. Naauw was hij weg, of Mevrouw raalte verliet haren zetel, kwam op haren man toe, streelde hem over de kin en vroeg op fleemenden toon:
‘Lievert, wat had hij je te vertellen?’
‘Dat gaat je niet aan, mijn kind, het waren zaken.’
‘Kom, vertel het mij maar, gij weet dat ik kan zwijgen.’
‘Neen, laat mij met rust.’
‘Gij hebt voor uwe vrouw geene geheimen,’ vervolgde zij op honingzoeten toon.
Zij hield zoo lang aan, tot dat haar ega haar op de hoogte had gebragt, altijd onder het zegel der grootste geheimhouding. Twee dagen later was door geheel Amsterdam het gerucht verspreid, dat de heer van de wall denkelijk binnen weinige dagen failliet zou zijn.
Zoo als reeds aangemerkt is, dit was de troost, dien van de wall van zijn vriend ontving!
Moedeloos kwam hij te huis. Hij liep de huiskamer binnen en vond zijne vrouw nog altijd gramstorig en verdrietig aan de tafel zitten, terwijl henriëtte weder binnen was gekomen.
Hij naderde zijne vrouw; zij was nu meer tot zachtheid geneigd, zijne woorden hadden indruk. Wat zij behandelden, blijkt uit het volgende.
Eduard ontving, eene week vóór dat hij met joseph op ‘Ons Genoegen’ - ging logeren, een brief van zijne tante, die den volgenden inhoud had:

‘Lieve, goede eduard!

‘Lang zijt gij van ons af geweest; gij moogt wel geene ouders

{==119==} {>>pagina-aanduiding<<}

meer hebben; toch staat u een ouderlijk huis open. Hoe meer gij van ons verwijderd zijt, hoe meer wij uw gemis gevoelen. Lieve jongen, kom, zoo gaauw gij kunt, ons eens opzoeken; gij kunt dan van uwe vermoeijende diensten wat uitrusten bij een vader, die u steeds zoo innig heeft lief gehad, en eene moeder, die u gaarne eene plaats in haar hart nevens haar kind wil geven. Ik heb u lief gekregen, gij zijt mij dierbaar geworden. Kom dus spoedig op de plaats, waar gij moet zijn; aan mijn hart behoort gij. Naast onze lieve henriëtte zijt gij de eenige persoon in de wereld, aan wien wij ons hechten en toch schijnt gij ons geheel te vergeten. Wij verwachten u spoedig; tot weêrziens, God zegene u, lief kind!

‘Uwe hartelijk en innig liefhebbende Tante.’

Men kan zich begrijpen, welke levendige verbazing deze brief bij eduard moest opwekken; de taal was zóó, dat het hem ongeloofelijk voorkwam dat die brief van zijne tante kon komen; zijne verbazing was even groot als die van onze lezers zou zijn geweest, als zij niet tijdig genoeg van de beweeggronden waren ingelicht.
Hij besloot in elk geval aan het verzoek gehoor te geven; zijne reis naar Haarlem was hiertoe zeer geschikt geweest, maar hoe gaat het! twee schoone oogen, behoorende aan een meisje dat men lief heeft, doen iemand alle beloften, zelfs pligt vergeten! en hoezeer hij ook de noodzakelijkheid inzag zijne pleegouders op te zoeken, hij had er niet toe kunnen komen; de wil was sterk, doch - het vleesch was zwak.


Hoofdstuk XIII. De brijmaaltijd van Joseph en Eduard en de extraordinaire gevolgen daarvan.

Eduard en joseph hadden een koel afscheid genomen van hun vergramden gastheer en spoedig hadden zij het huis uit het gezigt verloren. Dat zij niet eerder bevel hadden gekregen om terug te komen was een gevolg van de omstandigheid dat men

{==120==} {>>pagina-aanduiding<<}

niet juist had kunnen opgeven waar hun eskadron zijn zou, daar de troepen, zooals bekend is, Brussel hadden verlaten. Toen echter prins frederik met zijne troepen op Mechelen was teruggetrokken en zijn hoofdkwartier te Antwerpen had gevestigd, was het mogelijk geweest hun de plaats op te geven, waar zij hunne makkers konden opzoeken.
Van banen had wel een oogenblik in beraad gestaan, hun eene gelegenheid aan te wijzen, om met een transport of militair geleide mede te gaan, daar de omtrek hoogst onveilig was door allerlei kleine benden opstandelingen; maar bij nader inzien op hunne tegenwoordigheid van geest bouwende en zelf nog al doortastend van aard, had hij ze aan hun lot overgelaten.
Zij wandelden dus naar Haarlem, om van daar de diligence te bestijgen en den weg terug te gaan, dien zij voor veertien dagen hadden gevolgd; zoolang zij in Holland reisden, leverde de togt niets bijzonders op. Zij hadden bevel ontvangen zich naar Halle, een dorp in den omtrek van Antwerpen, te begeven, omdat daar hun escadron zou zijn. Met de meest mogelijke snelheid volbragten zij de reis, daar elk oogenblik troepenbewegingen konden gelast worden; den avond van den volgenden dag waren zij nabij Halle. Zij hadden den weg van Hoogstraten te voet moeten afleggen en waren door niets gehinderd, daar naar de zijde van Noord-Nederland de opstandelingen niets van belang durfden ondernemen.
Hoogst vermoeid kregen zij het torentje van Halle in gezigt.
Het behoeft niet gezegd te worden dat eduard niet opgeruimd was.
‘Het is hier druk met krijgsvolk. Ik heb nog geene militaren gezien.’
‘Het is welligt juist inspectie,’ meende eduard.
‘Dat kan, maar het zou toch een zonderlinge tijd zijn.’
Zij waren te vermoeid om meer te spreken.
Eindelijk kwamen zij aan de kom van het dorp. Zij hadden den toren al lang gezien, maar niets is verleidelijker en verraderlijker dan de toren van een dorp, die, als men er nog ver van af is, aan de landstreek ontegenzeggelijk een zeer pittoresque voorkomen geeft, doch als men er heen moet loopen, den wandelaar altijd misleidt en teleurstelt. Voortdurend zagen zij niets dat op hun escadron geleek; zij besloten eenige informatiën in te winnen. Zij traden de dorpsherberg binnen, die er vuil en onaanzienlijk uitzag.
‘Moedertje, geef ons wat te drinken!’ riep joseph, smachtende

{==121==} {>>pagina-aanduiding<<}

van den dorst. Die vrouw, die hij met ‘moedertje’ aansprak, was eene oude vrouw, wier vel deed denken aan eene deur, die geblakerd is: een gezigt zoo smal en hoekig, dat men er puntkeijen mede zou kunnen kappen; mager, alsof zij het zinnebeeld van den hongerdood moest voorstellen en dan oogen, diep in de holle kassen verborgen, die deden denken aan oesters. Ziedaar het moedertje, dat nog opgevrolijkt werd door de meest havelooze plunje, die men zich kan voorstellen.
‘Wat moet je hebben?’ vroeg zij op een toon, waarin evenveel harmonie zat als in zeven violen, die men tegelijk hoort stemmen.
‘Geef maar melk met brandewijn!’
‘Hebt ge veel lust om hier lang te blijven?’ zeide eduard.
Wij zullen eerst iets te weten zien te komen.’
Het moedertje reikte hun de beide glazen over.
‘Is hier nog krijgsvolk?’ vroeg joseph haar.
‘Neen,’ - was het korte antwoord.
Joseph bedacht zich even; hij zag, dat de spraakzaamheid van zijne waardin veel te wenschen overliet; hij besloot evenwel te trachten met haar in gesprek te komen, ten einde op die wijze eenige inlichtingen te bekomen.
‘Zijt gij hier zoo geheel alleen, goede vrouw? gij hebt toch zeker uw man nog,’ zeide hij.
‘Dood,’ was haar eenig antwoord.
‘En hebt gij geen zoon, die u kan helpen?’
Hier nam haar gezigt eene zóó onheilspellende uitdrukking aan, dat geen van beide meer wist wat er van te moeten denken. Zij deed den mond nog open, als wilde zij iets zeggen, doch bedacht zich.
Het spreekt van zelf, dat joseph en eduard elkander met bevreemding aanzagen. Beiden begrepen, dat de vrouw redenen moest hebben, om dit onderhoud niet aangenaam voor haar gevoel te vinden.
‘Hier is toch pas kavalerie geweest, niet waar!’ vroeg eduard.
‘Ik heb niets gezien.’
‘Weet gij ook, waar dan?’ - was zijne vraag, terwijl hij haar vorschend aanzag.
‘Zij zijn, geloof ik, bij Antwerpen.’
Dit berigt beviel de beide reizigers maar half. Zij lieten de vrouw zich verwijderen, niet wetende hoe zij haar zonderling gedrag moesten uitleggen.

{==122==} {>>pagina-aanduiding<<}

‘Apropos oude heer,’ zeide joseph, ‘ik geloof, dat ik er voor pas, mij nog heden nacht naar Antwerpen te slepen.’
‘Wat wil je dan, - hier soms overnachten?’
‘Er zal hier wel wat anders zijn.’
‘Ik ben er bang voor,’ merkte eduard aan. Zij besloten het dorp in te gaan en liepen de herberg langzaam uit, maar het dorp scheen uitgestorven. Hier en daar liep een klein kind of een hond, die de beide vreemdelingen onheilspellend tegenblafte en toen zij de straten eenige malen waren doorgetrokken, kwamen zij tot de overtuiging, dat er geen ander logement in het dorp aanwezig was dan dat, waar zij zoo even hun dorst gelaafd hadden. Midden voor de deur hielden zij halt.
‘Hebt gij pleizier, hier den nacht door te brengen?’ vroeg eduard, verachtelijk de schouders ophalende.
‘Hebt gij pleizier nog eventjes naar Antwerpen te gaan wandelen en op den koop toe onder weg uitgeplunderd te worden?’
Met stille onderwerping gingen zij het huis binnen.
‘Goeden dag, wij komen weêrom,’ riep joseph, terwijl hij zijn hoed op eene tafel wierp en met alle teekenen van vermoeidheid op een stoel viel.
De oude vrouw sprak geen enkel woord.
‘Gij kunt ons zeker dezen nacht herbergen, niet waar,’ vervolgde hij.
Het moedertje bromde iets, dat even goed eene groote vooringenomenheid met hare beide gasten als eene heilbede, die hen naar den duivel wenschte, kon beduiden. ‘Het is hier immers logement,’ vervolgde joseph met het taaiste geduld, terwijl eduard voordurend bleef stilzwijgen.
‘Ik zal zien, of ik je bergen kan,’ - liet de oude vrouw eindelijk hooren.
Eduard zat intusschen onophoudelijk de oude vrouw aan te staren en het was niet te ontkennen, dat de indruk, die hare physionomie op hem maakte, niet uitermate gunstig was. Die oogen, zoo diep in de kassen verborgen, stonden zoo valsch, dat eduard, hoewel volstrekt niet voor een klein gerucht vervaard, zijn vriend in het oor fluisterde:
‘Laat ons liever heengaan, het is hier zoo vuil en buitendien, ik vertrouw dat wijf in het geheel niet.’
‘Wat wil dat schepsel ons maken, als zij zich de minste onge-
{==123==} {>>pagina-aanduiding<<}
pastheid veroorlooft, dan.... Daarenboven schijnt zij mij geheel alléén in dit huis te zijn en zoovele kostbaarheden zijn ons niet te ontstelen,’ vervolgde hij, terwijl hij op zijn tamelijk gevulden geldbuidel sloeg. Deze manoeuvre was schreeuwend ondankbaar tegen zijn vader, daar deze hem onbekrompen had bijgestaan; doch joseph vond meermalen goed, hetgeen hij bij zich had weinig te noemen, hoewel elk wijf, dat er zoo sluw uitzag als dit, er met genoegen de moeite voor zou nemen, om bij ongeluk voor het zakje suiker een ander te gebruiken, ofschoon zij naderhand den grootsten spijt van hare vergissing zou gehad hebben! En dat eduard haar niet te goed daartoe hield, was duidelijk te zien aan de venijnige blikken, welke hij haar telkens toewierp. Zij waren te vermoeid, om nog vele redevoeringen te houden en vroegen dadelijk naar hun souper, waarvan zij eene zeer matige opvatting hadden en dat denkelijk iets minder in gehalte zou zijn dan dat, hun bij den heer van duin door louise zoo smakelijk toegediend.
Zij togen naar hunne kamer; het was eene soort van insteekkamer, waarnaar men opklom door een luik van houten rigcheltjes voorzien; sloeg men dit luik open en wandelde men dan de kamer weêr uit, dan kwam men vrij onzacht op den vloer van den kelder neder, alwaar onder andere wetenswaardige zaken de provisie voor den winter lag opgestapeld, zoodat men, hoewel na den val erg gekneusd, niet van den honger zou moeten omkomen. Het kamertje mogt zich in een allerliefst meublement verheugen: eene houten tafel, die eene vervaarlijke zucht tot hobbelen liet opmerken, stoelen, waarin eens matten waren geweest; eene oude ladetafel, die zorgvuldig gesloten was - dit waren de meubelen.
In den hoek prijkte eene bedstede van geel geschilderd hout, voorzien van linnen, dat alles met ander linnengoed gemeen had behalve de kleur, die mede geel was en de digtheid, daar men geen teleskoop noodig had om te bespeuren, dat hier en daar gaten waren, geschikt om er guitig het hoofd door te steken. Aan den hoofdingang - want er was nog een onder het bed zelf, bestaande in een luikje, dat er afgenomen kon worden - waren donkergroene gordijnen aangebragt, met lange franjes voorzien. Verder huisraad was niet in het vertrek aanwezig en het was dus den beiden krijgers niet euvel te duiden, dat zij met opgetrokken lip den inboedel eens bekeken. Waren zij niet door den honger tot alles, zelfs tot stroopen in staat geweest, zij zouden zich niet aan het souper ge-
{==124==} {>>pagina-aanduiding<<}
waagd hebben, doch nood breekt wet en zij vroegen dus op nieuw hun avondmaal. Het wijf ging weder heen en daar zaten zij; eene vetkaars, die onophoudelijk door dieven geplaagd werd, flikkerde weinig opwekke d en gaf aan de bedstede een spookachtig aanzien.
‘Wij zitten hier gezellig bij elkander, vindt ge niet?’ zeide eduard, terwijl hij een stoel opvatte en zijn makker door de mat heen aanzag.
‘Wees voorzigtig, anders blijft de leuning in je hand. Wij zouden dan het geheele vertrek van nieuwe stoelen moeten voorzien, daar het stel geschonden zou zijn.’
‘Moeten wij daar zamen in dat hok liggen?’ vroeg eduard, terwijl hij op de teenen naar de bedsteê liep. ‘'t Is eene mooije plunje.’
‘Ik geef voor het geheel meublement nog niet mijne sabelscheê.’
‘Als het souper ook zoo is, dan geloof ik dat ik kalm den hongerdood afwacht.’
‘Wij zullen zien,’ was het wijsgeerige antwoord van zijn lotgenoot.
Deze had gelijk, want de deur werd geopend en de oude vrouw kwam binnen met een grooten ouden gescheurden zakdoek, die met bereidwilligheid de functiën van tafellaken op zich nam, en smeet de messen, vorken en lepels in de bevalligste wanorde daarop neder, zonder een enkel woord te spreken of iemand aan te zien. Zij vertrok om de spijs te gaan halen.
‘Willen wij niet liever zeggen dat zij de rest voor zich houdt,’ vroeg eduard, terwijl hij op het nederig servies wees.
‘Doe wat je wilt, maar laat ons eerst zien, of hetgeen zij opdisschen zal geheel en al voor de varkens is.’
‘Ik zou dat wijf gaarne met mijne sabel door de gerimpelde huid prikken,’ vervolgde eduard.
‘Wat heeft dat schepsel je toch gedaan; ik beken volmondig dat het geen schoonheidsproduct is, maar waarom je dat levenslampje, door de natuur bijna uitgedoofd, wilt uitblazen, begrijp ik niet.
‘Voorzigtigheid schaadt niet.’
Stilte volgde, afgebroken door de komst der vrouw, welke hare tien vingers had geslagen om eene groote ronde schaal, dat wil zeggen, drie groote stukken schaal, door krammen tot een geheel gehouden. Zij zette ze voorzigtig op de tafel neder. In de schaal bevond zich eene melkspijs, die, dit moet gezegt worden - hoewel zij liever eenige eendvogels ontleed hadden - hunne verwachtingen

{==125==} {>>pagina-aanduiding<<}

ver overtrof. De vrouw verdween ten derden male en kwam nu terug met een brood, dat waarlijk loodregt moest gehouden worden om door het deurkozijn te kunnen.
‘Kunt gij ons aan eene flesch wijn helpen?’ vroeg joseph.
‘Wijn!’
‘Ja wijn!’ herhaalde eduard ongeduldig.
Joseph nam den lepel en begon, zonder complimenten te maken, zich op te scheppen.
‘Eet daar nog niet van,’ verzocht eduard, ‘wacht nog.’
‘Dank je vriendelijk, wacht zoo lang gij wilt, maar ik wil niet vlak naast den schotel brij van den honger op den grond tuimelen.’
‘Ik bid je, wacht toch wat, ik vertrouw dat mensch niet; toen je straks de beurs uithaaldet, om haar de vertering te betalen, hadt ge eens moeten zien, welke duivelachtige blikken zij er op wierp. Geloof mij en vertrouw haar niet.’
‘Gekheid, zij zou ons, al wilde zij, toch niets durven doen.’
‘Niet durven! en waarom niet? alles is in opstand; regt is er bitter weinig; wie zou het haar beletten? Denk je soms, dat van banen een detachement zal afsturen, om te zien waar wij gebleven zijn.’
Zij zal ons toch niet beiden het hoofd afkappen,’ meende joseph, ‘wat -’
‘Stil!’ viel eduard hem in de rede, ‘ik geloof, dat zij aan de deur luistert.’
‘Ik geloof bepaald, dat het je in het hoofd geslagen is; straks vertelt je mij nog, dat zij onder de bedsteê ligt. Het verwondert mij, dat je mij nog niet in vertrouwen hebt medegedeeld, dat het eten vergiftigd is.’
De kruk der deur werd op nieuw rondgedraaid en de flesch wijn verscheen.
‘Vrouwtje,’ sprak eduard terwijl hij zijn makker veelbeteekend toelonkte, ‘het is zoo eenzaam, blijf bij ons zitten en eet wat mede.’
‘Ik heb reeds gegeten,’ gaf de vrouw ten antwoord.
‘Maar houd ons dan een oogenblik gezelschap,’ vervolgde hij, terwijl hij zijn togtgenoot een veelbeteekenenden blik toewierp.
‘Ik ga slapen,’ was het beslissend antwoord.
Eduard meende nu, dat zijne vermoedens eenige zekerheid kregen; hij stond plotseling op.
‘Ik wil dat gij hiervan zult eten,’ sprak hij op korten, gebie-
{==126==} {>>pagina-aanduiding<<}
denden toon. Hij verbeeldde zich, dat de vrouw zou verbleeken en eene aschgraauwe tint van ontzetting hare kaken zou kleuren, doch niets van dien aard gebeurde; zij vertrok haar gezigt tot een grijns.
‘Zooveel spektakel behoeft gij niet te maken,’ was het antwoord; zij schepte zich wat op en proefde daarvan. Eduard schonk haar een glas wijn in; zij dronk dit uit en spotachtig lagchende vertrok de oude vrouw.
‘Wat maak je toch voor pantomimes; dat wijf zal je uitlagchen; wat moet ze wel van je denken?’
‘Wat zij denkt kan mij niet schelen.’
Verdere pourparlers waren niet mogelijk tusschen twee menschen, die uitgeraasd van den honger zijn, want joseph ten minste begon zijn brij met zulk eene graagte te verslinden, dat het verbazend was, hoe eduard er niet door opgewekt werd. Hoewel deze zijn wantrouwen zeer had zien bedaren, had hij gaarne gehad dat het avondmaal onaangeroerd was gebleven. Dwing echter zonder bewijs of overwegende reden een uitgehongerd mensch, niet te eten, als de dampende spijs vlak voor hem staat; doch de handelwijze dier vrouw, hoewel zij zonder aarzelen aan zijn verlangen voldaan had, bleef hem nog een raadsel. Hij besloot, daar zijne achterdocht eenmaal was opgewekt, den voorzigtigen weg te nemen en hoeveel opoffering hem dit ook voor het oogenblik kostte, liever zijn eetlust niet te verzadigen. Hij at slechts een stuk brood, terwijl joseph met belangwekkende graagte zat te eten. Doch hoe gaat het: ‘zien eten doet eten;’ toen de schaal bijna ledig was - want joseph bekommerde zich weinig om den zoogenaamden kommer van zijn vriend, besloot hij zijne voorzigtigheidsmaatregelen te laten varen; daar inmiddels de hoeveelheid warme spijs aanmerkelijk verminderd was, moest hij zich grootendeels met brood vergenoegen. Nu eerst konden zij denken de flesch wijn aan te spreken.
‘Laat ons den inhoud gaauw verduisteren,’ sprak joseph, ‘want ik verlang razend naar mijn bed; ik vind het lokaal niet gunstig gekozen, om elkander nog langer histories te vertellen en daarenboven, ik ben dood moe; goed dat wij niet door zijn gegaan, want ik was halfweg Antwerpen zeker tegen den grond gevallen.’
‘Ons souper is mij nog al meêgevallen,’ sprak eduard na een oogenblik, terwijl hij zijn glas wijn opnam; ‘je gezondheid!’
Hij wilde het aan zijne lippen brengen, doch zonder het te ledigen zette

{==127==} {>>pagina-aanduiding<<}

hij het plotseling neder. ‘Wat scheelt je?’ was zijn uitroep, terwijl hij snel op joseph, wiens gezigt hoogrood gekleurd was, toetrad. - ‘Dat vervloekte wijf, ik dacht het wel!’
Joseph wilde opstaan; hij viel op den grond neder. Zijne oogen sloten zich langzaam.
‘Zou zij hem vergiftigd hebben!’ dacht eduard, terwijl afgrijzen zijn binnenste vervulde. ‘Wat moet ik doen!’
Hij nam joseph en legde hem op het bed.
Opmerkzaam beschouwde hij hem; de ademhaling, die hij elk oogenblik meende te zien ophouden, werd dieper en zwaarder. ‘God, ik dank u,’ riep hij opgetogen, nadat hij lang met den grootsten angst zijn vriend had aangestaard, ‘zij hebben slechts een slaapdrank in het eten gedaan.’
‘Nu begrijp ik alles!’ - Eduard vervolgde zijne denkbeelden aldus: ‘De vrouw had genoegzaam gerekend op den zoo sterk geprikkelden honger der beide gasten; zij had er dus zóóveel ingedaan, dat de groote hoeveelheid, ongetwijfeld door hen genuttigd, hen in diepen slaap zou doen geraken. Zij kon dus best van het voedsel proeven: het bewijs daarvan was, dat hij zelf nog niets gevoelde. Toch vervulde hem het denkbeeld met schrik, dat ook hij onder den invloed van het mengsel mogt komen; wie zou dàn hen beschermen!’
De plannen van de ellendige vrouw waren niet twijfelachtig; hij was daarom op zijne veiligheid bedacht. Vensters waren er niet, de deur was - zoo als hij reeds begreep, vóórdat hij ze onderzocht had - van buiten gegrendeld. Hij voorzag, dat de nacht niet zonder avonturen zou voorbijgaan; eene zaak vervulde hem bovenal met schrik en joeg hem eene kille huivering door de leden: de vrees, mede het slagtoffer van den boosaardigen toeleg der vrouw te worden; dan waren zij verloren!
Zijne oorspronkelijke teleurstelling, dat er geen uitweg was, verviel bij nader doordenken. Hij kon zijn lotgenoot niet wakker maken; zonder hem vlugten, daar dacht hij niet aan en met zulk een last bezwaard, zou het hem onmogelijk zijn, al ware er een uitweg, het huis te verlaten; zijn besluit was spoedig genomen: voor het leven van zijn vriend moest hij waken. Hij nam de sabel van joseph en legde ze weg, trok de zijne uit de scheede en hield ze binnen zijn bereik, hoewel dit een weinig beduidend wapen was tegen een of meer personen, die mede gewapend zouden zijn en die, nu zij eens zoo ver gevorderd waren, in hun opzet moesten slagen.

{==128==} {>>pagina-aanduiding<<}

Hij nam de pistool van joseph en onderzocht die, doch, zoo als hij verwachtte, zij was niet geladen. Hij had zijne gewone bedaardheid herkregen; snel overzag hij het terrein, hij beraamde een plan van verdediging en kreeg eenige hoop, hun beider leven met vrucht te kunnen verdedigen.
‘Zij zullen ons zoo gaauw niet hebben,’ riep hij half luid.
Oogenschijnlijk zou de aanval, die niet kon uitblijven, door de deur geschieden; om hiervan stellig verzekerd te zijn, besloot hij de kamer goed te doorzoeken; hij zag alle hoeken zorgvuldig na en betastte de wanden, maar verborgene plekken ontwaarde hij niet. Nog schoot hem de ruimte onder de bedstede te binnen; hij nam het luik er af; van die zijde was niets te vreezen. Ten overvloede zette hij, nadat hij het luik weder voor de ledige ruimte had geplaatst, de ladetafel daarvoor, en nu volkomen gerust gesteld dat hij slechts op de deur behoefde acht te geven, blies hij het licht uit, om zijne belagers in den waan te brengen dat alles sliep.
Eduard ging op het bed, maar hield zich overeind achter het houten beschot, dat den ingang der bedsteê begrensde. Zoo stond hij daar met de sabel in de linker en de ongeladen pistool in de regter hand; zwakke wapenen, om twee menschenlevens tegen welligt meerdere aanvallers te verdedigen.
Een uur verliep - en nog altijd wachtte eduard. Daar stond hij, verkleumd van de koude en duizelend van slaap en vermoeidheid. Dit uur duurde onuitsprekelijk lang; de drang van het gevaar en niet minder de groote standvastigheid van eduard waren oorzaak, dat hij met voor de vermoeidheid bezweek. Meermalen poogde hij nog joseph uit diens diepen slaap te rukken; niets mogt baten. Scherp luisterde hij toe, kampende tegen den duizelenden slaap, die hem de oogen toedrukte. Gerucht maken moest zorgvuldig vermeden worden, ten einde hen te misleiden;..... langer in dezen toestand blijven, kon hem noodlottig worden. Wat was hij gaarne naar Antwerpen doorgegaan!
Eindelijk - hij wist niet, of hij naar het beslissend oogenblik moest verlangen, dan wèl de ontknooping moest duchten - zag hij licht door de reet van de deur glinsteren; hij hoorde zachte voetstappen op de houten kelderdeur, die naar het vertrek voerde. Men scheen te luisteren, want na een oogenblik wachtens verdween het licht en eduard begreep, dat het oogenblik van handelen was gekomen. Waarlijk hij haakte er naar, want langer, hij gevoelde

{==129==} {>>pagina-aanduiding<<}

dit, was het hem niet mogelijk tegen den slaap te kampen; de groote vermoeijenissen van dien dag waren het weinige, dat hij van den slaapdrank geproefd had, te hulp gekomen en hoewel tot dus verre de wilskracht hem de oogen had opengehouden, deze waren als met lood bezwaard. Behoedzaam hoorde hij de deur openen, doch het licht scheen verdwenen; hij hoorde zacht stappen en meende twee gedaanten te onderscheiden.
Verder verbrak niets de plegtige stilte dan het zwaar ademhalen van joseph, die, ware zijn vriend niet daar geweest, om voor hem te waken, wel nimmer weder in slaap zou zijn gevallen.
‘Zij slapen als beeren,’ fluisterde de eerste; ‘maak het lichter, want ik kan verd - niets zien.’
Deze woorden, maar vooral het accent gaven aan eduard te kennen, dat hij met geen zachtaardig jongentje te doen had.
De scherm werd van de lantaarn afgenomen en bij het flaauwe licht van de oliepit zag hij met weinig geruststelling een zwaren man, die blootsvoets liep, zeker om gerucht te vermijden, en voorzien was van eene zware bijl.
Achter hem was het boosaardige wijf met een lang mes gewapend, terwijl zij in de linkerhand de lantaarn hield. Zij zagen er zoo afzigtelijk uit, dat hun aanblik hem eene huivering door de leden joeg. Hij besefte dat het oogenblik tot handelen gekomen was; nog één stap verder en de bijl kon zijn magteloozen vriend treffen.
‘Sta!.... of ik jaag je een kogel door den kop,’ dreigde hij op beslissenden toon, terwijl hij van achter het beschot te voorschijn sprong en met overgehaalde pistool op den ellendige aanlegde. Deze, die had gedacht slechts twee slapende slagtoffers te vinden, verstijfde van schrik en deinsde eenige passen achteruit. Het wijf was zoo ontsteld, dat zij bij de verschijning van eduard de lantaarn op den grond liet vallen, zoodat alles weder in duisternis was gehuld, eene duisternis, dubbel noodlottig voor eduard, daar juist de vrees, die zijne pistool inboezemde, hem moest redden; hij kon het wapen toch niet gebruiken. Gelukkig had de booswicht het vuurwapen gezien. Vreezende dat deze, door de duisternis begunstigd, naar hem toe mogt sluipen en hem verraderlijk treffen, of, wat hem even erg toescheen, den weêrloozen joseph mogt verwonden, trok hij dezen snel achteruit en stelde zich toen vóór in de bedsteê. Zoolang hij zijne vijanden kon zien, was hij

{==130==} {>>pagina-aanduiding<<}

niet vervaard; voor een vijand, die hem kon bekruipen en zelfs uit de verte kon treffen, was hij bevreesd.
Eduard deed in dit beslissend en knellend oogenblik wat elk ander in zulk een dringenden nood zou gedaan hebben; hij sloeg de oogen ten hemel; hij bad niet, maar die ééne blik was een geheel gebed; die ééne blik was het in handen stellen van zijn lot aan Hem, die alles bestiert.
Toen, als van die bescherming overtuigd, voelde hij zijn moed herleven; hij was weder tot de zoo noodige kalmte gekomen.
Waren zij nog in het vertrek? waren zij weggeslopen?
Eduard gevoelde, dat zijn overwigt geheel afhing van den indruk, dien zij van zijn vuurwapen hadden behouden. Een vuurwapen boezemt altijd een panischen schrik in; men zal niet bevreesd zijn elk wapen met de sabel te meten, - op den loop eener pistool in te gaan; daartoe ontbreekt velen den moed. Maar niettegenstaande dezen oogenblikkelijken schrik zag eduard zeer goed in dat tot hun verderf besloten was.
Steeds stond hij daar, de pistool in de eene, de sabel in de andere hand, naauwlettend luisterende, hoewel de stilte door niets werd afgebroken dan door het ademhalen van zijn ongelukkigen vriend, die zeker niet wist, dat de bijl reeds bijna boven zijn hoofd was opgeheven geweest. De gedachten, die zijn brein doorkruisten, waren te veel om niet nu den slaap uit zijne oogen te verdrijven. Oogenblikken, zoo als eduard daar naast zijn slapenden vriend doorbragt, zijn zeldzaam; den indruk daarvan behoudt men het geheele leven.
........................
De beide schurken waren vol schrik de kamer afgestoven, doch hadden de tegenwoordigheid van geest gehad de deur achter zich te sluiten.
‘Ellendig wijf!’ schreeuwde hij, toen zij alleen waren, ‘wat heb je mij daar geleverd? Wat moeten wij nu doen.’
‘Ik begrijp niet, hoe die eene de portie heeft kunnen verdragen!’ zeide de goede vrouw.
‘Ik dank je, om voor je pleizier een kogel door mijne huid te hebben.’
Beide bewaarden een oogenblik het stilzwijgen; zij dachten! Het zou een spookachtige aanblik zijn geweest voor hem, die hen daar gezien had. De kamer, waar zij zich bevonden, was het woonvertrek der oude vrouw; de vier naakte wanden waren door den ouderdom geel

{==131==} {>>pagina-aanduiding<<}

en zwart geworden; alle meubels verrieden armoede; de kaars, die op de tafel stond en half in de pijp was gebrand, gaf het dansende licht, dat door het flikkeren wordt te weeg gebragt; het vuur onder den schoorsteen glom nog en gaf een roodachtigen weêrschijn op den tegenovergestelden wand; het kleurde de schurkengezigten nog afzigtelijker. Zoo stonden de beide wezens besluiteloos; de man, zoo als gezegd is, barrevoets en het hoofd ontbloot; zijn rood haar stond verwilderd op het hoofd, zijn gelaat teekende niets dan vuige hartstogten. Zijn toilet bestond uit eene gelapte broek en een buis, waarvan de knoopen gedeeltelijk vermist waren, terwijl een vuile zakdoek, om den hals gewonden, hem zoo iets afzigtelijks bijzette, dat het niemand kon hebben verwonderd, dat die man geen oogenblik terugdeinsde om een mensch van het leven te berooven - ten minste, zoolang die mensch hem niet eene pistool voorhield.
De vrouw had een doek om het hoofd gewonden en was in nachtgewaad gehuld; dit zag er mede zoo weinig aantrekkelijk uit, dat men zich onwillekeurig in de middeleeuwen verplaatste, om zich de heksen te binnen te roepen. Zij had nog altijd het mes in de hand en schraapte zich met het scherp over den duim.
‘Ik ga er zoo niet meer heen,’ sprak eindelijk de vagebond. ‘Had hij ook eene bijl of zoo iets, dan zou ik de zaak wel klaar spelen, maar ik ben altijd bang geweest voor die vervloekte dingen.’
‘Kunt ge niet een geweer krijgen? dan blaas je hem op je gemak neêr.’
‘Dat heb ik niet hier’, was het antwoord.
‘Hij zal toch den ander niet aan onze genade overleveren!’ zeide de vrouw, die zijne gedachten ried.
‘Dit is wel waar,’ hervatte de booswicht; ‘maar al had ik nu een geweer; als ik schiet... dat maakt te veel leven.’
‘Bah!’
‘Ja zeker, bah! ik heb je al gezegd, dat ik je bedank om op een goeden dag, als de rommel weder tot rust is, door eenige maréchaussées te worden afgehaald.’
‘Denk je dan, dat dit minder kans heeft om te gebeuren, als je ze laat loopen; of hij je gaauw een aardigheidje op den hals zou halen!’ krijschte het wijf, terwijl zij op kennelijke wijze een manoeuvre maakte, die eene parodie op de galg moest beduiden.
‘Hoor eens, er moet een eind aan komen,’ sprak zij.

{==132==} {>>pagina-aanduiding<<}

‘Dat begrijp ik ook,’ was het begrijpelijke antwoord.
‘Doch met geweld zal 't niet gaan, want hij schiet een van ons beide natuurlijk een stuk lood in de huid.’
‘Ja, en denkelijk het eerste mij,’ sprak de roodharige man op overtuigenden toon.
‘Daarom moeten wij list gebruiken; wij zullen hem - ja ik heb al een mooi plan gevormd, dat ze allerleelijkst zal bekomen,’ viel zij zich zelve in de rede - ‘wij zullen hem zeggen, dat hij ongedeerd kan heengaan, als hij ons beloven wil nooit weêr over dit alles te spreken; ik zal hem zeggen, dat dit het best is, wat hij kan doen, en dat, als hij zich hiertoe niet verbindt, wij hem vroeg of laat wis en zeker van kant maken.’
‘Ik ben bang, dat hij dat niet doen zal,’ bragt de man in het midden, terwijl hij zich door de stoppelachtige haren streek.
‘Denk je dat hij even wantrouwend is, als wij zijn? En bovendien, als je meent dat hij daar voor zijn pleizier zit, dan vergist ge u zeer.’
De man begon het idee goed te vinden. ‘Hij zal ons wel gadeslaan,’ sprak hij nog bedenkelijk, ‘als ik die vermaledeide pistool maar in mijne handen had, dan zou hij eene leelijke pijp tabak rooken!’
‘Laat dat maar aan mij over; houd hem bezig, ik zal wel op eene aardige wijze achter hem om kruipen, en hem de oogen uit het hoofd krabben, of hem met de kolf van zijne eigene pistool op de hersenpan tikken.’
Met dit grootsche plan geraakten beide zeer ingenomen en zij besloten het dadelijk ten uitvoer te brengen. Mogt eduard aan hunne schijnheilige woorden geloof hechten, dan zou hij het offer van hun verraad worden.
‘Waarom heb ik ook die kerels willen plunderen,’ bromde de man, terwijl hij aan de plaats trok, waar eens een groote knoop had gezeten, en bewijzen gaf dat hij bij nader doordenken nog maar half ingenomen was met de expeditie, - ‘wie weet, hoe de vangst nog tegenvalt; maar als er niets is van belang, dan sla ik je tot pap.’
Na deze bemoedigende woorden greep hij de bijl weder, die hij in het discours had neêrgelegd; het wijf stak eene andere lantaarn aan en liet, om alle achterdocht te vermijden, haar mes liggen; toen begaf het edel tweetal zich op weg naar de insteekkamer. De deur was steeds digt; de vrouw tikte er behoedzaam tegen.

{==133==} {>>pagina-aanduiding<<}

Dit scheen niet opgemerkt te worden; een hernieuwd getik nog minder. Langzaam poogde zij de deur te openen, in de hoop, dat de jongeling, die hun zooveel schrik baarde, welligt door den slaap mogt overmand zijn; de deur was echter niet open te krijgen. Daar zij intusschen niets hoorde, was zij in zeker opzigt gerust gesteld; zij meende overtuigd te zijn, dat hij eindelijk voor den drang van den slaap bezweken was.
Maar hij sliep volstrekt niet. Terwijl de beide ellendelingen hunne verradelijke plannen beraamden, had hij zijn toestand nog eens bedaard overdacht; hij wist nu wat hem boven het hoofd hing, hij zag dat zijn leven van zijne waakzaamheid en schranderheid afhing.
Kwamen zij nu terug, dan was zeker de vrees voor zijn vuurwapen geweken; hij besloot vooreerst de deur te barricaderen; wat er maar in het vertrek was, werd tegen die deur aangebragt en door alles naast elkander te zetten, kreeg hij eene soort van schoortoestel tusschen de deur en den tegenovergestelden wand, zoodat er meer dan gewone kracht toe noodig was om de deur te openen, wel te verstaan - en hierin bestond zijne grootste vrees - als de wrakke stoelen niet bezweken.
Hierdoor was zijn slaap voor een oogenblik verdreven en op nieuw wachtte hij. Het was hem gelukt de lantaarn, door de verschrikte vrouw achtergelaten, weder aan te steken; hij had dus licht. Het eerste tikken hield hij voor zinsbedrog; hij besloot af te wachten wat er zou gebeuren.
Na vruchteloos geklopt te hebben, begon de vrouw hem op huichelachtigen, zalvenden toon aan te spreken; doch zij hoorde zich op eens door eduard in de rede vallen:
‘Als je niet heengaat, schiet ik zoo lang door de deur, tot dat ik je de tong uit den mond heb geschoten;’ - welke woorden door het spannen van den haan gevolgd werden.
De indruk was goed; op nieuw werden de aanvallers voor hun leven bevreesd en verlieten de deur, werkelijk zeer met de zaak verlegen
Het was intusschen twee uren in den nacht geworden en nog lag joseph in diepe rust. Wat eduard ook al gepoogd had, om hem door schudden als anderzins uit zijn diepen slaap te doen ontwaken, met de meeste hardnekkigheid had joseph zijn slaap gecontinueerd. Zoo hij maar in staat ware geweest te zien en te loopen, dan zou eduard uit den nood gered zijn geworden; zijn plan was dan

{==134==} {>>pagina-aanduiding<<}

spoedig gevormd - hij zou de deur, die niet erg hecht in elkander zat, openrammeijen en, gebruik maken de van den onmiskenbaren indruk, dien zijne ongeladene pistool op den schelm maakte, bedaard door het huis gewandeld en de vrije lucht weêr opgezocht hebben, hetgeen denkelijk gelukken moest. Vooreerst waren zijne plannen onuitvoerbaar door den slaap van zijn vriend. Hun toestand begon meer en meer ondragelijk te worden; zoodra de beide booswichten, door den nood gedrongen, werkelijk besloten alles te wagen, om den beiden jongelingen voor goed het stilzwijgen op te leggen, zou de nutteloosheid van zijn vuurwapen spoedig blijken en hij zou het niet tegen hen kunnen uithouden; want ofschoon eene vrouw tot het tweetal behoorde, het uiterlijk van die vrouw deed een tegenstand vermoeden, waarvoor menig niet al te zwaar gebouwd manspersoon het onderspit zou moeten delven. Daarbij voelde hij zich niet in staat, langer tegen den slaap te kampen; de spanning, waarin hij verkeerde, was hevig; het is dan ook een nijpende toestand, slechts door eene zwakke deur, die niet van binnen gegrendeld kan worden, gescheiden te zijn van twee booswichten, tot alles in staat.
Tot overmaat van ellende, begon de lamp, die hij met zooveel moeite had aangekregen, door gebrek aan olie uit te gaan; de duisternis boezemde hem schrik in. Op nieuw wilde hij joseph tot het leven terugroepen; deze vaste slaap geleek een doodslaap. Hij smeekte, hij bezwoer hem op te staan - het was toch geen onwil! Meer en meer doofde de lamp uit. De pit, die het gemis van olie begon te gevoelen, wierp knappende vonken van zich en verspreidde een schemerend, flikkerend licht door de kamer; door de verhitte verbeeldingskracht van eduard gaf hem dit telkens den indruk, alsof de deur zich bewoog; zijn toestand werd verschrikkelijk; hij had dat licht zoo noodig.
Over zijn wapenbroeder heengebogen, bespiedde hij al diens bewegingen; hij blikte zorgvuldig en vol angst op zijn vriend, even als eene jonge moeder haar betrekkelijk even jeugdig kind in den slaap volgt; joseph slaakt een zucht; hij brengt de handen aan het hoofd! - eduard voelde een traan van geluk opwellen - hij greep den armen jongen bij de handen.
‘Word wakker,’ fluisterde hij zijn vriend toe, terwijl hij hem schudde en over het hoofd streek in de hoop, hem weder tot besef te brengen. ‘Joseph,’ - herhaalde hij dringend, terwijl hij zijn best deed hem overeind te krijgen.

{==135==} {>>pagina-aanduiding<<}

Deze opende flaauw de oogen.
‘Tracht op te staan, of wij worden beide vermoord,’ duwde hij hem haastig toe.
‘Zoo,’ zeide joseph, terwijl hij de oogen weder sloot zonder in het minst begrepen te hebben welk dreigend gevaar hem boven het hoofd hing.
Eduard, bevreesd dat zijn makker op nieuw in slaap mogt vallen, nam hem op en plaatste hem overeind.
‘Kunt gij een oogenblik loopen?’ vroeg hij, inmiddels een vorschenden blik op de deur werpende.
Joseph bragt de hand aan het hoofd.
‘Hoofdpijn!’ prevelde hij.
‘Zij hebben je een slaapmiddel gegeven, maar behoud je wilskracht, slechts een oogenblik tegen den slaap gekampt.’
Joseph opende verwilderd de oogen, zag zijn beschermer onthutst aan; alles draaide om hem heen.
‘Houd je eenige minuten overeind en volg mij, belooft ge mij dat?’
‘'k Zal 't proberen,’ zeide joseph, iets tot zich zelven gekomen.
Eduard maakte van eene laatste flikkering der lamp gebruik, om zijn vriend nog eens aan te zien, en overtuigd, dat deze hem volgen zou, besloot hij te handelen. Voorzigtig begon hij de barricades weg te nemen en trachtte de deur open te breken, hetgeen hem gelukte met weinig moeite en bovenal zonder veel gerucht te maken. Na eenige minuten werkens vloog de deur open.
‘Volg mij,’ voegde eduard zijn vriend toe, terwijl hij zich half omwendde en in het duister naar hem zocht. ‘Kom dan,’ riep hij, terwijl hij een stap voorwaarts deed. Wat hem op eens beving, wist hij niet; het scheen dat de grond onder hem weg zonk; hij wilde zich vasthouden maar vond niets, stortte naar beneden, voelde een geweldigen slag tegen het hoofd en - verloor zijn bewustzijn.
Hadde hij zijne bezinning niet verloren, dan zou hij hebben waargenomen, dat er boven zijn hoofd gelagchen werd en een luik boven hem werd digt geslagen.
‘Van dezen zijn wij af’, mompelde de man, terwijl hij den grendel op de kelderdeur schoof, die, zoo als men zich herinnert, naar de insteekkamer leidde en opengezet was in de hoop, op die wijze van hem ontslagen te worden, welk opzet maar al te goed gelukt was.
Vóór dat joseph nog goed wist wat er gebeurde, voelde hij zich door twee sterke armen aangrijpen.

{==136==} {>>pagina-aanduiding<<}

‘Kom nu maar met het licht,’ hoorde hij eene stem vlak achter zich roepen.
Zoodra dit kwam, zag hij een wijf, met een doek om het hoofd grijnzend naderen, een mes in de regter- en eene lamp in de linkerhand houdende; de lamp zette zij op de tafel neder. Hij werd op den grond geworpen; het wijf reikte haren gezel een stuk touw toe en spoedig lag onze arme joseph onbewegelijk op den grond vastgesnoerd. Eenigen tijd zagen zij hun weerloozen gevangene dreigend aan, en een onheilspellende trek over hun gelaat verspreid, gaf hunne blijdschap te kennen over de overwinning, door hen behaald.
De vrouw, altijd nog met het mes in de hand, naderde den jongeling, die niet in staat was de minste beweging te maken. Joseph, bij wien de laatste sporen van slaap door dit treurig ontwaken verdwenen waren, meende, toen de vrouw zich over hem heen boog, elk oogenblik het mes in zijne borst te zien verdwijnen. Dit lag echter niet in de bedoeling der vrouw, zij vond het beter eerst haren buit te gaan onderzoeken; zij woelde in zijne zakken en vond spoedig de beurs, welke voor twee menschenlevens niet te duur gekocht zou zijn. Zij greep het ellendig voorwerp van hun boos begeeren, stortte dit op de tafel uit en het goud- en zilvergeld bedekte de tafel; de inhoud scheen niet tegen te vallen, want de man gaf, door het vooruitsteken zijner lippen en het grooter maken der oogen, zijne tevredenheid te kennen, terwijl de vrouw hare dorre vingeren door het geld streek. Joseph kon een kreet van afgrijzen niet onderdrukken, toen hij daar die beide afzigtelijke wezens over het geld zag heengebogen, terwijl de lamp hunne trekken, door geldwoede nog meer verwrongen, zoo geheel verlichtte.
Hij begreep dat zijn doodvonnis geteekend was. En wat was er van eduard geworden!
Na zich lang genoeg gebaad te hebben in het genot, om het geld eens anderen met de oogen te verslinden, begrepen beide dat het aangenamer nog moest zijn, zoo hun eigen geld te betasten; daartoe moesten nog eenige formaliteiten vervuld worden, - meende de ellendeling.
Hij nam weder de bijl op, naderde zijn weêrloos offer, hief het het moordtuig in de hoogte......
Joseph voelde zijn onmagt; hij was buiten staat eene beweging te maken; hij zag dat zijn laatste uur geslagen was, - eene gedachte aan zijn vader, aan louise... en hij sloot de oogen.....



{==137==} {>>pagina-aanduiding<<}

Hoofdstuk XIV. Hoe Eduard, zonder dat hij in het minst vermoedt welk dreigend onweder zich zamenpakt, door een hoogst gevaarlijk medeminnaar bij zijn lust en leven ondermijnd wordt.

In den ons bekenden wintertuin van ‘Ons genoegen,’ die steeds behoorlijk verwarmd was, zat eene jonge maagd verdrietig nedergebogen, met eenig borduurwerk, waaraan weinig gedaan werd; ieder, die haar had zien zitten en ten minste gekend had, zou haar voor louise van duin gehouden hebben en als hij altijd zoo goed op de hoogte was, dan moest hij een fameus schrander mensch zijn. Zij staarde mistroostig op één punt, zuchtte tusschenbeide zoo diep, dat een klein hondje, hetwelk zij pas gekregen had en aan hare voeten lag, meende dit te moeten nadoen. Zij had de eenzaamheid opgezocht, ten minste die kleine viervoetige gezel kon hare eenzaamheid niet verstoren. Dit nu was drie dagen na den avond, toen haar dierbare vader zijn kind bijna op dezelfde plaats dreigde te verscheuren; zij had haren vriend ten strijde zien trekken en zij behoefde niet eens buitensporig veel liefde voor hem te gevoelen, om eenigzins over zijn lot bezorgd te zijn; zij dacht, als alle geliefden die alleen zijn, aan hem, die haar hartje gestolen had, - als vrijwillig geven ten minste met stelen gelijk gesteld kan worden.
Zij had met haren vader na dien dag nog geen woord gesproken, hetgeen zeer het gezellig verkeer tusschen hen beiden bevorderd had. Zoo zat hij daar; zij bemerkte niet eens, dat haar goede vader den tuin was binnengetreden in een luchtig morgengewaad, waarmede hij iets van een planter had. Toen hij haar zoo in gepeins verzonken zag, was het hem niet twijfelachtig, welke gedachten in 's dochters breintje rondwoelden; hij sloop naar zijn kind en legde het vertrouwelijk de regterhand om den hals.
‘Lief kind,’ sprak van duin, ‘gij zult u zelve op deze wijze nog ongelukkig maken.’
Zij zag hem met groote verwondering aan.
‘Gij moet u die dwaze hersenschimmen uit het hoofd zetten,

{==138==} {>>pagina-aanduiding<<}

louise,’ vervolgde van duin op zalvenden toon. Hij nam een stoel en ging voor haar zitten.
Antwoord bekwam hij nog niet.
‘Wees nu eene verstandige meid en pruttel niet langer tegen mijne beschikkingen,’ vervolgde hij, na waargenomen te hebben, dat zijne eerste bewoordingen geen den minsten indruk te weeg bragten en zelfs met geen antwoord vereerd werden. ‘Ik ga toch mijn gang, daar ik zeker weet dat, hoewel nu miskend, mijne handelingen mij later uwe dankbaarheid zullen doen verwerven.’
Hij bragt de handen aan de oogen, die niet vochtig waren.
‘Maar goede vader, ziet gij niet dat ik veel van eduard houd, dat....’
‘Stil,’ beval van duin, ‘laat dien eduard er geheel buiten, over hem spreek ik niet meer; daar bestaat geene mogelijkheid toe en al kon hij je huwen, dan zou ik, zoolang ik leef, nimmer mijne toestemming tot dat huwelijk geven.’
‘Dit is ten minste kort,’ zeide louise, ‘nu weet ik hoe het staat, en zoo lang ik leef, wil ik geen ander huwen.’
‘Wat,’ riep van duin, terwijl eene paarsche kleur zijne kaken verwde, ‘begin je zóó, ondankbaar kind! grof ondankbaar kind! Je zult me nog in het graf helpen.’
In elk ander oogenblik zou louise een levendig berouw in haren boezem hebben zien opwellen; zij zou zich, in tranen badende, aan het vaderhart geworpen hebben; nu gebeurde daar niets van. Zij stond op.
‘Laat ons over die zaak niet langer spreken; weet gij wat gij doet, ik weet wat mij te doen staat.
Daarop verliet zij hem, met het vaste voornemen, niet voor de vaderlijke woede te bezwijken.
Zoodra een meisje waarlijk verliefd wordt, kan zij, hoewel vroeger het zachtaardigste kind ter wereld, zeer onhandelbaar worden; zoo was het ook met louise. Zij had een duren eed gezworen, haren vader niet te gehoorzamen en het was te vreezen dat een scherpe familiekrijg ‘Ons genoegen’ zou gaan ondermijnen. Van zijn kant wilde van duin, hetzij uit pligtbesef, hetzij uit koppigheid, niet toegeven, en hij besloot reeds den volgenden dag, ja heden zijn aanstaanden schoonzoon binnen te leiden.
Den volgenden dag trok hij zijn staatsierok aan, liet inspannen, en begaf zich naar den jonker van beem, die bij zijne ouders in-
{==139==} {>>pagina-aanduiding<<}
woonde, twee leelijke menschen, die veel geld hadden. Deze had van duin al menigmaal om de hand van louise gevraagd, doch van duin had er niet bepaald op geantwoord; thans was hij het met zichzelven eens, de hand zijner dochter aan niemand anders, dan van beem te geven; hij spiegelde nu den hoopvollen minnaar de moeijelijkheden voor, die deze zou te overwinnen hebben; hij bragt hem al de gevaren onder het oog die een medeminnaar te loopen heeft en besloot met hem van zijnentwege alle hulp toe te zeggen. De ouders van den jongman waren stom van verrukking, en beloofden de jongelui dadelijk een zilveren thee-servies in hun huishouden.
Louise was zeer verbaasd, daar zij volstrekt niet wist, welke doortastende maatregelen haar vader genomen had, toen deze op eens met Jonker van beem de kamer binnen trad, onder de woorden: ‘Ik laat u maar dadelijk onze huiskamer binnen, dit vind ik hartelijker.’
Hij maakte plaats voor van beem, die met vele buigingen binnen kwam. Hij had louise menigmaal gezien, maar nog niet gesproken.
‘Naauw heeft de zon kracht genoeg om het geluk te beschijnen, dat ik geniet, nu ik de glinsterende lichtstralen uwer schoone oogen mag ontmoeten,’ - sprak hij haar naderende, terwijl hij het hoofd tot haar boog, om haar een kus op de hand te drukken, hetgeen zij niet wilde opmerken.
‘Louise, hier is de zoon van een mijner beste vrienden, van wien ik u reeds gesproken heb,’ sprak van duin, zeer ontsticht dat zijne dochter zoo weinig notitie van den gast nam.
‘O zoo.’
De jeugdige verliefde zag zijn gastheer wat onthutst aan. ‘Ga toch zitten,’ troostte deze, terwijl hij hem een stoel aanbood en inmiddels eenige ziedende blikken op louise wierp.
‘Smachtend heb ik naar het oogenblik verlangd, dat ik het aanlokkelijk nachtegaalstemmetje mogt hooren ruischen door deze gewijde zalen.’
Louise begon te glimlagchen, het scheen dat de vleijende bewoordingen haar niet onaangenaam waren; maar... de oude heer had haar zoo aangenaam verrast, zou zij het hem niet eens betaald zetten? Zelfs van duin bedroog zich in het aanmoedigend lachje van zijne dochter; hij had den welbespraakten minnaar wel willen toeschreeuwen: ‘Ga zoo voort, je zult zeker overwinnen.’

{==140==} {>>pagina-aanduiding<<}

Van beem zag de hooge noodzakelijkheid in, een onderwerp van discours te zoeken, daar zijne bevallige gastvrouw het gesprek niet animeerde. Hij vond hiertoe de muziek eene zeer aanlokkelijke zaak, daar hij zelf eens van zijn leven verschillende liederen had gezongen, geaccompagneerd door eene guitar, die hij meer dan mooi bespeelde, zoo vonden ten minste zijne ouders!
‘Gij paart zeker menigmaal de toonen, door uwe teedere vingeren der snaren ontwrongen, aan de liefelijke trillingen, door uwe stem voortgebragt.’
Louise zag hem eens aan.
‘Zoudt gij dit nog eens willen zeggen?’ vroeg zij vriendelijk.
‘Gij paart zeker menigmaal de toonen, door uwe teedere vingeren den snaren ontwrongen, aan de liefelijke trillingen, door uwe stem voortgebragt,’ herhaalde woordelijk van beem, die meende dat die volzin niet in de termen viel van eenige verandering.
‘O, bedoelt ge soms of ik muziek maak? Ja, ik speel piano, of hoe noemt ge dat: klavecimbaal, of zoo iets?’
De jouker van beem gaf te kennen, dat hij het instrument ook piano noemde.
‘Wanneer mij dan de verrassing ware beschoren, u een oogenblik de hemelsche accoorden uit het doode instrument te hooren tooveren, zou het mij een zuiver genoegen zijn, u naar het instrument te voeren.’
De oude heer bleef voortdurend in opgewondenheid over de zeldzame woordenrijkheid, die zijn beschermeling aan den dag legde.
Toen dus louise hernam: ‘Met zeer veel genoegen wil ik aan uw wensch voldoen,’ - kreeg hij eene op welling, haar op staanden voet een gouden armband te vereeren.
‘Welke toonzetters hebben het meest uw gekuischten smaak weten te treffen?’ vroeg de muziekale vrijer. ‘Gij dweept zeker met beethoven, gij vereert zeker den grooten haydn.
‘Ik vind beethoven wat vervelend en haydn wat sentimenteel.’
Dit maakte zulk een contrast met den opgewonden woordenvloed van den taalverdraaijer, dat hij geheel uit het veld geslagen louise aanzag.
‘Beeth.....’ hij kon het woord niet volbrengen.
Zoo weinig smaak in een meisje, dat zelve musiceerde, was hem onverklaarbaar.
Hij wilde intusschen zijne gedachten niet verder ontwikkelen.

{==141==} {>>pagina-aanduiding<<}

‘Grij wijdt u zeker liever aan den zang, den hemelschen zang, en lan zijn welligt de stoute denkbeelden van den nooit overtroffen lodewijk te forsch voor de teedere krachten eener jonge maagd.’
‘Als ik vragen mag, wie is lodewijk!’
‘Wel, de groote lodewijk, die met zijne geniale scheppingen den aardbol heeft overzwermd, die, woekerende met de gaven van zijn bovenmenschelijk genie, ons het gehoor verfijnt,’ declameerde van beem, waarna het zeer duidelijk was wien hij bedoelde.
Louise begreep hem dan ook volkomen, en verklaarde dat zij wel eens zong.
De oude heer zette steeds een gezigt, alsof elk woord, door zijn jongen vriend gesproken, weêrklank in zijn mannelijk gemoed vond; hij wist niet beter, of zijne dochter moest geheel begoocheld worden door zulk een man, zulk een verstand en daarenboven zooveel geld!
‘Gij volgt zeker uw eigen gevoel en smaak, niet waar freule? De fantaisie is eene aangename afwisseling en ontspanning na lange en aanhoudende studie.’
‘Ik studeer anders zoo lang en aanhoudend niet.’
Hij geleidde haar naar de piano, schoof het krukje voor het instrument en ging toen naast haar zitten, de handen in elkander, de oogen gesloten en het hoofd naauw merkbaar achterover, welke zotte grimassen luisteren moesten beduiden. De schoonpapa was gevolgd en zag met de grootste innerlijke blijdschap deze streng muziekale beginselen, gelijk hij ze noemde. Zijne dochter plaatste zich nu voor het klavier en begon een galop te trommelen, welke spoedig door een tweeden galop gevolgd werd, die meer crescendo werd gespeeld dan de eerste; ten slotte volgde een derde, die in een zoodanig gebons ontaardde, dat zelfs van duin, hoe weinig muziekale kennis hij ook in zijn plantenleven mogt hebben opgedaan, bespeurde dat zijne lieve louise niet bijzonder haar best deed, terwijl de toeluisterende minnaar zacht weemoedig het hoofd schudde.
‘Zoudt gij niet een meer zacht en voor de vrouw gesteld muziekaal voortbrengsel willen voordragen?’ vroeg hij op honigzoeten toon. ‘Hebt gij niet onder uwe collectie een Adagio Cantabile van beethoven, of een Larghetto van mozart? Die werken altijd zoo op mijn gevoel.’
Tot antwoord begon zij eene Polka-Mazurka te spelen, die de meest houterige gedaante tot dansen zou hebben gebragt. De talen-
{==142==} {>>pagina-aanduiding<<}
ten, door louise aan den dag gelegd, schenen hem niet groot toe; maar liefde is blind, zegt men, - waarom niet doof? Hij sprak dus met groote beleefdheid:
‘Sta mij toe, u mijn kompliment te maken over uw schoon spel, dat mij zeer geboeid heeft.’
Van duin, die straks de muziek van zijn kind allerleelijkst had gevonden, begon ze plotseling voor hemels te verslijten.
‘Ja,’ zeide hij met gepasten vaderlijken trots, ‘zij speelt niet onaardig.’
‘Onaardig!’ viel de opgetogen jongeling in, ‘onaardig! het is een schoon begoochelend spel.’
Louise zag de groote noodzakelijkheid in, zich eens om te keeren, ten einde haren lach te verbergen.
‘Zij heeft zeker hare opleiding ontvangen van de eerste geniën van dezen tijd, durf ik vertrouwen,’ zeide de lofredenaar, die zich voorbereidde niet veel bijzonders te zullen hooren.
‘Zij heeft slechts een jaar les gehad, en nog wel van een meester die doof was,’ gaf van duin ten antwoord, die begon te gelooven dat zijne dochter een kustlicht in de muziekwereld mogt genoemd worden.
‘Verrukkelijk!’ vervolgde van beem, ‘door eigen aanleg en wilskracht zulke verbazende vorderingen gemaakt te hebben, is merkwaardig, freule!’
Hij vond hare persoon erg mooi; de muziek kwam er dus eigenlijk niet zeer op aan; het was zaak die mooi te vinden.
Goed beschouwd wist van duin niet regt, wat hij van zijne dochter moest denken; hij was echter vast besloten, haar voor zijn wil te doen bukken en bekreunde zich niet veel daarom.
‘Het gaat zeer goed,’ fluisterde hij van beem toe, ‘gij zult haar op die wijze zeker aan u binden.’
Dit werkte zoo op het gevoel van den edelen van beem, dat hij behoefte kreeg met zijne gedachten alleen te zijn; te meer, daar het zeer wenschelijk was, het jonge meisje onder den goeden indruk te laten, dien zij ongetwijfeld van hem moest opgevat hebben.
‘Uranus heeft in zijne onverbiddelijke gestrengheid dit uur doen omsnellen; ik moet afscheid van u nemen; maar uw beeld zal mij blijven vergezellen, doch spoedig zult gij, naar ik smeek, weder het uur doen slaan, dat ik mij zal voelen verlevendigen door uw aanblik, zooals het verdorde bloemenheir zich na eene verzengenden dag door een malschen regenstroom voelt opkwikken.’

{==143==} {>>pagina-aanduiding<<}

Hij vond deze zinsnede hoogst passend en twijfelde niet, of de schoone woorden moesten het voorwerp zijner aanbidding diep aankrijpen en een onuitwischbaren indruk bij haar achterlaten. Het was zeer goed dat hij zijne speech eindigde, daar welligt anders louise in de onmogelijkheid zou zijn geweest zich goed te houden.
Hij herinnerde zich niet in tijden zoo gelukkig in zijne woordenkeuze te zijn geweest.
Van duin deed hem uitgeleide en liet hem met zijn rijtuig naar huis voeren, niet zonder de aanbeveling spoedig het bezoek te hervatten.
‘Wat is dat voor een paljas?’ - vroeg louise haren goeden vader, toen deze vol zelfvoldoening het vertrek binnen kwam.
‘Paljas. Elk woord was een beeld; dat jonge mensch heeft integendeel eene zeldzame wijze, om zich smaakvol uit te drukken.... In het kort, louise, ge doet alsof ge niets begrijpt; goed, dan zal ik kort spreken; ik begeer, verstaat ge, ik begeer, dat gij met dit jonge mensch in den echt zult treden.’
Daarop stapte hij het vertrek door, zooals ongetwijfeld porsenna in zijne legertent moet rondgeloopen hebben, toen hij fabricius de olifanten liet bekijken.
Van duin beging eene groote dwaasheid, hij probeerde met gestrengheid de liefde zijner dochter te onderdrukken en gróótere dwaasheid kan een vader niet begaan.


Hoofdstuk XV. De zware ziekte van Alfred de Beval en datgene, wat de arme kranke tot versterking nuttigde.

Zooals bekend is, waren de nederlandsche troepen, na de hardnekkige gevechten door den hertog van saksen-weimar in den omtrek van Antwerpen geleverd, niet meer in staat het veld te houden; zij waren op Antwerpen teruggetrokken en begonnen bij gedeelten de grenzen van Noord-Brabant te naderen. Op den avond

{==144==} {>>pagina-aanduiding<<}

vóór het vertrek van den prins van Oranje was de bijeenkomst gehouden, waar men besloot een reeds lang voorbereidden aanval van het gepeupel te laten doen.
Wij vinden op dien avond de beide de bevals in dezelfde kamer van hunne woning, waar wij hen al eens hebben aangetroffen. Het was de 20e October en de koude liet zich reeds geducht gevoelen; weder brandde het haardvuur, welks vrolijk flikkeren een groot contrast vormde met de gelaatstrekken van die twee menschen. Zij hadden zeker iets in het hoofd, dat hen bezig hield, want zij spraken geen woord en zagen meermalen ongeduldig op de pendule; zij waren aan de ronde tafel gezeten en woelden in eenige papieren. De kamer was geheel zoo als op dien avond; alleen was het lieve daglicht zoo vriendelijk, de olie te besparen; in een hoek stonden twee karabijnen, en op de tafel lagen twee fraaije zakpistolen met ivoren kolfjes.
Nadat zij zoo een kwartier hadden gezeten, kwam een bediende binnen. ‘Zij zijn er allen, edele heer!’ Deze woorden rigtte hij tot den oudste.
‘Eindelijk,’ bromde deze, zijn broeder aanziende. Alfred bleef regt voor zich uitzien.
‘Laat hen maar hier komen, vindt ge niet,’ zeide jacques, terwijl hij op zijn broeder nog een vragenden blik wierp. De andere knikte toestemmend.
De bediende boog en vertrok.
Spoedig kwam hij terug, gevolgd door een zevental menschen uit de heffe des volks, gedost in de brabantsche kleuren.
Zoodra zij in het vertrek waren, namen zij de hoeden af en wachtten eerbiedig.
De oudste de beval stond nu op.
‘Het verheugt mij, u allen hier bijeen te zien, dappere verdedigers van onze onafhankelijkheid! Ons arm verdrukt vaderland heeft onversaagde mannen noodig, om van de kluisters der dwingelandij bevrijd te worden. Veel is reeds door u gedaan en toch moet nog zoo veel verrigt worden. Stroomen bloeds zijn vergoten, wij zullen nog veel bloed zien vloeijen; maar hoe het ons ook smart, burgerbloed te zien vergieten (hier zweefde een naauw merkbare glimlach over de zaâmgetrokken lippen van den jongsten broeder), voor de heiligste belangen, voor de verdediging van onze vrijheid, ja zelfs van onze haardsteden mag dit niet gespaard wor-
{==145==} {>>pagina-aanduiding<<}
den. Het uur heeft geslagen, dat ook wij hier voor goed het dwangjuk zullen afschudden; toon wie gij zijt; laat u niet door gevaren afschrikken. Heden is het gunstige oogenblik gekomen, om voor goed het gehate krijgsvolk uit onze dierbare geboortestad te verdrijven; doch bedenk vooral! vereend kunnen wij alles, verdeeld niets! - Laat uwe mannen niet terugdeinzen voor het vuur van geregelde troepen;.... maar wat spreek ik hier nog over, gij hebt genoegzaam getoond, hoe gij de kogels van die blinde werktuigen der dwingelandij veracht. Geef geene genade en spoedig zal onze goede vaderstad van dat vreemd gespuis gezuiverd zijn. Herinner u onze vorige afspraak en wijk in niets daarvan af.’
‘Dood aan de Hollanders!’ - was de kreet der heeren voorvechters.
Na deze aanspraak gaf hij hun nog eenige aanwijzingen, zooals die in de laatste vergadering, welke wij kort hebben aangestipt, waren besproken geworden. Ieder der aanwezigde leden was, gelijk de beval, bezig met die bevelen aan het volk kenbaar te maken. ‘En nu de Hemel bescherme u! in de ure des gevaars zien wij elkander weder.’
Naauw waren zij vertrokken, of jacques de beval begon te lagchen op een toon, die iedereen door de ooren moest gesneden hebben, behalve alfred, die er hartelijk mede instemde.
‘Zij zouden door een vuur voor ons loopen!’ riep de laatste spottend.
‘Een mooije speech, je moet ze in druk geven; vooral dat gedeelte over het bloedvergieten was fijn! het joeg mij eene halve kan tranen naar de oogen; ik moet bekennen, je gezigt was meesterlijk, nu gloeijende van opgewondenheid, dan weêr zacht weemoedig. Als alles goed afloopt, rigten zij nog een standbeeld voor je op.’
‘Je kunt gemakkelijk lagchen, geloof me, het is niet alles, om daar voor zeven van die vlegels eene redevoering te houden.’
‘Ik had ze even gaarne de kamer uit willen drijven.’
‘Weet je wel, als de zaak onverhoopt eens mogt mislukken en de Hollanders voor goed het oproer dempen, dat wij een gevaarlijk spel spelen.’
‘Daarom is het zaak,’ antwoordde jacques, ‘de gemoederen voortdurend in spanning te houden en het vuurtje onophoudelijk aan te stoken; wij zijn te ver gevorderd om terug te treden. Doch wees niet bevreesd, de zaakjes marcheren te goed.’

{==146==} {>>pagina-aanduiding<<}

‘Zij moesten eens weten, waarom zij zich eigenlijk blootstellen, eene lange bajonet in hunne maag te krijgen, of eenige onsen lood in die domme hersenen te bergen,’ lachte alfred.
‘Zij moesten de lucht er van hebben, dat zij dit alleen doen, om ons eene kleine dienst te bewijzen.’
‘Dat zal een lieven avond geven, vindt u niet?’
‘Ja, het mijntje is geladen; het behoeft slechts ontstoken te worden.’
........................
In eene van de fraaiste gedeelten der stad stond eene woning, keurig gemeubileerd; huis en kamer gaven overtuigend te kennen, dat de eigenaar tot de meest bevoorregten der wereld behoorde. Die eigenaar was in het vertrek tegenwoordig en een man van ruim vijftig jaren, uit eene oud-Antwerpsche familie gesproten; hij was mede de beval geheten en de oom van de beide heeren, die wij reeds op zulk eene voordeelige wijze leerden kennen.
Hij zat op een zachten stoel, in een huisjapon gehuld en met pantoffels aan de voeten; hij scheen dus in het minst geen plan te hebben, zich in te laten met al het gewoel, dat de stad beroerde. Hij had een boek opengeslagen dat, toeval of niet, omgekeerd voor hem lag, terwijl hij bedaard nu en dan zijn kop thee ledig dronk. Meermalen werd de stilte afgebroken door korte, scherpe slagen, die op elken anderen avond iemand met verwondering zouden hebben vervuld; nu in de verte, dan weder digt bij hoorde men onophoudelijk geweerschoten knallen. Ofschoon de heer de beval zich met al hetgeen buiten voorviel weinig bemoeide, was hij toch niet op zijn gemak, want meermalen zag hij bezorgd naar de gesloten blinden, welke beter het daglicht dan projectielen zouden afsluiten. Even als dien dag geheel Antwerpen in rep en roer was en niemand zich volmaakt gerust kon noemen, ontwaarde ook hij eenig gejaagdheid. Toch dronk hij bedaard de geliefkoosde thee, die hem onvermoeid in een kopje werd gegoten door eene vrouw, mede van gevorderden leeftijd, die, hoewel hij haar zeer minzaam bejegende, in eene ondergeschikte betrekking bij hem was. Zij nam het postje van huishoudster waar en maakte met een livereiknecht, koetsier, palfrenier en meidenstoet de bevolking der woning uit.
‘Hemel, welk een avond!’ riep de huishoudster uit, nadat er vlak in de nabijheid een geweer gelost was.
‘Hier is het nog al rustig’, merkte de beval aan, hoewel in de

{==147==} {>>pagina-aanduiding<<}

verte onophoudelijk het geknetter van het klein geweervuur zich liet hooren.
‘Zoudt gij niet in eene andere kamer gaan,’ waagde zij te zeggen, ‘ik geloof niet, dat wij hier meer veilig zijn.’
Wij zullen vooreerst afwachten wat er gebeurt,’ luidde het antwoord. ‘Misschien gelukt het spoedig aan de geregelde troepen, hier ten minste het oproer te dempen. Dat het volk op het herstel zijner grieven, die billijk zijn, aanspraak maakt, kan ik mij begrijpen; maar dat het zijn zin door doodslag en plundering wil verkrijgen, dit is beneden alles.’
Hij schudde het hoofd en verdiepte zich in sombere overdenkingen.
Nadat hij een geruimen tijd met oplettendheid naar het verwijderd rumoer geluisterd had, scheen dit wat te bedaren.
‘Goddank, er schijnt een einde aan dezen verschrikkelijken worstelstrijd te komen,’ zeide hij met een zucht.
‘Moge dit waar zijn!’ klaagde de vrouw. ‘Nooit hebben wij zoo iets in de stad beleefd; het volk schijnt uitgelaten.’
‘Het volk! het volk komt uit zichzelf niet tot zulke handelingen. Zoo groot is de ellende niet. Geloof mij, het volk is blind, het weet niet wat het doet; even als eene machine, die door den wil van anderen in beweging wordt gebragt en bestuurd, zoo wordt ook het volk geleid; maar de boosaardigen, die dit alles op hun geweten hebben, mogen naderhand de ellende verantwoorden, welke zij over ons ongelukkig land brengen.’
Juist op dit oogenblik trad iemand binnen, in een grooten mantel gewikkeld en den hoed diep op het hoofd - in één woord, niet te herkennen; doch vóór dat hij de deur gesloten had, nam hij den hoed reeds af en legde den mantel over een stoel. De oude heer herkende nu eerst zijn oudsten neef.
‘Gij hier!’ riep de oom, terwijl hij verwonderd naar den kant der ramen zag, als verbaasde hij zich over zulk een gevaarlijken togt.
‘Helaas!’ antwoordde jacques, terwijl hij de hand aan de oogen bragt, ‘men gaat in zulke omstandigheden niet de straat op dan in de dringendste noodzakelijkheid, doch als de pligt gebiedt, zwijgt alles.’ Hij sprak deze woorden op bedrukten toon uit en had het voorkomen van iemand, die een slaaf van den pligt is; het geheel werd gepast door snikken afgebroken.

{==148==} {>>pagina-aanduiding<<}

‘Wat deert u!’ vroeg de deelnemende man. ‘Spoedig, bertha, een stoel, een glas water! Hemel! wat ziet gij ontsteld.’
De verlangde voorwerpen werden den snikkenden jongeling toegereikt; toen deed hij alsof hij zich overmande, veegde de oogen af en sprak: ‘Ik heb eene noodlottige tijding mede te deelen. Mijn arme broeder!’ en hier begon hij weder aanstalten te maken om in tranen uit te barsten. De goeden man had waarlijk met hem te doen.
‘Alfred is plotseling ernstig ongesteld geworden; hij ligt te bed, en zelfs vreest hij.... dat hij spoedig niet meer zijn zal.’
‘Hoe is het mogelijk,’ riep de oude heer, terwijl hij uit zijn stoel opsprong, ‘is er gevaar bij!’
‘Maar al te veel,’ was het antwoord van jacques, terwijl hij de beide armen weemoedig in de hoogte hief.
‘Wat scheelt toch dien ongelukkigen jongen?’ vroeg de beval, die innig veel van de beide broeders hield.
‘Wat hem scheelt, weet ik niet; de ziekte is hem zoo plotseling overkomen. Hij heeft eene bede; ik begrijp, dat het veel gevergd is, om u de vervulling daarvan af te smeeken; daarom kom ik zelf u dit vragen, anders had ik mijn kranken broeder in zulk een oogenblik niet verlaten.’
De oude heer zag hem met ontsteltenis aan.
‘Gij zijt altijd goed voor ons geweest; hij wil zijn voogd voor het laatst nog eens zien; hij verzekert mij, u iets van belang te moeten zeggen en heeft een duister voorgevoel, dat hij den volgenden morgen niet zal beleven.’
‘Maar,’ viel de oude heer de beval hem in de rede, ‘gij verlangt toch niet dat ik, een man op jaren, die geene verdedigings-kracht in mij zelven heb, mij door het strijdgewoel zal begeven.’
‘Hij smeekt er u toch om en verdediging hebt gij niet noodig; ik kan u immers verdedigen, hoewel gij geen het minste gevaar loopt.’
Hij sprak deze woorden op een zonderlingen toon uit, welke de oom, die met zijne eigene gedachten bezig was, niet opmerkte.
‘Gij vraagt veel,... maar... ik heb alles voor u over,’ zeide deze na eenige aarzeling, ‘goed, ik zal mijn rijtuig laten inspannen.’
‘Uw rijtuig, - herhaalde jacques, die hierop niet gerekend had en in zijne plannen gedwarsboomd werd - ‘ik mag het niet toelaten; dit zou juist de weg zijn, om uwe veiligheid werkelijk in

{==149==} {>>pagina-aanduiding<<}

gevaar te brengen: de paarden zouden onvermijdelijk schrikken en op hol gaan. Kleed u en ga gerust met mij, wij zullen stille wegen loopen en ik sta er voor in, dat geen vijandelijke kogel u zal treffen.’
Op treurigen toon vervolgde hij:
‘Het is edel van u, alfred niet te leur te stellen; voor niets hem in deze gevaarlijke oogenblikken alleen gelaten te hebben, zou mij al te grievend zijn geweest; het kan, zoo ik vurig bid, nog goed met hem afloopen: zijn laatste oogenblik kan echter ook geslagen zijn.’
De goede voogd gevoelde een innig medelijden met den ongelukkige; hij had vrouw noch kind, niets dan de beide jongelingen, die hij met zorg had opgevoed; hij had hen altijd innig lief gehad, zij hadden hunne ware inborst zoo goed voor hem weten te verbloemen.
‘Welnu,’ sprak hij, na nog even geaarzeld te hebben, ‘het zij zoo.’ Hij schelde en liet zich aankleeden.
‘Goede voogd, ik begrijp uwe opoffering, zulk een gevaarlijken togt op uwe jaren te ondernemen; maar vroeg of laat zult gij voor uwe edele handelingen ongetwijfeld de belooning ontvangen.’
Hij sprak deze woorden op zoo overtuigenden toon uit, dat de edele man er niet dan de grootste en edelste dankbaarheid in kon zien: hierdoor voelde hij zijn moed herleven; overtuigd dat hij een goed werk deed, moest de persoonlijke berzorgdheid verdwijnen. Toch was een gevoel van vrees niet te laken; geheel weêrloos, zonder zich met iets in te laten, door het strijdgewoel te gaan, is veel verschrikkelijker dan zelf in de hitte van het gevecht te zijn en zich, door den hartstogt medegesleept, blindelings aan de geweerloopen ten doel te stellen.
Zij verlieten nu het huis, nadat jacques de beval zijn hoed diep op het hoofd gedrukt had.
‘Volg mij gerust, ik heb straks reeds naar de geschiktste wegen uitgezien.’
Voortdurend had de toon, waarop zijn geleider sprak, den ouden heer meer satiriek, dan droevig in de ooren geklonken; ook bij deze woorden zag hij onwillekeurig op, ten einde uit de gelaatstrekken van zijn gezel de ware bedoeling af te leiden, doch hij bemerkte van diens gezigt bijna niets.
‘Weet gij niet wat alfred scheelt,’ vroeg de deelnemende man.
‘Ik geloof dat hij het zelf niet weet.’

{==150==} {>>pagina-aanduiding<<}

‘Gij kunt er op aan, dat ik voor geen ander op zulk een avond mijn huis zou verlaten’, voegde de bezorgde man zijn neef toe toen zich in de verte het onafgebroken geweervuur liet hooren.
Zij liepen stilzwijgend voort, gingen verschillende straten door en kwamen op eene plaats, waar de goede man een kreet van afgrijzen niet kon onderdrukken. Hier was gevochten. Hoewel de duisternis dit naauwelijks toeliet, bespeurde men hier en daar gesneuvelden en gekwetsten, waaronder zeker wel menschen waren die slechts in flaauwte waren gevallen; doch zoo als zij daar lagen, verschilden zij niet van lijken. De grijsaard stond onwillekeurig stil.
‘Hemel! welke noodlottige gevolgen heeft toch de burgerkrijg!’ Droevig staarde hij die sombere straat aan. De plegtige stilte, die hier heerschte, vormde een zoo strong contrast met de oproerkreten, welke men in de verte hoorde galmen en het dof rumoer, dat doordrong van de plaats, waar op dat oogenblik vaders voor hun kroost, zonen voor hunne ouders verloren gingen, dat het niet te bepalen was, wat meer aangreep, die plegtige stilte of het woest rumoer daar in de verte. De duisternis scheen als te drukken op de straat, waarvan het plaveisel gekleurd was door het bloed van de ongelukkigen, die, ofschoon gewapend, toch weêrloos die straat waren doorgetrokken, verraderlijk getroffen door de schoten uit ramen en achter blinden op hen gelost; dapperen, die nooit voor het strijdgewoel hadden teruggedeinsd en, door onzigtbare vijanden bestookt, voor den kogelregen vielen, die hen zoo geducht teisterde. Straks was in die straat hetzelfde gewoel en rumoer, dat nu in de verte weerklonk en de stilte hier nog afgrijselijker maakte; nog voor weinige uren trokken de troepen langs de twee rijen huizen, geteisterd door vijanden die zich niet durfden vertoonen. Slechts een rookwolkje, dat dwarlend voor een vensterkozijn naar boven steeg, was aanwijzing van de plaats waar een doodelijk schot gelost was. Menschen, die elkander niets in den weg hadden gelegd, hadden hier elkander met de grootste verwoedheid bestreden, vermoord. Dat in een eerlijken strijd menschen, die elkander nooit gezien of beleedigd hebben, op het laatst met verbittering vechten, is te vergeven; menigeen heeft zijn vriend, zijn besten wapenbroeder naast zich zien neêrzinken en te naauwernood den tijd gehad, hem de oogen te sluiten; dit windt op en vervult met wraak, dit is dan het harteleed, dat men te verkroppen heeft, dit is dan de beleediging, die men wreken moet. - Dat menschen met de grootste verbittering arme

{==151==} {>>pagina-aanduiding<<}

soldaten, die slechts hun pligt doen, verraderlijk kunnen neêrschieten, blijft onverklaarbaar. Dat men hen verdrijft, dat men hen zelfs doodt, dit heeft zijne redenen; maar zooveel overdreven woede is onbegrijpelijk. Iemand, die, zonder een makker te wreken, zonder den dood te trotseren, somtijds zonder bepaalde grieven, bedaard een ander kan neêrschieten, is een onmensch. En hoevelen toch hebben zoo gehandeld!
De straat, waarin de beval zich bevond, scheen uitgestorven, alsof de bewoners ze verlaten hadden. In de huizen was alle licht verdwenen en geen sterveling verbrak de doodsche stilte; als aan den grond vastgenageld stond de oude man met vochtige oogen onder al die dooden. Hij was toch ook Belg; hij had ook grieven, maar.... hij bedroefde zich; hij weende over de handelingen van het dom gepeupel, dat meestal, zonder te weten wat het begint, als een hollend paard voortdraaft en dikwerf meer ellende sticht, dan in vele jaren hersteld kan worden.
‘Hoe voordeelig is soms een volkstumult,’ prevelde jacques de beval, terwijl hij een spottenden blik op zijn ouden opvoeder wierp. ‘Dat domme volk!’
De oude heer stond nog altijd in zijne treurige overdenkingen verdiept; die man had gevoel, diep gevoel; hij kon niet onverschillig heenstappen over menschen die elkander het leven hadden benomen, zonder daartoe een andere reden te hebben, dan werktuigen te zijn; want de leus mogt vrijheid wezen, de daad was het volgen van de inzigten der volksleiders, die een geheel ander doel beoogden dan de vrijheid van het volk, hetwelk zoo lang bij hen in aanzien scheen te staan, als dit tot verwezenlijking van hunne eerzuchtige, begeerige, soms misdadige plannen dienen kon. Hij zag hier, hoe een land dat zich in de grootste welvaart had mogen verheugen, dat een bloei had gekend, waarop de grootste natiën naijverig waren, zich in de ingewanden wroette; die man, hoewel Belg, dacht onpartijdig!
Gewesten, die vereenigd een schoon rijk mogten heeten, gingen zich, zonder te weten wat zij deden, versnipperen, tot heimelijke vreugde van Europa, dat hen aanmoedigde, - maar de schouders ophaalde.
Zoo waren de gedachten van een man, die niets dan welvaart gekend had, die altijd zijne vaderstad had zien bloeijen, en thans in de straat stond, die anders zoo vrolijk, nu eenzaam en verlaten

{==152==} {>>pagina-aanduiding<<}

en in eene duisternis gehuld was, welke dien avond dubbel zwaar scheen te hangen.
De plegtige stilte werd plotseling afgebroken door een schot, dat digt in de nabijheid achter den peinzenden man gelost werd; hij hief de armen ten- kemel en stortte, zonder eenig ander geluid te geven dan een diepe zucht, op den grond neder.
‘Wat overkomt u?’ riep jacques de beval, die verschrikt op hem toe ijlde. Hij boog zich over den ongelukkige heen en staarde den gewonde in het gezigt. Het schot scheen goed aangebragt te zijn; de gevallene sloot langzaam de brekende oogen, zijne lippen bewogen zich krampachtig en binnen weinige oogenblikken was hij, even als de velen die hij zoo even nog beklaagd had.... een lijk.
Na zich goed overtuigd te hebben, dat bij den gevallene wel degelijk alle sporen van leven waren uitgebluscht, rigtte jacques de beval zich op.
‘Arme man! zijn lijden is geëindigd!’ was de eenige lijkrede, die hij uitsprak.
Hij wendde zich om en wilde juist zijn mantel digt maken en den hoed, die wat verschoven was, op nieuw in de oogen plaatsen ten einde niet herkend te worden, toen hij zich hoorde toeroepen: ‘Hé, Mijnheer de beval, gij hier?’
Hij verbleekte. Was het toeval, dat men hem aansprak? Hij liet zijn blik onthutst ronddwalen en bespeurde een man in boerenkleeding, naar het scheen ongewapend.
Toch verlamde de schrik hem de tong; hij meende dien mensch te kennen, hij had dat gezigt meer gezien; maar waar? Alles duizelde om hem heen.
De man in de boerenkleeding wees nu op den ongdukkige, die op den grond lag uitgestrekt en verwijderde zich langzaam.
‘Ik moet weten, wie die man is,’ sprak de beval in zichzelven, ‘of neen....’ Hij haalde eene pistool uit den zak, spande den haan, rigtte op den boer, die zich meer en meer verwijderde, en gaf vuur; de tamelijk groote afstand, doch meer zijne gejaagdheid was oorzaak, dat de kogel den boer niet deerde, maar fluitend langs hem heen snorde en in eene deur sloeg.
De boer keerde om en wees weder dreigend op den verslagene, maar vóórdat de beval van zijne groote ontsteltenis bekomen was, had hij den onbekende uit het oog verloren.
‘Wie was het!’ Hij kende dat gezigt, doch kon zich het niet ge-
{==153==} {>>pagina-aanduiding<<}
noegzaam voor den geest halen, om te weten, wie hem zoo onaangenaam verrast had. Hij besloot dien man op te sporen en als hij hem vroeg of laat mogt ontmoeten, dan zou de kogel niet eene deur treffen.
Hij keerde regelregt naar de woning van den gestorvene terug, om het ongeluk te verkondigen.
Met eene nog al natuurlijke gejaagdheid stoof hij het vertrek binnen.
‘Spoedig eene draagbaar; welligt is de rampzalige nog te redden,’ riep hij klagend uit.
Het eenige antwoord, dat hij voorloopig kreeg, was het hartverscheurende gegil van de huishoudster, die er niet eens aan dacht te vragen, wat haren heer overkomen was, maar de diepste droefheid aan den dag legde. Weldra begon men echter eenig begrip van het ongeval te krijgen, toen jacques de beval op roerende wijze het gebeurde vertelde; hij deelde mede, dat zij voortdurend gearmd hadden geloopen en wel de stilste wegen, doch eene straat waren doorgegaan, waar juist gestreden was; dat een der soldaten, die gewond nederlag, den helschen inval had gekregen op hen, die hij natuurlijk voor Antwerpenaars hield, zijn geweer los te branden; dat de brave man, dien hij zoo onzeggelijk lief had gehad, daarop was neêrgezegen en in zijne armen den laatsten adem had gegeven; dat hij den moordenaar onmiddellijk had afgemaakt, doch dat dit zijn voogd niet had kunnen redden.
Er was weldra eene draagbaar gereed, de trein stelde zich in beweging en zonder zoeken hadden zij de noodlottige plaats teruggevonden.
Jacques de beval naderde het reeds koude ligchaam, drukte dit een kus op het voorhoofd en legde het op de baar; de tranen, die hij stortte bij het lijk van den man, die hem altijd zoo liefderijk verzorgd had, die hem bemind had alsof hij een eigen kind was geweest, vervulden de ruwe bedienden zelfs met medelijden. Ook zij waren aangedaan en in deze droevige stemming kwam de treurige stoet voor de woning.
Aan de naaste betrekkingen werd nu onverwijld kennis gegeven van het treurige ongeval, en.... de innig bedroefde jacques de beval keerde naar zijn huis terug, zeer bezorgd over den toestand van zijn lijdenden broeder.
Hij vond dezen te bed, met eenige geneesmiddelen voor zich.

{==154==} {>>pagina-aanduiding<<}

‘Hoe gaat het, arme zieke,’ vroeg hij met deelneming. Daarop barstte hij in lagchen uit.
‘Wil de arme kranke ook een glaasje wijn tot versterking, een enkel glas wijn is zoo goed.’
‘Hoe is het er meê afgeloopen,’ vroeg de lijder.
‘O ja, ik moet je een verschrikkelijk ongeval vertellen. Toen ik onzen goeden voogd hierheen bragt, omdat je hem zoo noodzakelijk spreken moest, passeerden wij toevallig eene straat, waar men elkander wat in het haar had gezeten. Een van die lui, die nog niet al zijn adem had cadeau gegeven, had de verregaande onvoorzigtigheid, zijn geweer af te schieten en hetzij met opzet, waarvan ik mij vast overtuigd houd, hetzij door het grillig toeval, gaf hij den kogel zulk eene noodlottige rigting, dat de brave man door en door werd geschoten; hij is aan de gevolgen overleden, tot diepe en innige droefheid van zijne dierbare betrekkingen.’
Deze hartroerende wijze van voorstellen kon niet anders dan de deelneming van den armen zieke opwekken; tot versterking gebruikte hij met zijn broeder een paar flesschen van den wijn, waarvan een enkel glas op een afgematten zieke zoo heilzaam kan werken.
‘Je begrijpt, dat je nog eenige dagen ziek moet zijn; dan kunt ge voor mijn part langzaam weer beteren en sterker worden; morgen kon de eene of andere deelnemende familiebetrekking naar je komen informeren of ons troosten met het smartelijk verlies, dat wij geleden hebben; het is dan niet kwaad, dat men je zoo min mogelijk achter een peloton flesschen vindt zitten.’
‘IJselijk amusant.’
‘Mijne bezigheden waren zeker prettig, hm!’
Er liet zich inmiddels weder een dreigend rumoer hooren, dat als een langzaam opkomend onweder naderde.
‘Het schijnt goed te gaan.’
‘Kom, antwoordde alfred, zij geven ons wat afleiding.’
Jacques de beval naderde een der ramen, opende de blinden en zag naar buiten.
‘Ik krijg eene opwelling, je op eene repetitie van den Bartholomeusnacht te onthalen.’
Hij ging naar den schoorsteen en nam eene buks, die tegen den wand stond.
‘Schrik niet, arme zieke.’
Hij spande den haan van zijne buks en bezag die met welgeval-
{==155==} {>>pagina-aanduiding<<}
len; daarop ging hij naar een raam en rigtte zijn wapen op een officier, die op eenige huizen afstands was en weinig vermoedde, welke verraderlijke vijand op hem loerde. Het schot knalde.
‘Raak?’ vroeg de kranke alfred.
He ellendeling laadde bedaard zijne buks.


Hoofdstuk XVI. Eduard komt tot de overtuiging, dat zijn vriend Teun een harden schedel heeft, doch niet harder dan hout.

Wij hebben joseph en eduard in geen al te benijdenswaardigen toestand verlaten; de eerste zou op weinig liefderijke wijze behandeld worden, terwijl den laatste, die in onmagt op den harden keldervloer lag uitgestrekt, geen beter lot beschoren was. De spitsboef stond reeds met de bijl opgeheven - toen er heftig aan de buitendeur werd geklopt; de beide schuldigen zagen elkander onthutst aan; wat te doen! Joseph had mede deze omstandigheid opgemerkt en begreep de reden hunner ontsteltenis. Zou er redding voor hem opdagen? Hij durfde op zulk een geluk niet hopen.
Weder werd geklopt en eene stem riep van buiten: ‘Doe toch open!’ Het scheen, dat die stem hun niet geheel onbekend was, want de vrouw zag verrast op en toen het geroep zich herhaalde, vloog zij zonder een woord te spreken naar de voordeur. De man wist niet beter dan een oogenblik te wachten; was de misdaad eens gcschied, dan was er niets meer aan te herstellen en nu konden zij nog altijd vrij loopen en als het mogelijk was, de zaak in der minne schikken, hoewel het hem innig aan het hart zou gaan, het geld, dat hij reeds in zijne verbeelding in den zak voelde, te moeten missen. Hij bleef luisteren, terwijl joseph weerloos en gebonden aan zijne voeten lag. Weldra hoorde hij de deur openen, een gil van verbazing en eindelijk de woorden: ‘Zijt gij daar, diederik,’ die tot hem doordrongen.
Op het hooren van den hem bekenden naam ‘diederik’ kwam teun tot het besluit, dat er geen gevaar was; hij nam zijn wapen

{==156==} {>>pagina-aanduiding<<}

op, overtuigde zich voor het laatst dat joseph in de onmogelijkheid verkeerde eenige beweging te maken en liep toen naar het voorhuis, na de deur van het kamertje met de meeste zorgvuldigheid gesloten te hebben. Daar deed zich een roerend schouwspel aan zijne graauwe oogen op. Het wijf was bezig een jongen kerel, die op het eerst aanschouwen veel had van een vagebond - hetwelk bij nader beschouwen ook nog het geval was - te omhelzen. Hij was haar diederik, die uit vaderlandsliefde, dat wil zeggen, in de hoop door plunderen zijn eerlijk stuk brood te verdienen, zich onder eene bende opstandelingen had geschaard, bij wie hij een hoogen toon aansloeg. Eene krachtige sabelhouw had zijn rood haar, met hetgeen daar onder zat, gekloofd en hij was bijna dood neêrgevallen. Een kameraad was zoo gedienstig geweest, der lieve moeder mede te deelen, dat het vaderland weêr een martelaar geeischt had en dat die gevallen held haar dirk was.
Het wijf had toen vele tranen vergoten, en hoewel zij eerst uit berekening alle Hollanders verachtte, had zij nu een meer gegronde reden om hen te haten. Zij beschouwde elken Hollander als den moordenaar van haar kind, of ten minste als medepligtige; hierin was dus de oorzaak te zoeken, waarom zij uit wraak, gerugsteund door den aardigen geldbuidel, dien zij had opgemerkt, den dood der beide jonge Hollanders wilde. Het was een specie Spaansch karakter, die vrouw! zij vergold dood met dood. En nu was zoo onverwachts haar lief kind met opgelapten schedel teruggekomen; zij had haren diederik in hare magere armen.
Diederik was een dikke kerel met vuisten, die aan kleine rollades deden denken; zijne logge beenen waren gehuld in twee zwart geverwde klompen met ijzeren banden beslagen, welke klompen reeds twee gevaarlijke wapenen konden zijn, wanneer de gelukkige bezitter door het opligten van de beide beenen, ze respectievelijk een ander, dien hij niet liefhad, naar het hoofd mogt werpen. Als zijn haar niet zoo walgelijk rood en zijn gezigt niet zoo gemeen ware geweest, dan zou hij een der leelijkste kerels zijn geweest, dien men zich voor den geest kan halen. Hij had een blaauwen kiel aan, die, zoodra het waaide, het fladderen van de vlag boven op den toren herinnerde; verschillende vierkante lappen er tegen gezet, deden aan een schaakbord denken; zijne broek was van eene luchtige zomerstof. Op het hoofd had hij een pet, die evenzeer van smerigheid glom als het gezigt zijner moeder van verrukking.

{==157==} {>>pagina-aanduiding<<}

De man met de bijl naderde de beide gelukkigen. ‘Dag teun.’
‘Zeg eens dirk, ben je nog niet naar de hel?’ was de hartelijke vraag.
‘Dat zie je wel,’ luidde het antwoord.
Zij reikten elkander de hand. Teun was in de betere dagen der weduwe haar knecht geweest, doch toen hare zaken achteruit gingen, was hij meer bepaald associé en menigmaal de tweede hand der vrouw geworden, wanneer het kleine vergissingen met de vertering betrof.
‘Zij hadden me verteld, dat je kop in tweeën lag,’ helderde teun op.
‘Dat scheelde ook niet veel,’ zei dirk, terwijl hij zijn pet afnam en op een nog niet geheel genezen naad in zijn hoofd wees. ‘Als ik den kerel, die mij dit geleverd heeft, onder mijne kluiven krijg, beloof ik je, dat mijn mes in zijne ingewanden rond zal dansen, daar kun je van op aan.’
De oude vrouw kon na die zoetsappige woorden niet nalaten, haar engelachtig kind door de stekelachtige haren te strijken; zij was dol van geluk.
‘Ik heb er twee in den val,’ sprak teun.
‘Wat!’ vroeg dirk, ‘wat zeg je!’
‘Ik heb twee van die mannekes onder het mes! zij hebben tamelijk veel geld bij zich en.... wij hebben maar toe te slaan.’
Het oog van diederik verried plotseling haat.
‘Ha, zoo gaauw had ik niet gedacht mijne wraak te koelen.’
Hadde joseph deze woorden gehoord, dan zou hij ingezien hebben, wie de redder was, dien hij aan de deur had hooren kloppen; een bondgenoot, van wien hij redding had durven verwachten.
En vol strijdlust en dapperheid - welke bij een gebonden vijand wèl te pas kwamen - nam hij een mes onder zijn kiel en zwaaide daarmede woest in het rond, zoodat teun een eind achteruit sprong en uitriep: ‘Houd dien slakkesteker wat voor je, je zoudt me de huid nog openhalen.’
‘Ik zal de karrewei maar verder aan je beide overlaten,’ zeide de oude vrouw, zeer verheugd er af te zijn.
‘Laat ons die aardigheid eens opknappen,’ zeide diederik, die spelenderwijze zijn mes in de tafel stak.
‘Zij zullen er van lusten, stel je gerust!’
De vrouw zag haren zoon met eene niet te beschrijven moederlijke teederheid aan; dat kind viel zoo in haren geest.

{==158==} {>>pagina-aanduiding<<}

Teun nam zijne bijl weder op. ‘Voorzigtig, lieve jongen’ vermaande de vrouw, ‘kom niet te digt bij hem.’
Naauw had zij die woorden uitgesproken, of zij hoorden een vervaarlijken bons, en vóór dat zij iets konden doen, een tweeden; teun stoof de deur uit en zag nu met ontzetting, hoe de kelderdeur was opengebeukt, terwijl eduard, nog altijd met de verwenschte pistool in de eene en een geducht stuk hout, dat hij in den kelder had gevonden, in de andere hand, (de sabel was hem ontschoten) overeind stond.
De zachtaardige teun zag, dat hij het juiste oogenblik had laten voorbijgaan.
Eduard had, eer hij begon te handelen, zijn gedrag afgebakend; ware hij alleen geweest, dan had hij zich onmiddellijk een weg gebaand; doch hij kon joseph niet aan hunne genade overlaten. Vóórdat zijne belagers bij hem konden zijn, had hij de kelderdeur digt geworpen en de deur van het insteekkamertje, dat van buiten gesloten was, geopend. In een oogenblik was de deur digt en hij plaatste zich, tot het uiterste besloten, vóór zijn vriend met de onschadelijke pistool, die hem evenwel zulke groote diensten had bewezen, in de hand. Kon hij joseph van zijne banden bevrijden, dam stond de partij gelijk, daar alle slaap nu voor goed geweken was. Zoolang deze weêrloos lag, werd eduard integendeel in al zijne bewegingen belemmerd.
De boeventrits scheen te beraadslagen, ten minste zij deed nog niets. Na een oogenblik aandachtig geluisterd te hebben, trachtte eduard de touwen met de sabel van joseph los te maken; na lang zagen gelukte hem dit.
‘Kom joseph,’ sprak hij, terwijl hij hem zijn wapen toereikte, ‘het komt er nu op aan.’
‘Ach! had ik je raad maar ge....’
‘Ja, daar zullen wij later wel eens over praten; het is nu tijd om te handelen.’
Wel was het nog altijd nacht, doch de lamp, door de vrouw neêrgezet, was blijven branden. Hij opende de deur, maar zag niemand.
Eduard had liever zijne vijanden onder de oogen gezien; thans duchtte hij een nieuwen valstrik.
‘Komaan, nu of nooit,’ zeide hij tot zijn vriend, die een oogenblik besluiteloos stond. ‘Zie toe, dat zij je niet van achteren aanvallen en.... regelregt naar de straatdeur!’

{==159==} {>>pagina-aanduiding<<}

Hij ging langzaam en uiterst behoedzaam de deur uit, liep door joseph gevolgd de kelderdeur af, en hoe scherp zij rond zagen zij ontwaarden niemand. Zij gingen de gelagkamer door, terwijl joseph, die de lamp hield, het terrein verlichtte. Zoo bereikten zij de voordeur, doch gelijk te voorzien was, zij was op het nachtslot. Eduard begreep zeer goed dat men hen niet zou laten vertrekken; hij wist dus de stilte niet te verklaren, die hen omringde. Zij waren wel degelijk gevangen. Wel schoof hij den grendel van de deur, doch deze was en bleef digt. Daarbij vreesde hij elk oogenblik door een aanval verrast te worden en alles had reeds bewezen, dat die zoo verraderlijk mogelijk zou zijn.
‘Dan maar door het venster’, fluisterde eduard, die de noodzakelijkheid inzag, zoo spoedig mogelijk het hol te verlaten. Hij rukte de luiken van een venster en schoof het raam open.
‘Spoedig, joseph, ga eerst, spring er gerust uit, ik zal je van achteren wel dekken, er schiet niets anders over.’
Joseph zette stilzwijgend de lamp neder en klom uit het venster, altijd met het gezigt naar de kamer gekeerd, van waar hij een mogelijken aanval vreesde; hij wilde zich juist laten vallen (het venster was maar anderhalve el boven den beganen grond verheven, zooals hij zich herinnerde) toen hem van achteren een geweldige slag werd toegebragt; met een gesmoorden gil stortte hij naar beneden.
Eduard, hoewel van schrik verbleekende, verloor geen oogenblik zijne bezinning; snel sprong hij zijn vriend achter na en stond op den grond, vóórdat zijne vijanden dit nog konden vermoeden. Ook op hem werd een slag gerigt, doch hierop voorbereid, weerde hij dien af en bragt zijn belager met het stuk hout, dat hij steeds bij zich had gehouden, een geweldigen slag op het hoofd toe. Hierdoor verschrikt, vlood diederik zoo snel hij kon. Een blik overtuigde den overwinnaar, dat het terrein vrij was; toen boog hij zich over zijn lotgenoot heen; het was te duister, om te zien waar deze juist getroffen was; hij nam den verslagene op, hield met de regterhand het stuk hout omkneld en sleepte zich zoo een eind heen; hij was echter niet bij magte lang voort te gaan en uitgeput van vermoeijenis bleef hij, nadat hij een afstand van vijf minuten had afgelegd, besluiteloos staan. Hij was juist even buiten het dorp gekomen en vlijde zijn deerlijk gekwetsten vriend neder op het gras, dat den weg omzoomde. Hoe nijpend de toestand mogt zijn, waarin hij zich bevond, zijne tegenwoordigheid van geest verliet hem niet.

{==160==} {>>pagina-aanduiding<<}

De beide boeven namelijk hadden zich vast voorgenomen, hunne lagtoffers niet levend het huis te doen verlaten; een openlijken aanval vreezende, hadden zij geraden welken uitweg de beide vlugelingen zou overblijven en zich daarom elk achter een venster geposteerd, vast overtuigd, dat de deur goed gesloten was en onmogelijk door hen kon geopend worden.
Hoewel de nachtlucht koud en doordringend was, ging eduard zitten naast zijn vriend, die nog altijd buiten kennis lag. Hij onderzocht eerst diens wonden; de ongelukkige had juist op het oogenblik, dat hij zich naar beneden zou laten vallen, met de bijl een slag in den rug gekregen. In het minst niet met de chirurgie bekend, was het eduard onmogelijk over den aard van de wond te oordeelen, laat staan die te verbinden. Hij kon niet tot een besluit komen; joseph had hulp en verzorging noodig, doch waar die te krijgen, waar de menschen te vertrouwen; hij had hier meer vijandschap dan ondersteuning en deelneming te wachten. Hij moest toch tot een besluit komen; op de plaats te blijven was ondoenlijk. Op veertig à vijftig el van de plaats, waar hij zich bevond, zag hij den zwarten voorgevel van een huis zich in het duister afteekenen; hij besloot in dezen dringenden nood zich aan de genade van de bewoners over te geven. Hij nam den jongeling, die steeds bewusteloos nederlag, voorzigtig op, doch driemaal moest hij zijn last neêrleggen; evenwel bereikte hij de woning, die hun redding of verderf zou kunnen baren, hoewel bij de aankomst zijne krachten geheel uitgeput waren.
Hoe laat het was, wist hij niet; maar hij kon berekenen dat niemand in huis op zou zijn; hij begon langzaam, doch aanhoudend op de deur te kloppen; eindelijk werd hij geantwoord door het blaffen van een hond. Deze was een bondgenoot, want wat de pogingen van eduard niet bewerkten, bragt het diertje te weeg; een der bewoonsters van het huis werd hierdoor wakker; na eenigen tijd stil gewacht te hebben, hoorde eduard een raam openschuiven. De duisternis maakte het onmogelijk, het gelaat waar te nemen, maar eene schrille stem riep in het nachtelijk duister: ‘Wat moet je op dit uur van den nacht?’
Eduard riep op een klagenden toon: ‘Ik bid u, red ons, wij zijn....’
Hier werd zijne rede afgebroken door het driftig digt werpen van het raam, waarna de vorige rust terugkeerde.

{==161==} {>>pagina-aanduiding<<}

Wel waagde hij op nieuw te kloppen, doch te vergeefs.
Mistroostig zag hij op den gewonden joseph neder, dien hij welligt aan zijne voeten zou zien bezwijken; juist sloeg het torenklokje vier uur. Altijd heeft de kerkklok van een dorpstoren iets plegtigs en aangrijpends in hare slagen; nu ging elke slag met eene huivering van eduard gepaard; de klok klonk hem zoo onheilspellend in de ooren, en het scheen dat de nacht meer duister, de koude veel gevoeliger, ja pijnlijker werd, de weg veel eenzamer was; alles begon hem te duizelen, hij moest zich vast houden, om niet neêr te zijgen.
Maar spoedig nam zijne beradenheid de overhand; hij rigtte zich fier op, schudde zijne wankelmoedigheid af en besloot tot het laatst voor zijn boezemvriend te zorgen.
Op nieuw sleepte hij zich met zijn last voort, met eene koortsachtige gejaagdheid, die een zonderling contrast vormde met de nijpende koude, die een natten sluijer over hem scheen uit te spreiden. Hij waggelde eenigen tijd verder, totdat hij weder een huis ontwaarde. Met nieuwe hoop bezield, ging hij daar heen; mogt deze poging niet gelukken, dan was hij niet in staat langer op de been te blijven. Op zijn herhaald geklop werd weêr een venster geopend; - toen begaven hem de krachten; als eene looden massa viel hij tegen de deur, geheel buiten kennis. Zijn geest, zijne wilskracht waren niet langer bestand tegen de vele vermoeijenissen en ontberingen, die hij gedurende het laatste etmaal had moeten verduren; hij lag even bewegingloos als zijn wapenbroeder, die eendragtiglijk naast hem was uitgestrekt; geen van beide voelde den snerpenden nachtwind meer. Zij zagen niet, hoe de deur geopend werd en eene jonge vrouw, die met een licht in de hand te voorschijn kwam, verschrikt terug trad op het gezigt van de twee menschen, die uitgeput op den grond lagen, te meer dewijl een lichtstraal, op de beide ligchamen vallende, deze geheel bebloed aan hare oogen vertoonde; want door het voortslepen van zijn vriend, wiens bloed voortdurend uit de diepe wonde bleef vloeijen, waren de kleederen van eduard mede vol bloed geraakt. Toch vermande zich de jonge vrouw; eene vrouw, die 's nachts om vier uur trots de vinnige koude hare sponde verlaat om, door medelijden gedreven, een ongelukkige te ondersteunen, laat zich niet afschrikken, al ziet zij het bloed voor hare oogen stroomen. De wind dreigde haar licht te doen uitgaan; zij zette dit in den gang neder en naderde de bezwijmde jongelingen. Deze schenen een gunsti-
{==162==} {>>pagina-aanduiding<<}
gen indruk op haar te maken en haar gelaat nam eene medelijdende uitdrukking aan; wel poogde zij eduard op te ligten, doch dit lieten hare veege krachten niet toe; zij ging dus terug.
Een oogenblik later naderde zij de deur, door eene oude vrouw gevolgd, die morrende en luid pruttelende achter haar aan kwam.
‘Niet eens 's nachts rust,’ prevelde het mensch, dat zich de oogen uitwreef.
‘Help mij die ongelukkigen naar binnen brengen, margreet.’
‘Ieder moest maar voor zichzelven zorgen,’ gromde de oude.
Toch voldeed zij aan het bevel van haar die de meesteres scheen.
........................
Toen eduard de oogen opende, stond de zon reeds vrij hoog aan den hemel. Hij bevond zich in een keurig vertrek; de wanden waren net behangen en hoewel het behangsel op zich zelf lief was, gaf toch een viertal schilderstukjes eene aangename afwisseling. Op den schoorsteenmantel stond eene kleine pendule, die hem meldde dat het negen uur was - ten minste op die pendule.
Eduard was geheel alleen in de kamer. Het kostte hem eenige oogenblikken bezinning om na te gaan, hoe hij hier was gekomen en nog kon hij zich slechts in gissingen verdiepen. Hij wist niet anders, dan dat hij voor een hem onbekend huis was neêrgevallen; wat sedert gebeurde was hem natuurlijk onbekend. Waar hij zich bevond, wat er van joseph geworden was, dit alles bleef hem een raadsel.
De rust, door hem genoten, had hem zeer verkwikt. Hij had thans tegenover de beide schurken willen staan. Met eene rilling dacht hij aan de uren in de herberg gesleten en den gevaarvollen toestand, waarin zijn boezemvriend ongetwijfeld moest verkeeren. Zou hij zijn eenigsten vriend, den eenigsten band, die hem nog kon hechten aan het meisje dat hij lief had, moeten derven!
Hij ging voor het venster staan; ofschoon de winter aanving was het weder verrukkelijk. Hoewel de zon niet de verkwikkende warmte verspreidde als in de zachte zomermaanden, had zij iets koesterends; het landschap was wel niet romantisch, men zag geene gapende afgronden, of duizelingwekkend hooge bergtoppen om zich heen, maar het had iets gemoedelijks, iets opbeurends. Eduard was maar half uitgerust, en toch besloot hij zich verder aan te kleeden, dat is: zijn jas aan te schieten, daar hij zich verder gekleed had te bed bevonden. Nog eens zag hij in de kamer rond; maar toen hij geen de minste aanwij-
{==163==} {>>pagina-aanduiding<<}
zing bespeurde, dreef onrust over zijn vriend hem aan, de deur zijner kamer te openen en den gang af te loopen. Hij kwam nu aan een trap, die naar de benedenverdieping voerde; wel aarzelde hij een oogenblik dien af te stijgen, maar - hij deed het.
Beneden gekomen, ontwaarde hij vijf deuren. Welke te nemen? Niet lang werd hem tijd tot overpeinzen gegeven, want de middelste deur ging open en onze jonge vrouw verscheen.
‘Zijt gij reeds opgestaan, foei!’ ruischte hem eene zachte, welluidende stem tegen.
Eduard wist niet wat te antwoorden.
‘Hoe hebt gij gerust? gevoelt gij u niet verkwikt?’ vervolgde zij, hem uitnoodigende binnen te komen met een blik, gelijk de vrouw zoo bij uitnemendheid werpen kan.
Eduard gaf dadelijk aan die uitnoodiging gehoor en trad de huiskamer binnen.
Hij kon zich niet voorstellen, zoo digt bij het dorp te zijn, waar hij zulke verschrikkelijke uren had doorgebragt; zóó was de lieve kamer in tegenstelling met het moordhol, dat hij op zulk eene noodlottige wijze verlaten had.
‘Heb dank, Mevrouw, gij zijt zeker onze redster!’ zeide eduard nu met de innigste dankbaarheid.
‘Ik zegen het lot, dat mij in staat heeft gesteld, u uit uwe netelige omstandigheid te redden. Maar wat ik gedaan heb, zou elk ander hebben gedaan.’
‘Zeg dat niet, Mevrouw, weinig anderen zouden zoo aan hunne menschlievendheid gehoor hebben gegeven, als gij. De meeste menschen zijn slechts gevoelig voor de kwalen, die hen zelven treffen’, zeide eduard, die onwillekeurig aan het digt geworpen venster dacht.
‘Gelukkig, dat mij niets overkomen is, maar.....’
‘Ik begrijp u, gij wanhoopt aan het herstel van uw armen vriend.’
‘O, waar is hij, breng mij bij hem, Mevrouw, meet de maat uwer goedheid vol.’
‘Volg mij maar, gij zult, hoop ik, uw vriend niet in erger toestand terugvinden, dan gij hem verlaten hebt.’
‘Dat zou niet mogelijk kunnen zijn; zooals ik hem moest laten, was zijn dood onvermijdelijk.’
Zij verzocht hem nu, den trap weder op te gaan en zeer verbaasd was hij, toen zij de deur opende van eene kamer, vlak naast

{==164==} {>>pagina-aanduiding<<}

het vertrek waar hij gerust had, en hij eene kamer binnen trad, bijna geheel gelijk aan de zijne. Zachtkens naderde hij het bed van zijn vriend; deze sliep, ten minste hij had de oogen gesloten.
Zij noodigde hem uit zacht te loopen, welke aanmaning niet eens noodig was.
‘Arme jongen!’ zeide zij medelijdend. ‘Wij moeten hem laten usten.’
Nu hij overtuigd was dat zijn vriend goed verzorgd werd, was hij wat gerust gesteld; en beide verlieten stil het vertrek.
‘Hoe zou het met zijne wonde gaan?’ vroeg eduard, toen zij beneden waren.
‘Ik kan u daarvan niets zeggen, ik zag hem geheel bebloed voor mij; de nood drong, dit besefte ik maar al te zeer, daarom heb ik, door margreet, mijne dienstmaagd geholpen, (hier bloosde de jonge vrouw,) hem een weinig ontkleed en ik deinsde terug voor de gapende wonde, die hem, zoodra hij weder tot bezinning zal zijn gekomen, veel pijn zal doen. Ik kon niet anders doen, dan de wonde wasschen en zoo goed mogelijk verbinden. Hier in den omtrek is geen chirurgijn te krijgen, en gij begrijpt, dat ik... Maar toch, hoewel ik weinig ervaren ben in dergelijke zaken, geloof ik dat de wonde niet zoo gevaarlijk is als zij schijnt; vóór alles zal onze patient rust behoeven.’
Die vrouw, welke geheel uit medelijden hen zoo liefderijk had opgenomen, dreef de bescheidenheid zoover, dat zij volstrekt niet vroeg hoe en waardoor zij in zulk een toestand waren gekomen. Eduard, zeer getroffen over de hartelijkheid en goedheid hun betoond, voelde zich gedrongen haar de noodige inlichtmgen te geven. Hij deed haar een omslagtig verhaal van de ontmoeting in de herberg, en met de levendigste deelneming volgde de jonge vrouw dit verhaal.
‘Dank niet mij; dank, naast God, u zelven,’ sprak zij, nadat hij zijn verhaal voltooid had, ‘elk ander zou welligt zijne tegenwoordigheid van geest verloren hebben en bezweken zijn.’
‘Zou ik de onbescheidenheid mogen hebben, te vragen, aan wie wij onze redding verschuldigd zijn?’
‘Gij zijt hier bij den heer george de pleyes en in mij ziet gij zijne echtgenoot. Wij leven stil op het land en mijn man is gisteren op reis gegaan wegens dringende familiezaken; gij begrijpt, dat hij mij anders in deze onrustige tijden niet met eene dienstmaagd

{==165==} {>>pagina-aanduiding<<}

en één koetsier, die 's nachts niet eens hier is, zou hebben alleen gelaten. Ik hoorde u heden nacht om hulp smeeken, en hoewel ik eerst terugdeinsde, op zulk een oogenblik de deur te openen....’
‘Hebt gij toch de edelmoedigheid zoo ver gedreven om alle mogelijke gevaren, die uwe menschlievendheid na zich kon slepen, over het hoofd te zien, en gij hebt wèl gedaan, Mevrouw, want gij hebt twee menschen het leven gered.’
‘George zal wel wat ontsticht zijn, als hij verneemt dat ik twee heeren heb te logeren gehad,’ zeide zij glimlagchende.
In menig ander zou de vrije toon, dien zij aansloeg, minder aangename gewaarwordingen hebben opgewekt; bij hààr was die toon zoo ongekunsteld, dat men de zwartgalligste mensch ter wereld had moeten zijn, om daar iets in te vinden.
Er zijn menschen, die zich in vele zaken boven de vooroordeelen der wereld weten te verheffen; zij maken zich van de knellende handen los, die anderen soms tot overdrijving nopen, en toch zou niemand zich durven verm eten, iets op hen aan te merken, terwijl anderen in hunne onschuldigste handelingen gelaakt worden.
‘Ik hoop, dat de slaap van mijn vriend spoedig moge eindigen.’
‘Gij zult hem, hoop ik, niet wakker maken.’
‘Het wordt toch tijd, dat wij’..... hier aarzelde hij. ‘Wij mogen uwe goedheid niet te ver drijven.’
‘Wat bedoelt gij,’ vroeg de jonge vrouw, die veinsde hem niet te begrijpen.
‘Als de toestand van mijn vriend het gedoogt, wenschte ik wel te vertrekken.’
‘Vertrekken! dat is onmogelijk. Hij zou geen stap kunnen doen. Houd u liever wat bedaard, ge hebt zelf ook rust noodig; en wat onzen zwakken zieke aangaat, ik zou het bepaald ondankbaar vinden, wanneer hij wegging. Ik zal u liever wat te ontbijten geven.’
Deze woorden werden zoo hartelijk uitgesproken, dat eduard begreep zich te moeten onderwerpen.
‘Ik wacht george nog dezen morgen,’ zeide zij, ‘dan kunt gij met hem kennis maken. Hij heeft in de medicijnen gestudeerd; uw vriend zal dus tevens de noodzakelijkste hulp ontvangen.’
Naauw was het ontbijt gereed, of de honger, lang onderdrukt, deed zijne regten gelden. Als men bedenkt, dat eduard sinds den vorigen avond niets gebruikt had dan een stuk brood in de herberg, kan men zich zijn zeldzamen eetlust voorstellen. Met genoegen zag

{==166==} {>>pagina-aanduiding<<}

Mevrouw de pleyes hem aan haar ontbijt eene eer bewijzen, zooals daaraan nog zelden te beurt gevallen was.
Terwijl hij zich zoo te goed deed, liet zij haren blik onopgemerkt over hem gaan. Met de gewone scherpzinnigheid, aan vrouwen eigen, was den vorigen nacht slechts een oogopslag noodig geweest, om, trots den deerniswaardigen toestand waarin de beide jongelieden zich bevonden, hun fatsoenlijk uiterlijk op te nemen. Nu zij eduards handelingen en manieren gadesloeg, werd zij in dien gunstigen indruk bevestigd. Zij had dadelijk gezien, dat de jongelieden tot haren stand behoorden, anders had welligt de menschlievendheid voor de voorzigtigheid moeten wijken.
Nadat eduard onder haar ontbijt eene geduchte verwoesting had aangerigt, verzocht hij haar de gunst, eenige oogenblikken bij zijn vriend door te brengen, hetwelk hem van harte werd toegestaan.
‘Gij weet den weg reeds, niet waar?’
‘Als ik zoo vrij mag zijn,’ sprak eduard, waarna hij als een pijl uit den boog naar boven snelde.
Hij plaatste zich aan het hoofdeinde van het bed, waarop zijn lotgenoot rustte en zag hem vertrouwelijk aan.
‘Arme joseph!’ zuchtte hij, zeer aangedaan bij het aanschouwen van den gisteren nog zoo vrolijken jongeling, die nu vaalbleek, door bloedverlies uitgeput, voor hem lag.
Hij nam, hoewel hij schroomde den slapende wakker te maken, diens hand in de zijne. Joseph opende langzaam de oogen. Eerst was zijn blik verwilderd, maar toen hij tot bezinning scheen te komen, was bij hem nog grootere verbazing op te merken, dan die, welke eduard had overmeesterd. Hij was aan hevige koorts ter prooi en zijne gedachten waren zoo verward, dat hij er naauw aan dacht eduard eenige inlichtingen te vragen. Zwijgend sloot hij weder de oogen; eduard wachtte bedaard tot dat hij op nieuw beweging bespeurde.
‘Hoe gaat het, arme kerel!’ vroeg hij, ongerust wegens de bleekheid, die op de wangen van den zieke verspreid lag.
‘De rug doet mij zoo pijn; ik schijn gevallen te zijn,’ stamelde joseph.
Eduard achtte niet raadzaam met den lijder in een lang gesprek te treden; rust was noodig.
‘Tracht nog wat te slapen, toe!...’
Hij ging naast zijn kranken vriend zitten en bespiedde alle be-
{==167==} {>>pagina-aanduiding<<}
wegingen. Hoezeer hij een gesprek vermeed, kon hij de vraag niet inhouden: ‘Zou ik niet het ongeval aan uw vader trachten mede te deelen, ik vind de zaak ernstig genoeg.’
‘Doe dit niet, ik wenschte zelf hem te schrijven.’
Hij kon onmogelijk meer spreken, de afmatting had het krachtige gestel ondermijnd; hij moest rust hebben. Weldra viel hij dan ook in een meer kalmen slaap; tot dusverre was deze koortsachtig geweest. De eenzaamheid was eduard niet onaangenaam; vele herinneringen doorkruisten zijn brein. Wat moest hun chef denken! Wel lag de schuld aan dezen, die zoo onvoorzigtig in zijne aanwijzingen was geweest, maar, zooals reeds eeuwen lang bewezen is, vechten grooten en kleinen, dan krijgen de kleinen altijd ongelijk. Waar moest hij met joseph heen? Vervoeren was eene hersenschim, langer gebruik maken van de hun gegeven gastvrijheid was mede ondoenlijk. Wat hem het meest tot een spoedig vertrek aanzette, was de overtuiging, dat het ongeval, aan joseph overkomen, geene beweegreden kon zijn voor hem om achter te blijven. Hij moest weg. Onwillekeurig hechtte zich zijn oog weder op den slapende; bij het aanschouwen van den broeder kon het niet anders, of de zuster moest hem voor den geest komen.
Treurig waren zijne overpeinzingen en hij was zoo neêrslagtig, dat hij op dit oogenblik den vijandelijken kogel zou gezegend hebben, die een einde had gemaakt aan een jeugdig leven, waarin hij toch geene rozen meer zag. En evenwel, zoodra de ure des gevaars aanbrak, zou de zucht tot zelfbehoud alles verdringen en dan zou hij evenzeer dien kogel duchten, als hij er nu naar verlangde. Lang zat hij te peinzen; grootendeels vervulden hem die overdenkingen met bitterheid; slechts de herinnering aan de genoegelijke dagen, bij louise gesleten, mogt een oogenblik een glimlach over zijne lippen plooijen, een glimlach die dan, bij de gedachte aan hunne hopelooze liefde, onmiddellijk een somberder tint aannam.
Doch spoedig herkreeg hij zijne kalmte; zijn leven scheen een kampstrijd te moeten zijn, hij wilde dien strijd voleinden en gevoelde de krachten daartoe. Hij verzette zich tegen de smart, die hem verteerde en besloot gerust zijn weg te gaan, met het vertrouwen op de toekomst, dat hem altijd bezield had.
Nadat hij zich zoo een geruimen tijd aan meer genoegelijke vizioenen overgegeven en zich luchtkasteelen gebouwd had, die welligt geene fundamenten hadden, werd hij in zijne droomerijen

{==168==} {>>pagina-aanduiding<<}

gestoord door het binnenkomen van een heer, dien zijne verzorgster hem als haren echtgenoot voorstelde.
Na de gebruikelijke pligtplegingen, zeide george tot zijne vrouw: ‘Lieve emma, laat ons nu alleen; dan zal ik zien, wat er voor den armen jongen te doen is.’
Hij drukte haar een kus op het voorhoofd, waarna zij vrolijk en welgemoed vertrok.
‘Hij slaapt,’ merkte eduard aan, als wilde hij te kennen geven, dat het niet raadzaam zou zijn, thans tot een onderzoek over te gaan.
‘Ja!’ antwoordde george op langgerekten toon, terwijl hij bedenkelijk het hoofd schudde. Dat ‘ja’ moest beteekenen:
‘'t Spijt me, beste vriend, maar het zal toch moeten.’
‘Maak hem gerust wakker; het zal hem aangenaam zijn, wanneer gij hem doet ontwaken.’
Eduard streek zijn vriend voorzigtig over het gezigt, zoodat deze de oogen opende.
‘Zeg, dat ik de doctor ben,’ zeide de pleyes, die vele redeneringen niet raadzaam achtte.
Voorzigtig maakte eduard, geholpen door de pleyes, het hemd van den gekwetste los en de doctor nam het verband af, dat zijne vrouw met zoo veel zorg gelegd had.
Naauw had hij de wonde gezien, of zijn gezigt betrok; dit ontging eduard, die hem met gespannen aandacht gadesloeg, niet.
‘Is het zoo gevaarlijk?’ mompelde hij.
De doctor schudde bezorgd het hoofd.
‘Blijf even liggen,’ sprak hij tot joseph, terwijl hij de kamer verliet en spoedig met de noodige instrumenten terugkwam.
Nadat hij met behendigheid een nieuw verband had gelegd, zeide hij tot eduard: ‘Nu is rust meer dan goud waard.’
Toch bestond die rust meer in naam dan inderdaad, dewijl joseph natuurlijk niet op den rug kon liggen en dus eene zeer vermoeijende houding moest aannemen.
Daar stilte dringend noodig was, hetgeen de zieke zelf gevoelde, besloot men vooreerst den kranke aan zichzelven over to laten; de tegenwoordigheid van anderen deed geen nut en hield den lijder slechts de slaap uit de oogen.
Het was nu twaalf uur. Emma, zooals wij de jonge vrouw hoorden noemen, zat met de dampende koffij te wachten.
‘Mag onze patient al wat hebben?’ vroeg zij.

{==169==} {>>pagina-aanduiding<<}

‘Hij zal vooreerst onzen provisiekelder niet leêg eten.’
Men schaarde zich om de tafel. Eduard verhaalde op nieuw hunne merkwaardige avonturen.
‘Het is eene zeer gevaarlijke wonde,’ verklaarde de pleyes; ‘ik mag u dit niet verhelen.’
‘Is er levensgevaar bij?’ vroeg eduard onthutst. Niets zou hem kunnen troosten, zoo hij zijn eenigen vriend moest verliezen.
‘Dat hoop ik niet; doch de rug geneest zoo moeijelijk en gelijk uit uw verhaal blijkt, de wonde is met eene bijl toegebragt - het ijzer is diep in het vleesch gedrongen.
‘Hoe zal ik hem kunnen vervoeren?’ vroeg eduard, die werkelijk geen raad wist.
‘Vervoeren - gij zoudt hem vermoorden,’ verklaarde de pleyes kortweg.
‘Hij kan toch niet hier blijven,’ riep eduard uit.
‘En waarom niet,’ was de eenvoudige en hartelijke uitnoodiging van Mevrouw de pleyes.
Zooveel goedheid trof eduard; hij had nog nooit van iemand eenige hartelijkheid ondervonden en nu zag hij in vreemden eene onbaatzuchtigheid, die hem aandeed.
‘Wat zij gij goed!’ riep hij in vervoering uit.
‘Gij blijft nog eenige dagen bij ons, als gij u in onze woning ten minste te huis kunt gevoelen. Gij zijt beide militairen en zult wel eens slechter logies gehad hebben.’
Het eenige antwoord van eduard was een blik van dankbaarheid.
‘Wij hebben elkander nog nooit op onzen levensweg ontmoet,’ zeide de pleyes; ‘welligt zal ons dit geluk nimmer weder overkomen, beschouwen wij elkander, gedurende de weinige dagen die gij hier zult kunnen doorbrengen, als oude vrienden; ik ben george, gij?’ - ‘Eduard.’
‘Goed eduard, reik mij de hand.’
Alle aarzeling was geheel verwonnen; hij begreep dat lang weigeren stuitend zou zijn.
‘O,’ dacht hij, ‘er zijn nog wel edele menschen in de wereld.’
‘Ik blijf dan dezen dag gaarne van uwe gastvrijheid gebruik maken, maar morgen moet ik vertrekken.’
‘En uw vriend in zulk een toestand achterlaten?’
‘Hij is in goede handen,’ antwoordde eduard. ‘Wat zou mijne tegenwoordigheid baten. Daarenboven ben ik toch al met de zaak

{==170==} {>>pagina-aanduiding<<}

verlegen; ik moet zoo spoedig mogelijk onzen chef berigt geven vap het ongeval; zoo ik zonder reden nog langer achterbleef, zou mij dit in ongelegenheid brengen.’
‘Ik vind het al zeer vreemd, dat men u zonder geleide door een landstreek heeft laten komen, die zoo onveilig is.’
‘Onze ridmeester is nog al luchthartig; hij houdt zelf van avonturen en - wij kennen hem half, hij heeft er ons zeker genoegen meê denken te doen. Hij kon handelen zooals hij wilde, daar hij zelf kommandant was. Ik beken, het was onvoorzigtig; maar ik ben er zeker van, dat hij dacht ons te verpligten, daar het reizen met den troep niet alles is.’
Ik vind het toch zonderling,’ hield de pleyes vol.
........................
Iemand, die altijd ongelukkig is, die gewoon is meer slechte dan goede menschen in zijn dagelijkschen omgang te zien, wordt altijd getroffen, wanneer hij een edel mensch ontmoet. Elk braaf en edel mensch maakt op den medemensch, die ook edele beginselen heeft denzelfden indruk, dien eene herberg op een eenzamen weg den uitgeputten wandelaar geeft.
Een braaf mensch is in den kring, die hem omgeeft, wat eene centraal-zon in ons planeten-stel is; alleen wordt van de zon door de omgrenzende ligchamen het licht bijna nooit benomen, terwijl de handelingen van den braven mensch zoo menigmaal ontzenuwd worden door de slechten, die hem omringen.
Braafheid is eene munt, die niet overal gangbaar is; het is menigmaal niet voordeelig, braaf te zijn; als het voordeelig was, regende het brave menschen.
Er zijn zoo weinig menschen, die braaf handelen en meermalen wordt iemand zóó voor braaf uitgekreten, dat die persoon, wiens eenige drijfveer slechts eigenbelang was, bijna zelf gaat veigeten, welke geheime belangen hem noopten zoo braaf te zijn.
Een man, die zich gaarne op den voorgrond stelt, die wanhopige pogingen aanwendt om toch bekend te worden, die zijn naam gezegend wenscht te zien, stelt zich aan het hoofd van eene havelooze-kinderen bergplaats, of rigt een pensioenfonds op voor artisten, die valsch zingen, of sticht eene Maatschappij tot zedelijke verbetering van insecten - hoe braaf!
Eene voorname dame neemt een kind, dat bij arme boeren gehuisvest is en zich ouderloos waant, edelmoedig aan, voedt het als

{==171==} {>>pagina-aanduiding<<}

haar kind op; zelfs met moederlijke teederheid wordt het kind, - dat haar toch geheel en al vreemd is - door de edele vrouw behandeld; hoe onbaatzuchtig, hoe braaf!
Een eerzuchtig man, die jaren lang op de verwezenlijking zijner illusiën gewacht heeft, tracht zijne medeburgers tot het onwrikbaar besef te brengen, dat niemand in staat is beter hunne belangen te behartigen, dan hij. Hij is minzaam jegens iedereen, dien hij niet verdragen kan, maakt de meest ingewikkelde calculatiën, hoe op de goedkoopste wijze een geur van weldadigheid en mildheid om zich heen te verspreiden; ‘wat is dat een braaf mensch’, roept de bedeelde menigte.
Een geestelijke, die menigmaal op de onnatuurlijkste wijze een scherm plaatst tusschen zijn stormachtig jongelings-tijdperk en het bezadigd heden, die op zekeren datum als het kameleon verandert, - hoe braaf!
De opregte vriend, die u zoo lang aan zijn kloppend hart gedrukt houdt, dat slechts voor u tikt, tot hij een somber voorgevoel begint te krijgen, dat zijne waarachtige vriendschap op de proef zal gesteld worden, - een braaf mensch.
Een huishouden, waar het gebed de chronometer van den dag is, waar iedereen zich een glans van godsvrucht ziet tegenstralen; men zegt: ‘hoe braaf!’
Een neef, die bij zijn kinderloozen oom aan het ziekbed zit vastgekleefd en met de meeste belangstelling den voortgang der ziekte gadeslaat; - hoe braaf!
Hoe weinig menschen zijn waarlijk braaf en hoe weinig wordt er soms niet toe vereischt, om naar het oordeel der wereld als braaf te worden beschouwd.
Een zoon, die aan zijne moeder alles te danken heeft, die door haar met teederheid en liefde, soms met de grootste opofferingen is opgevoed, onderhoudt haar op den ouden dag; hij reikt haar de hand, als zij, door zorgen vermagerd en gekromd, hare laatste levensdagen doorworstelt; wie noemt hem niet braaf? In plaats van snood ondankbaar zich tot het redeloos dier te verlagen, doet hij dood eenvoudig zijn pligt; met algemeene stemmen wordt hij door de menschen braaf en edel genoemd. Hoe weinig zijn de menschen van elkander gewoon!
Een meisje, dat door de plegtigste eeden zich heeft verbonden aan een jongeling, die zijn leven gaarne voor haar zou opofferen,

{==172==} {>>pagina-aanduiding<<}

ziet hem plotseling door de onverbiddelijke sikkel des doods van hare zijde weggemaaid. Treurend geleidt zij den geliefde naar zijne laatste rustplaats, maar door het verdriet ondermijnd, door harteleed verteerd, moet zij spoedig den ontslapene volgen; zij kon niet buiten den gezel harer jeugd, buiten den man, met wien zij den levensweg moest bewandelen. Hoe zeldzaam is zulk een verschijn sel! - Zoo moet men het wel zonder eenige zwartgalligheid noemen: zulk eene maagd was wel edel, wel braaf.
Herinner u eens de leeuwin, die zich om het gemis van den kleinen hond, haren levensgezel, doodtreurde. Zulk eene opregte, ja verhevene liefde, zulk eene zeldzame toegenegenheid gaat toch niet eens boven het vermogen der dieren.
En evenwel, wie zou tegenspreken, dat dit meisje in zeker opzigt braaf was, dat zulk een karakter voorbeeldig mag genoemd worden, hoezeer men van den kansel ook gelatene onderwerping moge aanbevelen.
De eischen, die 's menschen zedelijk gevoel voor braaf held stelt, zijn werkelijk zoo groot niet. En toch, hoe velen staan niet voor braaf te boek, die huiverend het oogenblik moeten afwachten, dat hun het masker van het schijnhcilig gelaat zal gerukt worden.
Gelukkig staat hier tegenover, dat de nijd er menigmaal behagen in schept, de onschuldigste handelingen van den mensch zwart te maken; vele edele handelingen worden door afgunst, list en boosheid in liet slijk gesleurd.
Er zijn wel brave menschen, maar het zijn, naar ons eerst boweren, vaste sterren in het hemelgewelf, oasen in de woestijn.
De pleyes was waarlijk een braaf mensch. Nevens zijne christelijke beginselen noopte hem eene andere reden, om de jonge strijders met dubbele hartelijkheid te bejegenen. Hij was inwendig bedroefd over de rigting, welke de zaken in zijn vaderland namen; ook hij keurde de bloedige tooneelen af, die voorvielen tusschen twee deelen van een rijk, waarvan de familiën reeds vermaagschapt waren, en wilde, zooveel zijne zwakke krachten dit toelieten, toonen hoe hij dacht.



{==173==} {>>pagina-aanduiding<<}

Hoofdstuk XVII. Wie de boer was, die Jacques de Beval goeden avond wenschte.

Eduard zag meer dan ooit de noodzakelijkheid in, alle pogingen aan te wenden, om zijn chef eene verklaring van zijn achterblijven te geven; ook rekende hij zich verpligt in de ure des gevaars met zijne krijgsmakkers lief en leed te deelen; hij besloot dus den kleinen gezelligen kring te verlaten, afscheid van joseph te nemen en zijn escadron op te zoeken.
Het was echter geene gemakkelijke taak, langs een geheel onveiligen weg en zonder de minste aanwijzing dit doel te bereiken. Een onderhoud met zijn gastheer bragt hem tot de overtuiging, dat het onmogelijk zou zijn in zijne militaire kleeding hiertoe te geraken, te meer daar hij slechts kon vermoeden waar zijn escadron zou zijn, als dit ten minste niet geheel versnipperd was. Wel had hij ongestraft kunnen achterblijven, daar de fout aan de onvoorzigtigheid en achteloosheid van van banen te wijten was; maar hij wilde hiervan geen misbruik maken en het onmogelijke beproeven, om hem op te zoeken en zoodoende hem onaangenaamheden te sparen. Hij begreep, dat hij slechts van banen te spreken had, om zich geheel te kunnen verantwoorden door dezen met hunne omstandigheden bekend te maken. Wel zou hij dit schriftelijk hebben gedaan, maar geregelde postdienst was eene hersenschim en bovendien: welk adres te verzinnen? En daarbij achtte hij zich geroepen, naast zijne makkers te strijden en niet het Capua te verkiezen boven ontberingen en gevaren.
Had de korpskommandant kunnen weten, welke noodlottige gebeurtenissen de Zuidelijke-Nederlanden in een tooneel van dood en verderf zouden herscheppen, dan zou hij er niet aan gedacht hebben, iemand verlof te verleenen; doch hoewel de gisting, die overal heerschte, algemeen bekend was, had niemand zulk eene ontknooping, nog minder zulk eene spoedige ontknooping voorzien.
Eduards edele verzorger verschafte hem nu een gewaad, dat tusschen

{==174==} {>>pagina-aanduiding<<}

een boerentoilet en eene gezeten-burgerkleeding zweefde; het bestond uit een grijze broek, een jas, een warme wollen bouffante en een pet.
In deze niet flatterende kleederdragt zat hij in de elegante huiskamer ter prooi aan de plagerijen der hartelijke gastvrouw.
‘U mijn armen vriend aan te bevelen, zou noodeloos, ja ondankbaar zijn, na de liefderijke zorgen, die gij ons beiden reeds betoond hebt. Ik verzoek u hem, zoodra hij weder goed denken kan, hartelijk van mij te groeten, en, daar gij toch de goedheid zoo ver hebt gedreven, de verpleging van joseph op u te nemen, wensch ik dat, indien hij mogt aarzelen u zoo lang tot last te zijn, gij hem zult nopen, voorloopig hier te blijven.’
‘Wees niet bezorgd, hij is mijn gevangene,’ zeide emma.
‘Menig gevangene zou in zulk een cipier het ideaal zijner wenschen vervuld zien.’
‘Zijne kluisters zullen nog al gemakkelijk te dragen zijn,’ voegde de pleyes er bij.
‘Ik zou mijn geheele leven zóó gevangen willen zijn,’ bekende eduard volmondig.
‘Pas op, je zult george jaloersch maken, en dan wordt hij een verschrikkelijk mensch, niet waar?’
Deze woorden rigtte emma tot haren echtgenoot, die probeerde een erg jaloersch gezigt te zetten.
‘Kom, nog eene kleine hartversterking,’ vervolgde zij, en haalde een karaf Madera voor den dag.
‘Met dit glas,’ sprak eduard, terwijl hij het ophief, ‘zeg ik u dan nogmaals hartelijk....’
‘Ja, 't is goed,’ viel de pleyes hem gulhartig in de rede, ‘je gezondheid.’
Hij werd gedwongen te beloven, zoo spoedig mogelijk terug te komen, en moest tegen wil en dank eenig geld aannemen, ‘dat zou later wel teregt komen.’ Ook moest bij zich van een dolkmes voorzien, dat reeds vele jaren nutteloos in de secretaire van den doctor had gelegen. Toen begaf hij zich voor het laatst aan de sponde van zijn vriend, die zóó ijlde dat hij hem niet herkende en vertrok nu, om zijne bestemming te volgen.
Hij behield zich voor, vroeg of laat zijne regtmatige wraak te koelen op de booswichten, die hem tijdelijk van zijn voor hem onmisbaren vriend beroofd hadden, doch hij wanhoopte, immer naar

{==175==} {>>pagina-aanduiding<<}

waarde zijn dank te kunnen betoonen aan den edelen de pleyes en diens lieve vrouw.
Zoo bevond hij zich geheel alleen op den langen straatweg, die naar Antwerpen voert; aldaar hoopte hij zijne krijgsmakkers te vinden, of ten minste de noodige inlichtingen te bekomen. Voor het laatst wierp hij een blik op het gastvrije huis, dat hij zoo ongaarne verliet; uit een venster werd hem een laatst vaarwel toegewuifd door vrouw, die hun als een reddende engel verschenen was.
Hij wischte zich een traan uit het oog. Hij, die zelden van iemand ware hartelijkheid had ondervonden, wien alles, als ware het, was toegeworpen geworden, hij moest wèl aangedaan zijn; eene weldaad verliest zooveel van hare waarde, wanneer zij verweten, zoo al niet toegeworpen wordt; dit had hij zoo zeer ondervonden.
Blijmoedig zou hij den langen weg hebben afgelegd, als er niet te veel in zijn binnenste was geweest, dat hem tot droefheid stemde. Twee wezens hier op aarde had hij werkelijk en innig lief, hoewel dat woord in tweederlei zin moest opgevat worden.
Wel had hij zijn voogd lief, doch dit gevoel sproot meer voort uit dankbaarheid.
Weder verviel hij in de sombere gedachten, die aan de legerstede van zijn vriend zijn brein hadden doorkruist. Wat zou hem op den heuvelachtigen levensweg moeten leiden, zoo de ster, die, gelijk hij zoo innig hoopte, hem tot gids zou strekken, moest verdwijnen; zoo louise ééns de welligt wufte belofte vergat en voor de verleiding bezweek van iemand, die haar meer dan hij zou kunnen aanbieden, die haar door middelen, die hem niet ter dienste stonden, zou weten te verblinden. En al bleef zij hem getrouw, zoo zij geen de minste tijding van hem ontving, zoo onverhoopt de keten, waarvan haar broeder de grootste schakel was, tusschen haar en hem mogt afbreken, zou zij dan niet voor de vaderlijke begeerte zwichten en voor eeuwig voor hem verloren gaan!
Toch was zijn vertrouwen op haar onwrikbaar. Slechts hij, die het slagtoffer is geweest van de ijdele beloften eener vrouw, heeft het regt te twijfelen.
Maar wat is liefde? Zóóveel is daarover geschreven, dat het bepaald onmogelijk zou zijn, op ééne van al die bespiegelingen den vinger te plaatsen en uit te roepen: ‘dit is liefde.’ Liefde! dobbelspel voor het geluk, niets is onstandvastiger; liefde! vizioen, dat der jongelingschap hare grootste bekoorlijkheden bijzet, een

{==176==} {>>pagina-aanduiding<<}

vizioen, dat voor haar uitzweeft, om plotseling te verdwijnen, wanneer men den kouden glimlach ontmoet van haar, voor vyie men alles zou willen geven; bloemenkrans, die ons met hemelsche geuren streelt om helaas! zoo menigmaal eene giftige plant op ons levenspad te worden.
Wat is liefde! - De bedrogene, die van de duizelingwekkende hoogte, welke hij op de ladder van het geluk meende bereikt te hebben, plotseling is nedergestort in den diepen poel van harteleed, ziels-verdriet en wanhoop, hij zal zeggen: ‘er is geene liefde.’ Hij faalt; er bestaat wel liefde, maar hoe is zij dikwerf niet verscholen. Zij is een klein viooltje, dat zwevende op den dunnen stengel onder de groene bladeren is verborgen, dat men soms met de ijverigste navorschingen niet zal vinden, doch op een ander tijdstip verrassend op zijn weg ontmoeten: wel is soms liefde een viooltje, welks dunne stengel door de minste zephir wordt geknakt en toch de grootste stormen trotseren kan.
Liefde is gezeteld op eene verbevenheid, waartoe men geraakt langs treden, waarop achting, vereering, dankbaarheid, schoonheid, hartstogt en eerbied geknield liggen, terwijl velen daarbij de geldzucht willen doen neêrvleijen.
Liefde is een autaar, waarop elk wil offeren, doch hoe menigeen moest zich niet aan de liefde opofferen; hopelooze liefde is een verwelkende bloem, die nog wel het oog bekoort, maar giftige geuren van zich afgeeft, die de gezondheid ondermijnen....

Eduard hoopte nog vóór den avond Antwerpen te bereiken en had zich van een knuppel voorzien, die zoowel tot steun als tot zelfverdediging kon dienen. Gelukkig had hij aan den raad van zijn gastheer gehoor gegeven, want naarmate hij de stad naderde, ontmoette hij onophoudelijk min of meer aanzienlijke benden gewapend landvolk, die hij gemakkelijk wist te misleiden, en ongedeerd naderde hij de stad. De duisternis viel reeds in, toen hij daar aankwam, zeer verwonderd, alles in rep en roer te vinden; onophoudelijk hoorde hij geweerschoten lossen, en bij het binnentreden der stad floten hem zelfs eenige kogels om de ooren, die zeker hun doel gemist hadden. Wel had hij niet veel schranderheid noodig, om zich op de hoogte te stellen van hetgeen er gebeurde, maar hij begon meer en meer de onaangename positie in te zien, waarin hij verkeerde,

{==177==} {>>pagina-aanduiding<<}

en de totale onmogelijkheid te beseffen om bijna ongewapend hier iets uit te rigten, veel minder onderzoek naar zijne krijgsmakkers te doen. Hij begreep, dat er doortastend moest gehandeld worden; en zocht de plaats op waar het hevigst gestreden werd.
Hij nam een paar pistolen van een armen drommel, die op de straat lag uitgestrekt en was nu gewapend; voorloopig wist hij niet beter te doen, dan zich bij de oproerlingen te voegen, daar dit het eenige middel was, om bij hen geene verdenking op te wekken. Thans kon hij ongehinderd zijne blikken laten ronddwalen; wel zorgde hij zijne landgenooten niet te treffen. Na eenig beraad kwam bij tot de overtuiging, dat het dwaasheid zou zijn, zich bij den troep te willen scharen, omdat hij dan aan de vijandelijkheden van beide partijen zou zijn blootgesteld, daar de oproerlingen zijne hostiliteiten niet onbeantwoord zouden laten en de soldaten, door zijne kleeding misleid, in hem een vijand zouden zien. Maar zelfs al had hij gehoor willen geven aan de roepstem, die hem naar zijne spitsbroeders dreef, het zou hem onmogelijk zijn geweest zich door het gedrang een weg te banen. Aan de tegenpartij, hoe verraderlijk deze zelve ook mogt zijn, in den rug afbreuk te doen, zonder zich als vijand te kunnen kenbaar maken, daartoe was hij niet in staat; hij wilde niet verraad met verraad vergelden. Na rijp overleg besloot hij dus tot het invallen der duisternis de rol van oproerling op zich te nemen, en als men hem niet al te oplettend had gadegeslagen, zou men hem voor een der gevaarlijkste belhamels gehouden hebben. Aldus volgde hij de beweging; maar hoe scherp hij ook rondzag, hij bespeurde nergens iets, dat op zijn escadron geleek. Met deernis zag hij de ellende waaraan de erbarmelijke troepen blootgesteld stonden, die van alle kanten bestookt, evenveel onzigtbare als zigtbare vijanden te bestrijden hadden. Hij bespeurde hoe de arme soldaten werden geteisterd door het moorddadige vuur uit de huizen; hij moest aanschouwen, hoe zij terug werden gedreven, strijdende tegen eene overmagt, welke zij in het open veld zouden versmaad hebben, doch die hun nu noodlottig dreigde te worden.
Overal zag hij de troepen terugdrijven, afgemat door de vele ontberingen en vermoeijenissen, die zij hadden verduurd en versmolten door de wisse schoten, waaraan zij ten doel stonden. Naauw was de eene versperring onder het moorddadigst vuur opgeruimd, of men stuitte op eene andere.
Van lieverlede was het donker geworden; een onverschillig toe-
{==178==} {>>pagina-aanduiding<<}
schouwer zou aan een uitgebreid vuurwerk gedacht hebben, wanneer hij dat onophoudelijk geflikker in de duisternis had bespied, als hij die onafgebroken korte slagen had hooren knetteren: een vuurwerk echter, waarvan elke flikkering, elke slag een onnoemelijk zwaardere slag was voor een gezin, dat angstvol op de terugkomst wachtte van den ongelukkige, die, ten gevolge van dit helsche vuur, nimmer weder zijne dierbare betrekkingen zou mogen aanschouwen.
Steeds nam de duisternis toe, hoewel op sommige plaatsen onmerkbaar gemaakt door het schijnsel van fakkels en flambouwen; hier en daar had het aanzien iets fantastisch, wanneer een huis, uit moedwil of plunderzucht in brand gestoken, een roodachtig schijnsel gaf, waartegen het bewegelijk schouwtooneel van den strijd zich zwart afteekende.
Nu alles in het duister gehuld was, behoefde eduard niet meer te vreezen herkend te worden; mogt bij zijne spitsbroeders al niet helpen, hij wilde toch nuttig zijn en ging terug naar de plaatsen, waar de sikkel des verderfs gewoed had; daar heerschte thans diepe stilte. Hij zocht de arme gekwetsten op, die nog te redden zouden zijn; bij ondersteunde hen, sprak hun moed in en laafde de zieltogenden met den drank, hem door zijne zorgvolle gastvrouw ter versterking medegegeven. Hoewel hij nergens een makker ontmoette, was toch elke soldaat, die daar nederlag, hem op die eenzame plaats een bekende, een vriend. De taak, die hij zich had opgelegd, was zwaar; nergens kon hij hulp verwachten in de oproerige stad, en hij stond geheel alleen, zonder de menschlievendheid van de bewoners der doodsche rijen huizen, welke zich dien nacht zoo somber verhieven, te durven inroepen. Menigeen verkwikte hij; van velen ontving hij een blik van dankbaarheid, die hem ruimschoots zijne liefdadigheid beloonde. Hij besloot eene poging te wagen, om hun wat verpleging te bezorgen en een beroep te doen op het medelijden; wel werd hij aan menig huis met scheld woorden weggejaagd, wel werden zijne smeekbeden om hulp zelfs beantwoord met een pistoolschot, dat gelukkig het doel miste, maar velen waren, hoewel der partij der misnoegden toegedaan, tot medelijden en erbarmen gestemd; velen hadden deernis met de ongelukkigen, die zonder hunne hulp den dood zouden vinden.
De avond was reeds ver gevorderd; hij lag over een jong sergeant heengebogen, die zwaar gewond was en zijn einde voelde naderen. Eduard had hem de laatste teug uit zijne veldflesch toegereikt; die

{==179==} {>>pagina-aanduiding<<}

verkwikking flikkerde het bijna uitgedoofde levensvuur van den stervende wat op. Hij maakte zich gereed den gekwetste, zoo goed hij kon, te verbinden; zwijgend wierp deze een sprekenden blik op zijn weldoener; die blik werd begrepen, de moeite zou nutteloos zijn.
Flaauwer wordt het oog van den rampzalige, die door bloedveries afgemat, maar nog helder in zijne denkbeelden, ligt uitgestrekt. Hij ziet, dat de stervende eene gedachte heeft, welke hij niet schijnt te durven mededeelen; het is alsof eene stem hem toefluistert, dat den ongelukkige eene vraag op de lippen zweeft.
‘Ik kan u niet redden,’ sprak eduard bewogen, ‘maar kan ik nog iets voor u doen?’
Een blik van onbeschrijfelijke dankbaarheid gaf hem de overtuiging, dat hij de geheime begeerte van den stervende begrepen had.
‘Gij zijt zoo goed,’ stamelde de gewonde, ‘vervul mijn laatsten wensch. Ziehier een brief.’ - Hij wees op zijne borst, de kracht, om den brief te voorschijn te halen, had hij niet meer.
Hij brak zijne woorden af; het spreken was hem bijna onmogelijk.
Eduard nam het hoofd van den gekwetste in zijne armen.
‘Bezorg dien aan het adres,’ vervolgde hij met moeite; ‘entroost haar, die ik zoo be.....’
Langzaam sloten zich zijne oogen; de kleurverandering, die zijn gelaat ongetwijfeld onderging, kon eduard niet waarnemen wegens de duisternis, die slechts nu en dan gebroken werd door het schemerachtige licht der maan, maar instinctmatig voelde hij, hoe de geest het ligchaam verliet.
Arme bruid! want haar liet hij ongetwijfeld achter.
Bij wien had de afgestorvene meer sympathie kunnen verwekken, wie zou stipter zijne belofte vervullen dan eduard, die zelf zoo leed! Zijn hart was met deernis vervuld; hoe spoedig zou welligt hij, wanneer de grievende teleurstelling hem zedelijk mogt dooden, wanneer voor hem alle illusiën mogten wegdrijven, hoe spoedig zou hij niet die kalme rust benijden, en zich reeds gelukkig achten, door iemand beweend te worden.
Nog altijd lag het koude hoofd van den ontslapene in zijne armen voor een oogenblik van de wereld af, vergat hij de fantastische plaats waar hij zich bevond, de sombere straat, de duisternis die hem omringde, de hooge, als uitgestorven huizen en de roerlooze ligchamen.
Hij werd in zijne overpeinzingen gestoord door twee mannen, die op hem toekwamen; hierdoor keerde hij tot het werkelijke leven,

{==180==} {>>pagina-aanduiding<<}

tot zijn dolenden, gevaarlijken toestand terug; hij legde het hoofd van den doode zacht neder, als vreesde hij hem nog te deren.
Een der twee aangekomenen bleef digt bij eduard stilstaan en aanschouwde met verslagenheid het droevig tooneel, dat zich aan zijne oogen ontplooide; de ander bevond zich achter hem.
Eduard besloot, zoowel uit nieuwsgierigheid als uit voorzigtigheid, te blijven in de half liggende houding, waarin hij verkeerde; hadde hij kunnen vermoeden, wat zou gebeuren, hij zou niet zoo op eigene, veiligheid bedacht zijn geweest.
Hij zag den tweede op eens de hand uitstrekken en voordat hij nog kon vermoeden, wat de onbekende in zijn schild voerde, knalde een schot; de snelle korte flikkering was voor hem voldoende geweest, om zijn gehaten vijand te herkennen. Verontwaardigd rigtte hij zich op, toen hij den getroffene zag nedervallen, maar werd nog niet opgemerkt door den sluipmoordenaar, die zich over zijn offer heenboog. De misdaad had dus een getuige; de kogel, die op hèm was afgevuurd, had niet gedeerd. Zeker had eduard den booswicht als een hond neêrgeschoten, maar zijne pistolen waren niet geladen en zelfs, al ware dit niet het geval geweest, die straf was niet groot genoeg voor den man, dien hij zoo met reden verachtte, en daarenboven wilde hij weten waar de andere woonde.
Hij verwijderde zich zoo snel mogelijk, maar verloor de beval niet uit het oog, en volgde hem naar de woning van den verslagene. Toen het lijk naar huis werd vervoerd zou men, scherp toeziende achter den treurigen stoet, die door eenige flambouwen verlicht werd, een man ontwaard hebben, die behoedzaam op eenigen afstand de baar volgde. Die schim verloor den huichelaar, die zilte tranen stortte over het noodlot, dat hem zijn dierbaren voogd ontrukte niet uit het oog. Toen de beval op nieuw eene woning binnentrad, wachtte eduard nog eene geruime poos en kwam toen tot het besluit, dat dáár de woning was van zijn vijand, dien hij zoo lang gezocht had en nu eindelijk mogt ontmoeten.
Toen overdacht hij een oogenblik wat hem te doen stond; zijne eerste op welling was, zich op de eene of andere wijze in de woning te begeven, maar hij had nog niets van zijn chef of zijne kameraden gehoord. Wel had hij vele gewonden ondervraagd, maar nog geen zeker berigt kunnen bekomen; zou hij het bij deze pogingen laten en terugkeeren naar zijn kranken vriend, die zeker naar hem zou verlangen, of nog langer in de gevaarvolle stad vertoeven?

{==181==} {>>pagina-aanduiding<<}

Onderwijl gaf jacques de beval, zoo als wij reeds schetsten, zijn kranken broeder een hartroerend tafereel van het schrikwekkend ongeluk ‘dat hun lieven voogd getroffen had.’
Eduard aarzelde nog toen hij het rumoer, dat in de verte weêrklonken had, hoorde naderen. De straat, waarin hij zich bevond, scheen thans het tooneel van den strijd te worden, weder zag hij zich in het gedrang gemengd en gonsden hem de kogels om de ooren; op nieuw zag hij dapperen, die zich zóólang hadden staande gehouden, vallen. Langer kon hij niet roerloos blijven; hij besloot, zonder aan de mogelijke gevolgen te denken, zich in het gevecht te mengen; hij rukte een langen kerel met een woest uiterlijk de sabel uit de handen en baande zich een weg naar de troepen, sloeg woedend om zich heen, wondde verscheidene muitelingen, die de vermoeide en afgematte soldaten van voren en van achteren bestookten, en weldra gelukte het hem, zich bij den troep te scharen, die weinig nut van zijne hulp zou trekken, doch hij deed zijn pligt en had hij eerder kans gezien zich een weg te banen, hij zou zich reeds vroeger onder de nationale kleuren geschaard hebben.
Ook nu was hij niet gelukkig, want naauw had hij zijne spitsbroeders bereikt, of hij werd door een kogel in den schouder getroffen; wel trachtte hij zich staande te houden, maar hij verloor zijne bezinning.
Het gevecht duurde voort, doch merkbaar dunden de gelederen van de soldaten, die onbezweken den ongelijken strijd volhielden; menige brave werd nog in dien noodlottigen nacht neêrgelegd, menige borst nog doorboord. Eindelijk wanhoopte men den strijd langer te kunnen volhouden, men vreesde voor de overmagt te bukken en nam zijne toevlugt tot eene wapenschorsing; die werd gesloten. Eindelijk zouden de gemartelde krijgers dan mogen rusten; afgemat ging het overschot dier dapperen, in wier midden de dood zoo gruwzaam gemaaid had, terug om in de citadel de rust te genieten, die hun zoo noodig was. Thans werd er dan niet meer gestreden! Weerloos, het geweer in den arm, trokken zij terug.... elk oogenblik zag men nog een hunner vallen: had die zich zóó lang goed gehouden, om nu nog te bezwijken; was die reeds vroeger gewond? - neen, uit de huizen werd nog trots de geslotene overeenkomsten, verraderlijk op de vermoeide strijders gevuurd; er werd niet meer gevochten - het was nu sluipmoord!



{==182==} {>>pagina-aanduiding<<}

Hoofdstuk XVIII. Alles behalve koddige avonturen van Eduard.

Toen eduard zijn bewustzijn herkreeg, was alles rondom hem stil. Nadat hij zijne verwarde gedachten wat verzameld had, bragt hij zich zijne lotgevallen van den vorigen avond en den bijna afgeloopen nacht te binnen. Hij had een dorst, die hem de keel, als ware het, digtschroeide; werktuigelijk bragt hij de hand aan de veldflesch; hij wilde die aan de lippen brengen, doch bedacht op eens, dat hij den laatsten druppel had gegeven aan den ongelukkige, die nog weinige uren te voren, even als hij, op den grond lag uitgestrekt. Hij herinnerde zich de belofte door hem aan den stervende gedaan, welligt zou hij ze niet kunnen vervullen. Zou het oogenblik genaderd zijn, dat hij den ongelukkige, dien hij zoo even nog de oogen toedrukte, moest benijden!
Zou hij zóó kunnen sterven als de jongeling, die zijn laatsten adem gaf met de gedachte aan haar, welke hij wel is waar moest achterlaten, doch die hem lang zou beweenen; dit sterven ver van haar, hoe smartelijk voor den gewonden krijger, had toch iets zoets. En eduard, hoe zou hij deze wereld moeten verlaten!
Zóó afscheid van de aarde nemen, dit mogt niet; hij gevoelde dit. Door deze overtuiging gesterkt, kwam zijn krachtige wil boven; de sombere en onheilspellende gedachten, die zich van zijn brein hadden meester gemaakt, moesten wijken voor den straal van hoop, die zijne neêrgedrukte stemming kwam verdrijven. Hoewel zware vermoeidheid zijne ledematen stram maakte en de koude hem verkleumde, en ofschoon het bloedverlies hem had uitgeput, hij trachtte op te staan: - met bijna bovenmenschelijke inspanning gelukte hem dit.
Toen hij uit zijne verdooving ontwaakte, had hij den aard zijner wonde willen nagaan en die wat verbinden; doch de duisternis had hem niet veroorloofd dit naar eisch te doen. Ofchoon hij eene stekende pijn aan den gewonden schouder gevoelde, scheen hem de wonde niet gevaarlijk toe, en werkelijk was zij meer pijnlijk dan onrustbarend. Had hij aan zijn gevoel toegegeven, dan ware hij op dezelfde plaats neêrgezegen, zonder zich om zijn verder lot te be-
{==183==} {>>pagina-aanduiding<<}
kommeren, maar een blik op de laatste gebeurtenissen verdreef op nieuw die moedeloosheid.
Hij bedacht, dat hij een pligt had te vervullen; er leefde, zoo hoopte hij, een vriend voor hem en daarenboven eene vrouw, die hem lief had. - Hij had voor zijne oogen eene misdaad zien bedrijven die, hoewel in het nachtelijk duister, in zijne onmiddellijke nabijheid was gepleegd; mogt hij zulk een geheim met zich begraven! Zoo de menschelijke geregtigheid nimmer op het spoor der misdaad kwam, zou welligt het geweten den schuldige met namelooze folteringen pijnigen, maar,... hij wilde de beval niet overlaten aan de straf van het geweten, waarvoor hij welligt doof zou zijn. Alles vereenigde zich om hem aan het leven te doen hechten; te veel belangen boeiden hem daaraan. Hij besloot de noodige krach ten te garen, ten einde zijn kampstrijd met het noodlot te vervolgen en verwaardigde het omliggend terrein met geen blik; hulp was hier niet te verwachten - hij moest zich zelven helpen.
Om niet in zijne handelingen belemmerd te worden, was het noodzakelijk zijne wonde te verbinden; hij sleepte zich dus voort naar eene pomp, die aan het einde der straat stond; het heldere water verfrischte hem zoowel in- als uitwendig, en nu zag hij dat zijne wonde volstrekt niet zorgwekkend kon genoemd worden. Schoon zij hem in zijne bewegingen bleef hinderen, kon hij thans gemakkelijker voortgaan en al zeer spoedig bekommerde hij zich er niet meer om.
Nog altijd was hij besluiteloos, want hij had geen spoor gevonden van zijn chef, zelfs zijne herhaalde navragen hadden tot niets geleid; zijn escadron was dus ook hier niet aanwezig. Hierover nadenkende, schoot hem te binnen, dat de raad hem door de pleyes gegeven, om vermomd de stad te bereiken, wel veilig, maar bij dieper doordenken niet te verkiezen was met het oog op zijne militaire betrekking. Hij achtte het niet raadzaam, zich in deze kleeding bij zijn corps te vervoegen, al ware dit in zijne nabijheid, want zijne aankomst had de grootste verdenking kunnen baren en het bevreemdde hem zeer, dat hem niet eerder het gevaarlijke hiervan onder het oog was gekomen. Maar wat is een half jaar dienst!, het was eduard wel te vergeven, dat hij in het eerst niets daarin had gezien. Hij had echter zijn pligt gedaan, ten minste hij droeg dit bewustzijn met zich om en besloot voorloopig van verdere pogingen af te zien.

{==184==} {>>pagina-aanduiding<<}

Doch Antwerpen verlaten, dat ging ook niet; hij kon de beide de bevals niet vergeten. Eens waren zij hem ontsnapt, nu zou hij hun de straf doen ondergaan, die zij zoo regtmatig verdienden. Hij herinnerde zich, dat hij kort nabij hunne woning in het gewoel was geraakt en zijne bezinning had verloren; hij besloot die plaats op te zoeken. Hij hoopte het huis gemakkelijk terug te vinden, want goed had hij zich dit in het geheugen geprent.
De stad scheen iets meer tot rust te komen, hoewel alles nog in de weer was en het schieten zich nog in de verte liet hooren; op de plaats, waar hij zich bevond, heerschte de grootste rust. Het viel eduard niet moeijelijk zich van twee goede pistolen te voorzien, en zonder aarzelen sloeg hij den mantel om van een man, die geene pijn meer gevoelde.
Spoedig had hij de woning terug gevonden, die hij geen oogenblik uit het oog wilde verliezen, doch besloot vooraf eene enkele formaliteit te vervullen, die hij aan zijne hongerige maag verpligt was. Tot zijne groote tevredenheid ontdekte hij een bakkerswinkel, verschafte zich een brood en zonder zich om de verwondering van den bakker te bekommeren, begon hij dit bepaald te verslinden. Daarna plaatste hij zich voor het huis, dat hij als de woning van de beval beschouwde.
Verschillende keeren werd de deur geopend en zag hij personen in- en uitgaan, maar zijn gehate vijand verscheen niet. Bedaard wachtte hij, maar na uren lang op de deur getuurd te hebben, begon hij den moed wat op te geven. Hij dacht er aan, andere plannen te beramen, toen tot zijne groote zelfvoldoening de deur weder geopend werd en hij tot zijne heimelijke vreugde het wild herkende, dat hij zoolang achtervolgd had. Eduard week achteruit, hetgeen zeer voorzigtig was, daar jacques de beval behoedzaam rondblikte en haastig voortliep.
Het denkbeeld kwam bij eduard op om zijn vijand neêr te schieten, voordat hij hem op nieuw mogt ontsnappen, maar hij liet dit even spoedig varen als het bij hem was opgerezen.
Hij begon met de beval op eenigen afstand te volgen. Uit de weinige aarzeling, die de wandelaar in het kiezen van zijn weg aan den dag legde, was op te maken, dat hij met zijne morgenwandeling eenig doel had; dit was ook het geval. Eduard zag hem stilhouden voor een aanzienlijk huis in een van de fraaiste wijken der stad. Ware hij tegenwoordig geweest op zekere bijeenkomst, die

{==185==} {>>pagina-aanduiding<<}

wij eens het genoegen hadden bij te wonen, dan zou hem dit huis zeker bekend zijn voorgekomen; nu zag hij met teleurstelling zijn boezemvriend de deur ingaan, nadat de klopper even in beweging was gebragt; de deur ging digt en daar stond eduard weder - besluiteloos!
De voorzigtigste weg ware geweest te wachten, tot dat de beval zou verschijnen, maar wilde hij ééns tot handelen komen, dan was het, zoo dacht hij, zeer gevaarlijk de beval op straat te verontrusten. Daarbij bleek het hem, dat dit huis niet geheel pluis was, want 's morgens ergens aan te kloppen en vóór dat de klopper nog in rust is, de deur te zien openen - zulk eene prompte bediening is niet alledaags.
Vertrouwende op de pistolen en niet minder op zijn moed, besloot hij de beval te volgen; hij had zich in het hoofd gezet den booswicht te doen boeten voor de ellende, welke hij had moeten verduren, maar dit was eene roekelooze taak. Te regt voorzag hij dat het niet gemakkelijk zou zijn, de beval in zijne magt te krijgen; zijn oorspronkelijk plan, om hem in zijne eigene woning te overvallen, was hem niet raadzaam voorgekomen, daar de beval te veel op zijne hoede zou zijn. Nu hij zijne prooi zoo digt in de nabijheid had, vreesde hij haar te zien ontsnappen.
Hij handelde naar zijne eene eerste opwelling; had hij meer nagedacht, dan zou de voorzigtigheid hem teruggehouden hebben, maar hij volgde slechts de inspraak van zijn hart, en zonder aarzelen liep hij naar de deur. Een oogenblik hield hij den klopper in de hand, alvorens dien te laten vallen; was de stap niet wat al te gewaagd, was het te verantwoorden, zich zóó in den muil van den tijger te begeven!
Hij weerde al die gedachten van zich af en liet den klopper los, bevreesd dat die lange overpeinzing bevreemding mogt opwekken. Het was hem, alsof de slag door den klopper veroorzaakt, alle verdere aarzeling afsneed; de deur werd geopend en voor zijne oogen vertoonde zich een diepe gang. Lang hechtte hij niet hieraan zijne opmerkzaamheid; hij zag vorschend naar den man, die hem de deur geopend had en zeer onthutst was, een onbekende voor zich te hebben.
Alvorens de portier lang met zich zelven kon redetwisten, had eduard hem bij de keel gegrepen, zoodat hij geen geluid kon geven en hem eene pistool voorgehouden.
‘Geen kik, begrepen!’ was de lakonieke vermaning.
Hij had den bediende zoo hevig aangepakt, dat deze verschillende

{==186==} {>>pagina-aanduiding<<}

tinten op zijn gelaat liet aanschouwen; daar het volstrekt niet in de bedoeling van den ontijdigen bezoeker lag, noodeloos een menschenleven op zijn geweten te hebben zeide hij op stelligen toon:
‘Ik zal je loslaten; maar geen geluid, of ik schiet je op de plaats dood. Hier is de deur, je begrijpt dat niets mij kan weêrhouden.’
Nu liet hij den armen drommel los, die reeds waggelde.
‘Antwoord mij kort. Waar is de man gebleven, die hier straks is binnengekomen?’ sprak eduard, terwijl hij een voorzigtigen blik in den gang wierp.
De bediende aarzelde.
Het oog van eduard was zoo gebiedend en zijne handelwijze zoo vastberaden, dat de portier, na eene dreigende beweging van zijn ondervrager, zich haastte te antwoorden: ‘Hij is hier in huis.’
‘Dit weet ik, maar waar is de kamer, waar hij op dit oogenblik zich bevindt?’
De portier beschreef de ons bekende zaal, waar wij de beide broeders al eens bezig hebben gezien.
‘Wat doet hij hier? Komt hij altijd alleen?’
‘Neen, negen personen komen hier gewoonlijk te zamen, maar heden wacht ik slechts één persoon meer.’
‘Dus hij is nù nog de eenige?’ De bediende verzekerde dit.
‘Dan wacht gij zeker nog den ander; zal die spoedig komen?’
Deze vraag werd feitelijk beantwoord door het bewegen van den klopper buiten aan de deur, en een straal van hoop verlichtte het gelaat van den bediende; dit ontging natuurlijk den vorschenden blik van eduard niet.
‘Stuur hem weg!’ gelastte eduard, die zich achter de deur plaatste, wel overtuigd dat de portier hem niet zou verraden en zich niet, door tegen zijne orders te handelen, in het gevaar zou stellen een kogel af te wachten.
De trouwe bediende deed zooals gezegd was; wel wilde de nieuw gekomene doorgaan, maar de portier, die in doodelijken angst verkeerde, verklaarde hem dat hij over een uur verwacht werd, waarop de bezoeker vertrok. Geen hond kan trouwer aan zijn meester zijn, dan deze dienaar oogenschijnlijk aan zijn vreemden gebieder was, dank zij het ontzag, dat een bediende heeft voor wat lood, waarachter een weinig buskruid zich bevindt, dat door eene practisch ingerigte mechaniek in brand kan worden gestoken. Eduard vervolgde zijn verhoor.

{==187==} {>>pagina-aanduiding<<}

‘In de zaal vind ik dus de beval - alleen?’
‘Dat weet ik niet,’ zeide de bediende met de hand op het hart.
Eduard dreigde hem op nieuw, doch de portier betuigde zóó overredend zijne onwetendheid, dat eduard begreep dit zelf te moeten onderzoeken.
Maar al was de beval alleen, toch bleef de toestand netelig. Wat moest hij met den knecht beginnen; de onderworpenheid zou niet langer duren dan de tijd, dat de tromp van de pistool op hem gerigt was. Ging eduard alleen den gang door, dan bleef er van de gehoorzaamheid niets over, de terugtogt was hem dan afgesneden en de goede man had ruimschoots gelegenheid de geheele buurt bij elkander te roepen.
Het plan van eduard was niet meer en minder, dan zijn vijand te gaan opzoeken in de zaal, waarin deze zich bevond; ontmoette hij meer personen, dan zou één vijand meer er niets aan doen en ware het al te gevaarlijk, dan kon hij altijd nog terug; was de beval echter alleen, dan kon hij den portier er bij wel in bedwang houden; zijn besluit was spoedig genomen.
‘Ga mij voor naar die kamer,’ gebood eduard.
De man gehoorzaamde met bevreemding, doch zonder tegenspraak. Zij volgden den bekenden weg en de portier hield vragend voor de deur stil.
‘Ga mij voor!’
De bediende aarzelde; eduard verfrischte hem met den loop der pistool dien hij hem in den hals plaatste.
Sidderend maakte de portier de deur open.
‘Ga binnen,’ fluisterde eduard.
Naauw was de deur geopend, of eduard duwde den man er in en overzag snel het vertrek; gelukkig bespeurde hij slechts twee personen. Hoewel de terugtogt hem, dank zijner voorzorgen, verzekerd was, vond hij het nu onnoodig daarvan gebruik te maken.
‘Wat moet je?’ hoorde hij een stem binnen zeggen. Vol verbazing zag de heer des huizes - want deze was het, met wien de beval in gesprek was - zijn bediende met doodsbleeke kaken het vertrek binnen komen, daar hij eduard nog niet had opgemerkt.
Vóór dat de man, door den angst bijna sprakeloos, zijne lippen in beweging kon stellen, trad eduard binnen. De sleutel stak achter in de deur, men had het overbodig gevonden ze te

{==188==} {>>pagina-aanduiding<<}

sluiten. Eduard vond integendeel zulk een maatregel zeer gepast, draaide den sleutel om en stak hem in den zak.
Nog lang niet waren de beide heeren van hunne verrassing bekomen, toen eduard zijne twee overgehaalde pistolen op de tijdelijke bewoners van het vertrek aanlegde. Zij wilden opstaan, met het kennelijke voornemen zich meester te maken van hunne vuurwapenen, die op een kleine tafel niet ver van hen verwijderd lagen, maar een: ‘geen stap verder!’ kluisterde hen aan de plaats.
Pas had jacques de beval het gezigt van den onbeschaamden indringer gezien, of eene rilling voer hem door de leden; hij begreep, dat die man niet zonder doel in de woning was gekomen. De weinige woorden, door eduard uitgesproken, waren trouwens meer dan voldoende, om te doen begrijpen, dat iemand die op zulk eene wijze binnenkwam, voor niets zou terugdeinzen.
Hunne voorzorgen waren dus nog onvoldoende! Echter waren deze nu niet zoo groot als gewoonlijk geweest, daar de troepen de stad verlaten en zij niet op eenig gevaar voor hunne bijeenkomst gerekend hadden. Weinig hadden de beide sprekers vermoed, dat zij slechts met de pistool in de hand veilig zouden zijn. Maar wat wilde die man? Slechts de beval kon dit flaauw vermoeden.
‘Ga daar zitten,’ voegde eduard den knecht toe, terwijl hij hem een stoel wees. Zóó, ik moet je kunnen zien.’
Hierop nam hij de wapenen, welke de heeren tot hunne veiligheid hadden medegebragt, legde die met de zijnen naast zich op de tafel en ging toen zitten, zonder het drietal uit het oog te verliezen. Oogenschijnlijk zou deze zitting iets van eene vriendschappelijke bijeenkomst gehad hebben, wanneer het gezigt van jacques de beval een weinigje anders had gestaan.
‘Mijnheer,’ zoo rigtte eduard het woord tot beaulieu, dien hij nog nooit had ontmoet, ‘hoewel ik wat vreemd uw huis binnenkom, (dit is immers uw huis? voegde hij op luchtigen toon erbij), heb ik met u niets uitstaande. Dat ik mij uwe wapenen een oogenblik toeëigen, is niet om ze tegen u te gebruiken; ik zal ze u spoedig teruggeven en u zelfs aan uw lot overlaten. Ik verzoek u, zoolang ik met dezen waardigen man (hier zag hij de beval schamper aan) mij wat bezig houd, eene kleine morgenwandeling te doen, als niet mijne eigene veiligheid vereischte, de beide getuigen van mijne tegenwoordigheid in het oog te houden. Gij zult mij toestemmen, dat dit niet geheel overbodig is, als ik let op den blik, dien gij straks

{==189==} {>>pagina-aanduiding<<}

op uwe mooije pistolen hebt geworpen. Ik zal mij in geene excuses verdiepen over de zonderlinge wijze, waarop ik u eene visite breng; iemand, die zóó binnenkomt, maakt geene verontschuldigingen. Sta mij echter toe met uw vriend te spreken en van hem zal het afhangen, of gij lang dan wel kort van mij zult last hebben.’
De beval had op zijn vervolger willen toespringen, als hij niet in bedwang was gehouden door zijne eigene pistolen. Beaulieu zag meer verwonderd dan beleedigd de handelende personen aan; hij moest zich wel onderwerpen.
‘Mijnheer de beval,’ begon eduard, ‘is gisteren de koele avondlucht u goed bekomen? Het was nog al aardig in de stad - geloof mij, zoo grappig, dat het niet noodig was de avonturen van den afgeloopen nacht nog met één te vermeerderen; gij schijnt echter van een ander gevoelen te zijn geweest.’
De aangesprokene wierp op zijn ondervrager een blik, zooals de panter op zijne prooi vóór hij die gaat bespringen.
‘Uit eerbied voor uwe familie,’ vervolgde eduard meer ernstig, ‘wil ik niet verder dit onderwerp, ons beiden bekend, aanroeren; maar ik zeg u, dat gij niet lang meer te leven hebt.’
Beaulieu maakte eene beweging.
‘Ik herhaal u, Mijnheer, laat mij met hem alleen spreken; het is beter dat gij er u niet in mengt.’ Hij vervolgde nu, zich tot jacques wendende:
‘Gij hebt den dood verdiend en gij zult...’
Hij behoefde den volzin niet te voleinden. De vale kleur van de beval gaf genoegzaam te kennen, dat deze zijne bedoeling begreep.
Met minachting vervolgde eduard: ‘Beef maar zoo niet; ik zal u niet verraderlijk neêrschieten. Gij kunt u verdedigen,’ vervolgde hij na eenig aarzelen.
‘Ik wilde wel eens weten, wie gij zijt, die hier zulk een hoog woord voert,’ vroeg de heer des huizes, die zijn toorn niet langer kon bedwingen.
‘Dit doet niets ter zake,’ hernam eduard, ‘en wat dat hooge woord voeren aangaat, elkeen kan zulk een woord voeren, wanneer hij zijn regt weet te gronden op zulke bewijsstukken.’ En hij wees op zijne pistolen.
‘Beloof mij op uw woord als eerlijk man, geene vijandelijkheden te plegen,’ vervolgde hij tot beaulieu, ‘het is de eenige wijze,

{==190==} {>>pagina-aanduiding<<}

om dien ellendeling van een oogenblikkelijken dood te redden - ik zal dan mijne wapenen wegleggen.’
Beaulieu beloofde zulks, door de noodzakelijkheid gedrongen.
Na dezelfde belofte van den portier te hebben geëischt, begaf eduard zich naar een hoek van de kamer toen hij eene ongewone beweging hoorde. Snel zag hij om en bespeurde zijn vijand, die van dit korte oogenblik gebruik maakte om laaghartig de vlugt te kiezen. Daarop had eduard niet gerekend; hij had immers den sleutel der kamerdeur in den zak! - Doch men herinnert zich de deur in het behangsel, waardoor wij beaulieu eens zagen binnen komen.
De vlugteling volvoerde zijn opzet intusschen niet zoo gaauw, of eduard was hem op de hielen nadat de deur was toegevallen. Zoo ver gekomen, wilde hij de beval niet weder zien ontsnappen; hij had reeds te vele gevaren getrotseerd, om zijne pogingen te zien mislukken. Vóór dat de verbaasde toeschouwers regt wisten wat er gebeurde, waren beide verdwenen. De beval ijlde voort als ging hij op een vast doel af. Eduard wierp, hoewel hij hem naliep, instinctmatig alle deuren digt, maar zorgde den vlugteling te volgen, zonder hem uit het oog te verliezen.
Dit huis scheen geene afmetingen te hebben, want gangen en kamers renden zij door. Eindelijk kwamen zij in een groote zaal; de beval liep dwars door de kamer regelregt op een hoek aan, zonder zich meer om zijn vervolger te bekommeren, hoewel hij, vóór het binnentreden van de zaal, telken reize angstig had omgezien. Deze wijze van vlugten verontrustte eduard, die met regt wanhoopte ooit weder zulk eene goede gelegenheid te vinden, om oude en nieuwe schulden te verrekenen; tot zijne geruststelling haalde hij den vlugteling meer en meer in. Hij meende hem reeds bereikt hebben toen jacques de beval op eens door eene kleine deur, die zeer voorzigtig in de lambrizering verborgen was, verdween. Bijna gelijktijdig bereikte eduard de opening, maar te laat, want zij werd hem vlak voor het gezigt digt geworpen en - daar stond hij geheel alleen in het vreemde huis, dat hem een labyrinth toescheen.
Hij trachtte de kleine deur te openen, minder in de hoop de beval nog in te halen, dan om de woning te verlaten, waarin hij niet veel of welligt te veel gastvrijheid te wachten had. Zonder dus veel tijd te verliezen met nuttelooze overdenkingen, sloot hij vooreerst zorgvuldig de andere deur van de kamer, nam een van de

{==191==} {>>pagina-aanduiding<<}

banken, die langs de zijden stonden en begon tegen het deurtje te rammeijen. Veel inspanning kostte het niet om de deur te openen; zij scheen meer verborgen dan hecht te zijn. Naauw was die weg hem gebaand, of hij snelde vol hoop door de naauwe opening; hij bevond zich in een smallen, doch hoogen gang. De vochtigheid van dien doortogt gaf te kennen, dat men weinig gebruik daarvan maakte; niet gewend aan de duisternis die er heerschte, ging hij terstond den gang door en liep een wenteltrap af...... hij stuitte op eene ijzeren massa, die naar zijne berekening ook eene deur moest zijn. Scharnier of sleutelgat had zij intusschen niet; bewegen, daar was geen denken aan: - alweder was de booswicht hem ontsnapt.
Wanneer op dit oogenblik in de eenzame straat, waarin het schamele, schijnbaar niet bewoonde huisje stond, een der bewoners van die afgelegene straat bij toeval het oog op de vermolmde deur gevestigd had, dan zou hij zeer verwonderd zijn geweest, wanneer hij de deur, die sedert onheugelijke tijden gesloten was geweest; had zien openen, een man in grooten haast en verwarring het huisje verlaten en blootshoofds de straat doorloopen. Niemand had echter het oog gerigt op het oude huisje en de geheele buurt zou blijven verklaren dat het onbewoond was.
.......................
Daar stond eduard nu; zijn toestand was niet benijdenswaard. Bijna ongewapend (hij had nog altijd het mes, hem door de pleyes gegeven) was hij opgesloten, want van beide zijden was hem de uitweg afgesloten. Hoewel beaulieu beloofd had, wat den strijd met de beval aanging, onzijdig te blijven, zou hij ongedeerd niet iemand, die zoo de verborgenheden van zijne woning onthuld had, laten vertrekken. Eduard was hiervan zeer overtuigd; zijn toestand was hagchelijk. Zoolang evenwel de ijzeren deur digt bleef, was hij veilig, wanneer de zaal ten minste niet meer uitgangen had.
Erg op zijn gemak was eduard niet. Hij sloot de deur in het behangsel zoo goed mogelijk en was er op bedacht, ijllings de plaats te ontvlieden, daar de beval zeer goed met versterking terug kon keeren langs den weg, waarheen hij vertrokken was en eduard wilde nog zoo gaarne wat blijven leven. Hij doorzocht de zaal, klopte tegen de wanden, maar nergens bespeurde hij een anderen uitgang.
Op eens hoorde hij kloppen aan de deur, die hij uit voorzorg gesloten had; bij ontstentenis van eenig antwoord werd dit meer drin-
{==192==} {>>pagina-aanduiding<<}
gend en eene stem buiten gelastte hem open te doen. Daar eduard zich wel wachtte teekenen van leven te geven, verdwenen de personen, die zich voor de deur bevonden.
Hoewel zij zich verwijderden, durfde eduard de deur niet openen; hij vreesde dat men iemand mogt achtergelaten hebben, om ze te bewaken. Daarbij schoot hem een verschrikkelijk denkbeeld te binnen; de andere uitgang kon den eigenaar van het huis niet onbekend zijn; zoo deze de deur liet bewaken en langs den anderen weg naderde, was hij onherroepelijk verloren. Zijn eerste voornemen om de deur te barricaderen, kwam hem onuitvoerbaar voor; de kamer was te groot en de meubels waren betrekkelijk te ligt; radeloos liep hij de zaal op en neder.
Hij vloog naar het venster; dit was naar zijne schatting zes el boven de straat; er uit springen was moedwillig den dood zoeken.
Aan de andere zijde kwamen de vensters op eene binnenplaats uit. Door de straat te ontsnappen zou, zoolang het niet avond of nacht was, hoogst gevaarlijk zijn; de straten waren te zeer bevolkt, om ongedeerd te kunnen ontvlugten; hij wist wel dat men niet ongemoeid iemand zes el zou laten afdalen uit een huis, waarvan de eigenaar alom bekend was. De andere kant bood nog minder heil aan. Hij besloot voorloopig niet te vlugten. Wilde hij echter in dit huis blijven, dan moest hij zijne belagers in den waan brengen dat hij ontvlugt was. Hij rukte dus de gordijnen van de ramen, bond ze aan elkander en bevestigde het geheel aan den poot eener secretaire, die tusschen twee vensters stond; toen schoof hij het raam open en wierp de geïmproviseerde touwladder het venster uit; niet gaarne ware hij daar langs afgeklomme. Zonder zich verder om iets te bekommeren, vloog hij naar eene kast, waarin de sleutel stak, verborg zich hierin en, met zijn mes gewapend, wachtte hij de verdere gebeurtenissen af.
Zijn haast was niet overbodig, want naauw was hij in zijne schuilplaats of, zoo als hij verwacht had, de deur in het behangsel werd geopend en twee menschen vertoonden zich in de zaal. Met een oogopslag ontdekten zij het openstaande venster; zij snelden er heen, zagen den weg, waar langs de ontvlugteling had plaats gehad! en begrepen alles dat wil zeggen: ‘niets.’
‘Ontsnapt!’ riept beaulieu, want deze was de eene. ‘Maar goed beschouwd, wat kan de jongen ons ook schelen! De troepen zijn weg, verraden kan hij ons niet en buitendien, hij schijnt niets

{==193==} {>>pagina-aanduiding<<}

ontdekt te hebben. De beval is zeker door de geheime deur gegaan.’
Besluiteloos zagen zij het venster uit, sloten dit, gingen toen naar de deur, die eduard gesloten had en tot zijne groote geruststelling verwijderden zij zich. Eerst toen hij niets meer vernam, begon hij ruimer adem te halen. Wel is waar was hij nog niet gered, maar zijne list was gelukt; zij had hen in den waan gebragt, dat hij gevlugt was en hierdoor zou het hem veel gemakkelijker vallen te ontkomen.
Hij waagde zich nog eens voor het venster; krijgsvolk zag hij niet meer, ten minste niet zijne wapenbroeders, doch aan gewapenden was geen gebrek. Niellon, mellinet en kessels waren dadelijk, na het ontruimen van de stad door de krijgsmagt, de poorten ingerukt. Hoewel het klein geweervuur had opgehouden, vernam eduard onophoudelijk de zware doffe slagen, die aan verwijderd geschutvuur doen denken. Wat er nu weder gebeurde? Hij had zoo gaarne geweten, welk lot zijn krijgsmakkers beschoren was. De straten waren gevuld met allerlei menschen; hij trok zich daarom snel terug.
Meer onafgebroken volgden de zware slagen, die hij reeds een geruimen tijd had hooren dreunen, elkander op.
Hij wist vooreerst geen plan te beramen. Den anderen uitweg te vinden was zeer moeijelijk; de kamers, welke hij had doorloopen, hadden hem een doolhof toegeschenen, zoodat de weg, waarlangs hij gekomen was, hem zeer gevaarlijk voorkwam en die, waar langs zijn vijand verdwenen was, kon hem niet dienen; er bleef alzoo niets over, dan zijne schuilplaats op te zoeken, bedaard den avond af te wachten en dan, door de duisternis begunstigd, werkelijk de vlugt te nemen. Voor het oogenblik was het ontsnappen door het venster, al had hij zelfs eene sterke touwladder, hem onmogelijk; het bevreemdde hem reeds, dat het uitwerpen van zijne zaâmgeknoopte gordijnen niet de aandacht van de voorbijgangers getrokken had. Toen was de straat minder bevolkt geweest; nu durfde hij zich naauwelijks aan het venster vertoonen.
Hij nam zich voor, het eenige plan, dat tot redding kon leiden, te volgen en hoewel met tegenzin, kroop hij in zijne kast, wèl overtuigd dat zijn leven in dit huis niet veilig mogt genoemd worden. Werkeloos bleef hij daar; wat kon hij beter doen dan luisteren en peinzen?

{==194==} {>>pagina-aanduiding<<}

Eenige uren bragt hij aldus door; dat die uren hem eeuwen toeschenen, zal iedereen gevoelen.
Onophoudelijk en met stijgende verbazing hoorde hij het dof gedreun van kanonschoten op eenigen afstand gelost. Het vuur werd levendiger; wat gebeurde er toch? Zijne werkeloosheid was hem ondragelijk. Hij vergat het gevaar, verliet zijne schuilplaats en snelde naar het venster, vast besloten liever alles te wagen, dan hier langer, geheel onkundig van alles, te blijven; doch een blik door het venster overtuigde hem op nieuw van het onmogelijke, om aan die opwelling gehoor te geven. De geheele stad scheen in rep en roer en onophoudelijk bulderde het geschut; peinzend staarde hij uit het venster. Hij kon zich maar geene rekenschap geven van hetgeen nu weder de stad met zooveel schrik en ontsteltenis vervulde. Op eens ging hem een licht op; hij begreep het doel van die onheilspellende slagen en begon de oorzaak van al het rumoer te beseffen.
Aan het einde van de straat zag hij zware rookwolken opstijgen, een roodachtig schijnsel verlichtte de nabijgelegen huizen, en de felle gloed van vlammen weêrkaatste in de vensterglazen der omliggende woningen; honderden menschen stonden daar opeengepakt, om de noodige hulp te bieden. Hij zag de vlammen opstijgen, die schenen te spotten met de pogingen der omstanders, om ze te blusschen. Intusschen hoorde men in de verte het geschut onafgebroken dreunen.
Hij gevoelde, van waar die doffe slagen kwamen; hij begreep, welke mortieren de bommen uitbraakten, welke hij sissend de lucht hoorde doorklieven. En hij moest werkeloos blijven! Hij zag zeker voor de tiende maal radeloos in de kamer rond, vast besloten den togt uit het venster te wagen, in de hoop dat het volk in de straten te veel met het onheil, dat de stad trof, mogt begaan zijn, om op hem de aandacht te vestigen. Maar waar hij ook rondzag, nergens mogt hij iets vinden, dat hecht genoeg genoemd kon worden om hem te houden. En langs zijne gordijnen naar beneden te gaan, even goed kon hij uit het venster naar beneden springen; een wissen dood te gemoet te gaan, was eene groote dwaasheid. In zeker opzigt had het koord, dat hij vervaardigd had, aan het doel beantwoord; meer mogt hij er niet van vergen.
Plotseling vernam hij een oorverdoovend geraas; de vloer waarop hij stond schudde, de muren waggelden, de glazen in de vensters sprongen stuk en rinkelend vielen de scherven op de straat; alles

{==195==} {>>pagina-aanduiding<<}

scheen te sidderen, een oogenblik dacht hij dat het dak boven hem instortte, een donderende knal volgde.... Wat moest dit zijn? - Het was hem maar al te spoedig duidelijk. Een hevig gejammer drong tot zijne ooren door.
Nog niet had hij het gevaar in allen omvang kunnen bevatten, doch spoedig dwarlde een hevige rook door de deuropening en eene sterke lucht vulde de kamer; eene bom was geslagen in de woning, waar hij zich bevond. De groote uitgebreidheid van de woning was oorzaak, dat de zaal, waarin eduard zich ophield, in het eerst geene andere schade onderging. Weldra stond het huis in brand; de vlammen moesten snel toenemen, want binnen een korten tijd vulde eene dikke rookmassa de kamer en spoedig belette zij hem, de omringende voorwerpen te onderscheiden. Hij snelde in de grootste wanhoop naar de deur, doch juist van daar kwam de verstikkende rook. Hij plaatste zich aan het venster, ten einde frissche lucht te scheppen en niet door den rook verstikt te worden; maar als men den brand niet spoedig meester werd, zouden de vlammen ook dezen vleugel van het huis aantasten en zijn verderf was dan onvermijdelijk.
De brand was snel ontstaan en scheen een vervaarlijken voortgang te hebben, de overzijde van de straat was fel verlicht. Het koude zweet brak hem uit, het bloed steeg hem naar het hoofd; hij begon den moed op te geven en sidderde voor het woedend element, dat veld won en spoedig tot deze verwijderde kamer zou doordringen, om hem tot een vormeloozen klomp te maken.
De gedachte aan den huiveringwekkenden dood, die hem verbeidde, woelde hem door het hoofd; hij gevoelde het noodlottige van zijn toestand en besloot den wissen dood te ontsnappen en een minder onvermijdelijken te verkiezen.
Tot het uiterste gekomen, bond hij de gordijnen weder vast, wierp ze door het venster en maakte zich gereed daar langs af te dalen. Er was ten minste eenige kans, ongedeerd den grond te bereiken en zelfs, wanneer de verbindingen niet tegen zijne zwaarte bestand mogten zijn en hij naar beneden mogt storten, er met min of meer ernstige kwetsuren af te komen; hier stond hem niets anders dan de dood in de vlammen te wachten.
Juist wilde hij deze wanhopige daad volvoeren, en dan zou hij welligt het einde van zijne avontuurlijke loopbaan gevonden hebben, toen hij tot zijne groote bevreemding voetstappen en stemmen hoorde. Hij zag verrast naar den kant van waar het geluid kwam, doch

{==196==} {>>pagina-aanduiding<<}

de rook, die zich als eene zware massa in de kamer had zaâmgepakt, belette hem iets te zien.
‘Hierheen,’ hoorde hij zeggen.
Instinctmatig-gevoelde hij dat er redding kwam opdagen.
Op het geluid afgaande, volgde hij de personen, die hij niet kon onderscheiden; hij trachtte hen te bereiken, overtuigd dat het gevaar te dringend was, dan dat hier vijandschap te duchten zou zijn. Hij naderde de groep en juist toen hij deze had bereikt, zou hij door de meergenoemde deur, welke naar den gang voerde, verdwijnen. Terwijl hij met die lieden den gang doorging zag hij een man, die een meisje dat bewusteloos was voortdroeg, voorafgegaan door een ander. Hij mogt hunne gelaatstrekken niet onderscheiden, maar volgde hen op den voet. Ook zij daalden den trap af en kwamen voor de ijzeren deur, die eduard voor weinige uren den doortogt belet had; maar de man die vooruitging, beter bekend met de gelegenheid, drukte op eene veer. Een slot kwam te voorschijn; de sleutel draaide knarsend in het verroeste slot en eene opening vertoonde zich, waardoor het drietal verdween, gevolgd door eduard, die vreesde de deur voor zich te zien sluiten en onmiddellijk achter hen liep. Hij, die de deur geopend had, wilde ze weder sluiten, maar kon een kreet van verbazing niet onderdrukken, toen hij den vreemdeling aanschouwde.
De ander, die zijn kostbaren last had nedergelegd, zag mede verschrikt op en eduard herkende in hem denzelfde, met wien hij de de beval in gesprek had gevonden. Het scheen, alsof alle vijandschap opgehouden had; ieder voor zich begreep, dat geen ander doel de hier vergaderde personen geleid had, dan het veege leven te redden. Geen woord werd gesproken, de buitendeur werd geopend - en tot zijne onuitsprekelijke blijdschap bevond eduard zich in de vrije lucht.
Zonder zich verder om zijne lotgenooten te bekommeren, snelde hij voort; hij was gered, gered!
En tijdig! want naauw had hij eenige schreden gedaan, of met een luid gekraak stortte het dak ineen; de vlammen, hoewel eerst om de kapgebindten lekkende, hadden die geheel vernield; eene dwarlzee van vonken steeg knappend en knetterend omhoog, en met de handen voor de oogen ontvlood hij dit tooneel van ellende en verwoesting.
Beaulieu, want die was de ongelukkige, wilde zijne dochter opheffen; ontzet stoof hij terug!

{==197==} {>>pagina-aanduiding<<}

Eene doodelijke bleekheid had hare wangen ontkleurd; zonder beweging lag zij neder. Hij zag zijn kind strak aan, streek over het kille gelaat van de doode - en met een gesmoorden gil viel hij naast zijn eenig kind neder. Op hetzelfde oogenblik schoot een projectiel door de lucht en hoog in het luchtruim, boven de plaats, waar de ongelukkige vernietigd was neêrgezonken, sloeg dit uiteen, als wilde het aanschouwelijk voorstellen, wat den rampzalige van alles, wat hij bezat, beroofd had.
Die man werd zwaar gestraft; zijn huis was eene prooi der vlammen, zijn kind het offer zijner eerzucht geworden. De bommen, naast de rigting haar door de bediening der mortieren gegeven door het grillig toeval geleid, hadden den schuldige in eene onschuldige getroffen.
Hij, die zich mede moest verwijten, dit tooneel van dood, verderf en verwoesting over de stad gebragt te hebben, was zelf ook het offer van die ellende geworden.......


Hoofdstuk XIX. De dauw van geluk, die over de familie van Beem drupte.

De ouders van den heer van beem waren bijzonder gelukkig met den gunstigen uitslag van de visite, door hun zoon afgelegd. Zoodra hij te huis was gekomen en hen op de hoogte had gebragt van de snelle vorderingen, die hij gemaakt had bij zijn stormenderhandschen aanval op het maagdelijke hart van louise, viel het gelukkige tweetal hem schreijend om den hals en dankte den hemel, die hun toestond zulk een kind het hunne te noemen, hetwelk bewees, dat geen grein ondankbaarheid in hen aanwezig was.
De gelukkige ouders besloten de jonge dame te inviteren, ten einde eene meer intieme kennismaking te bevorderen en de poorten voor het geluk van hun kind te openen.
Met het plan nadere beschikkingen te nemen betreffende de genoegens, aan de bevallige gast te verschaffen, werd onmiddellijk eene schriftelijke invitatie door den aanbidder opgesteld en dienzelfden dag nog ontving louise een brief van den volgenden inhoud:

{==198==} {>>pagina-aanduiding<<}

‘Freule.’
‘Zoudt gij ons de onschatbare vreugde willen aandoen, morgen bij ons den dag te komen doorbrengen? Wel is waar zal het ons geene gemakkelijke taak zijn, u de zuivere en reine genoegens aan te bieden, welke uw kieschen smaak waardig zijn; maar toch hopen wij u zoo te recepiëren, dat gij geen berouw zult voelen opwellen, onder onze dakgebindten een oogenblik te hebben vertoefd. Gij zult, zoo hopen wij, uw veelgeaehten en edelaardigen vader verzoeken, mede te komen; onder zijne vaderlijke hoede zult gij, hoop ik, ongedeerd onze woning binnentreden en eenige oogenblikken doorbrengen in het gezelschap van mijne hartelijk geliefde ouders, die zeer verlangen zich in de conversatie met u te mogen verheugen.
‘In stille hoop verbeidt uw antwoord:’
‘Uw bereidwillige dienaar, ‘cajefax van beem.’

Dit opstel kreeg onze louise, juist toen zij een oogenblik aan de beide strijders wijdde.
‘Lees nu dat bespottelijk ding eens,’ sprak louise, terwijl zij den fraaijen brief, die geschreven was op groen papier met twee duifjes in zilver, haren vader toereikte.
Hij drukte den bril tegen de oogen, als gold het eene benoeming tot Grootkruis der Orde van den Toren en het Zwaard, en las den brief met een ernst, even koddig als de brief zelf.
‘Allerhartelijkst, allerliefst’ - dit waren de uitroepen, waarmede hij hoofdschuddend de lectuur vergezelde; zelfs het fragment: ‘uw veelgeachten vader’ ontrukte hem de woorden: ‘brave jongen,’ terwijl hij zijn kind weemoedig aanzag.
Toen hij den brief gelezen en met veel aandoening en hoofdschudden nog eens gelezen had, vouwde hij hem hoogst voorzigtig digt.
‘Maar hoe vindt ge die opeenstapeling van zotheden?’
‘Zotheden!’ herhaalde de heer van duin op een toon, als dacht hij na, of dit woord tot eene doode of levende taal behoorde.
‘Ik geloof, dat mijn aanstaande man krankzinnig is’, zeide louise, die den lieveling haars vaders onophoudelijk met ‘mijn aanstaanden man’ betitelde.
‘Zooveel hartelijkheid doet mij aan!’ betuigde hij.
‘Ja, mij ook, voornamelijk mijne lachspieren!’ voegde louise er bij.

{==199==} {>>pagina-aanduiding<<}

‘Gij schijnt niets naar waarde te willen beoordeelen van dit edel jong mensch! Zulk eene hartelijke uitnoodiging!’
Louise bedwong zich, om haren goeden vader niet al te kwaadaardig te maken.
De dienstmaagd kwam zeggen dat de bediende nog altijd op antwoord wachtte.
‘Zeg maar, dat ik bedank,’ voegde louise de meid toe.
‘Bedanken!’ De oude heer werd kreeftkleurig. ‘Bedanken,’ stotterde hij. ‘Volstrekt niet. Mijne dochter, zoowel als ik, zullen van de allerheuschte invitatie gebruik maken, van de allerheuschte invitatie - zeg dat duidelijk aan den knecht.’
De meid vertrok.
De onverbiddelijke vader was zeer boos; dreigend stond hij op en stapte naar zijne dochter.
‘Ge schijnt mijn geduld te beproeven, maar pas op, er komt eens een eind aan; pas op, meisje, ge kent mijn besluit.’
‘Ik verzeker u dat....’
‘Uw verzet is vruchteloos,’ schreeuwde van duin.
‘Gij kunt....’ wilde louise ootmoedig in het midden brengen.
‘Ge zult gaan en - ge zult den jonker huwen. Ge zult.’
Na deze afdoende communicatie verborg de man zijn schrander hoofd in de handen.
Erg veel baatte hem die grimmigheid niet, want zijne dochter bleef bij haar besluit volharden; die tooneelen waren te alledaagsch, om eenigen indruk te kunnen achterlaten. Hij zag in, dat, wilde hij zijn zin hebben, hij den verkeerden weg insloeg; er volgde dus een verzoeningstafereel. ‘Hij had het zoo niet gemeend - hij was wat driftig’ - en louise besloot mede te gaan. Bij nader inzigt begreep zij ook, dat dit haar eenige afleiding kon bezorgen.
's Morgens reden vader en dochter weg; het weder was koud en guur, doch zij hadden daarvan weinig last.
Met inwendige tevredenheid zag van duin het gelaat van zijne dochter een vrolijker tint aannemen, toen zij de plaats naderden, door hun gastheer bewoond, en hij twijfelde niet, of zijn gunsteling zou de laatste sporen van koppigheid bij zijne dochter verdrijven.
Het rijtuig reed het ijzeren hek door; vóór dat het de woning bereikt had, stoven vader, moeder en zoon reeds gezamenlijk de deur uit, om de gasten plegtig in te halen.
De oude heer van beem had zich in een blaauwen rok met groote

{==200==} {>>pagina-aanduiding<<}

koperen knoopen gestoken; Mevrouw was in gele zijde gehuld en trots de koude vrij laag gekleed, waardoor een vrij knokerig beenenstelsel zich aan het oog vertoonde; zij had stoffen laarsjes aan, die haar ondragelijke folteringen veroorzaakten. Maar wat doet eene moeder niet voor haar kind! -
De zoon eindelijk naderde met een grooten bloemenruiker in de hand, waaruit een geheele korf bijen voldoende voedsel zou kunnen putten.
Hulpvaardig hielp bij de lang verwachte gast uit het rijtuig en bood haar met een afgodisch lachje zijn bloemruiker, dien zij gelaten een eind medesleepte.
De ouders heetten haar welkom in hunne woning en de teedere moeder drukte zelfs een kus op het voorhoofd van het ‘lieve kind’ - zoo als zij louise dadelijk begon te noemen. Een dejeuner stond gereed en daar louise dien morgen niet veel ontbeten had, at zij met zulk eene graagte, dat het drietal elk stukje met tevredenheid nastaarde.
De goede vrouw zag onophoudelijk in het kopje van haar ‘aardig gastje,’ zoo als zij zich bij afwisseling uitdrukte, en vervolgde het arme kind met een stortvloed van beleefdheden.
‘Alleraangenaamst is het ons, in kennis te komen met uwe engelachtige dochter,’ zei de heer van beem.
‘Hoe zal ik woorden vinden, om u mijne dankbaarheid te betuigen voor het voorregt, dat ons te beurt valt, u in onze woning te mogen aanschouwen,’ voegde cajefax er bij.
Tot antwoord was louise genoodzaakt een pastijtje te nuttigen, dat haar door Mevrouw van beem werd opgedrongen.
De ouders vonden het een goed denkbeeld, de jongeluî zich zamen te laten amuseren en van beem begon dus op hoog ernstigen toon zich met zijn gast in een gesprek over zijne broeikasten te verdiepen.
‘Wat treft gij gunstig weder van daag!’ zeide Mevrouw tot de jonge dame, die zat te trillen van de koude.
‘Gij hebt gelijk, waarde moeder,’ meende de jonker; ‘het schijnt buiten bijzonder aangenaam te zijn;’ - waardoor hij bewees, dat hij nog niet lang buiten geweest was.
‘Gij woont zeer vrolijk, naar ik van mijn zoon gehoord heb,’ sprak de huisvrouw.
‘Wat eenzaam,’ verklaarde louise gemelijk.
‘Het is ook niet goed van mijn zoon dat hij u niet wat meer in uwe eenzaamheid bezoekt.’

{==201==} {>>pagina-aanduiding<<}

De jongeling wilde in het midden brengen dat niets vuriger door hem werd gewenscht, maar Papa van duin verliet zijne broeikasten-discussie om snel er bij te voegen:
‘Niets zal ons aangenamer zijn, dan den jonker dagelijks te zien; alleen zou het ons smarten, zulk een zoon van zulke ouders te rukken. Zoowel mijne dochter als ik meenen dit uit den grond van ons hart.’
De dochter trok een gezigt, dat na de vaderlijke bewoordingen zeer ongepast kon genoemd worden.
‘Dit is wel zoo; het zou ons innig aandoen, onzen goeden zoon veel te moeten missen,’ bragt Mevrouw in het midden. ‘Ik moet tot zijne eer zeggen - al is hij er zelfs bij, hij is een braaf mensch, die zijne ouders nog nooit een traan heeft doen storten.’
Deze zinsnede lokte weder een algemeen gebarenspel uit.
Het weder was onder deze en dergelijke gesprekken wat beter geworden en door Mevrouw werd voorgesteld, de jongeluî hun eigen weg te laten gaan. ‘Haar zoon zou de jonge dame de plaats eens laten zien, hoewel die er nu niet harer waardig uitzag,’ vervolgde zij knipoogend, waarna het gezelschap opstond.
Van beem liet zijn gast inmiddels zijne verzameling schilderijen zien, waarvan de leelijkste in hare soort ontzaggelijk veel mooijer was dan de eigenaar in de zijne. Mevrouw ging reusachtige beschikkingen voor het diner maken en de jongeluî wandelden het terras af.
‘Hoe heet deze plaats?’ vroeg louise, nadat beide een hardnekkig stilzwijgen hadden bewaard.
‘Rozenlust,’ was het eerste eenvoudige antwoord.
‘Zijt gij hier den geheelen winter?’
‘Ik haat het stadsgewoel!’ antwoordde van beem op beslissenden toon - zooals een wijsgeer, wiens voorouders tot in de vierde mannelijke linie door vergif om het leven kwamen, wiens woning driemalen boven zijn hoofd werd in brand gestoken en die altijd door de geheele bevolking van het uitspansel verguisd en mishandeld werd, met galachtige bitterheid moet uitroepen: ‘Ik haat den mensch.’ - ‘Hoewel ik 's winters het filomeelengekweel moet derven, zoek ik schadeloosstelling in onze oranjerie, die ik mij heb uitgekozen voor mijne mijmeringen.’
‘Mijmert ge dan zooveel,’ was de nog al natuurlijke vraag van louise.

{==202==} {>>pagina-aanduiding<<}

‘Mijmeren! oh!’ sprak cajefax, terwijl zijne oogen zich geheel wit vertoonden en hij een zucht loosde, die in schroefvormige rigting ten hemel steeg.
‘Het is hier ook wel wat koud om te mijmeren!’ Na deze ontboezeming liep louise eene poos zwijgend voort.
Onwillekeurig dacht zij aan eene gelijksoortige wandeling, en alweder kwam haar vrolijke logé haar voor den geest.
Men wane niet, dat zij den armen eduard vergat, al mogt zij daarvan uiterlijk blijken geven; geen oogenblik was de jongeling haar uit het geheugen.
Daar zij bij haren vader nooit troost zou vinden, trachtte zij in diens tegenwoordigheid het beeld, dat haar zoo trouw vergezelde, te verdrijven en nam zij eene onverschillige houding aan; doch niettemin was zij vast besloten, zoo lang hij leefde, hem toe te behooren.
Het behoeft niet gezegd te worden, dat de jonker van beem geen oogenblik twijfelde of louise dacht aan niemand dan aan hem. Zijn voortdurend mijmeren had haar dan eindelijk getroffen; hij gevoelde dat hij veld won.
Nadat zij zoo een geruimen tijd hadden voortgewandeld, kon hij niet nalaten, het voorwerp zijner liefde te vragen, terwijl zijn arm de gedaante van eene naauw herkenbare O aannam: ‘Mag ik u mijn arm offreren?’ Louise, die uit haar gepeins ontwaakte, gaf te kennen dat zij best alleen kon loopen, waarop de arm moedeloos zijne lijnregte pose hernam.
Daar de afzondering met haar niet dat aanbood, wat hij en zijne scherpziende ouders zich er van hadden voorgespiegeld, rigtte hij zijne schreden naar de oranjerie. Zij voegde zich dadelijk bij de verdere familie. Mijnheer van duin stond roerloos een boompje te bekijken; mijnheer en mevrouw van beem zagen elkander zonder reden lang aan. Toen de beide gelieven, zooals de hartelijke gastvrouw ze al noemde, binnentraden, huppelde mevrouw naar hen toe, reikte louise vriendelijk de hand en wenkte haren zoon toch een stoel te geven. Zij moest mededeelen, hoe zij alles vond, hoe zij den dag verder wilde doorbrengen, en men ging naar de kamer, waar men gedejeuneerd had.
Behendig wist de jonker het gesprek op de muziek te brengen, ten einde weder eene groote verzameling complimenten te kunnen maken over louise's verheven pianospel.

{==203==} {>>pagina-aanduiding<<}

‘Ja,’ sprak hij, ‘op menig concert heb ik mij niet zoo geamuseerd als gedurende de weinige minuten, dat gij aan het klavier hebt gezeten.’
‘Het is jammer, dat mijn zoon de muziek heeft laten varen,’ voerde Mevrouw aan; ‘hij speelde al zoo aardig en zingen - de lijster kon mij niet meer aandoen.’
‘Wilt gij ons niet eens op eene aria onthalen?’ vroeg louise zoo ongekunsteld mogelijk.
‘O,’ antwoordde de jonker, ‘dat nimmer.’
Op nadrukkelijk verlangen van de geheele vergadering trommelde louise drie polkaas, welke den heer van beem zeer troffen. Deze speelde eertijds met veel enthousiasme en zijn spel had de eigenaardigheid, dat hij met meesterlijk talent de beide pedalen wist te gebruiken; een noodlottig ongeval had hem echter van het musiceren afgebragt. Op zekeren avond speelde hij voor eene groote schare, toen op eens, o noodlottig toeval! bij het voordragen van eene zeer zware passage, hij met kracht den voet op het regter pedaal wilde drukken en met zijne laars tusschen de beide pedalen inglipte. Wat moeite hij ook aanwendde, hij kon onmogelijk zijn voet terugtrekken; zijn stevel bleef tusschen de pedalen gekneld. De toonen verstierven onder zijne handen en slechts zijne woest rollende oogen en zijne vingers, die als weêrhaken op de noodlottig geklemde beenen wezen, gaven te kennen tot welken treurigen toestand de muziek hem had gebragt; zijn onvermogen werd begrepen. De gastheer, geholpen door zes krachtig gespierde armen, omvatte den ongelukkige, terwijl eenige anderen het klavier tegenhielden. Met vereende pogingen gelukte het hun den lijder te bevrijden, die de laars, langzaam voelde glippen en overstelpt van pijn in de armen van zijne redders zonk, terwijl de laars gapend tusschen de pedalen bleef hangen en alle aanwezigen steelsche blikken op het regter been van den dilettant wierpen. Sedert heeft van beem nooit voor eene piano gezeten.
Men besloot nu de platenverzameling van den zoon des huizes te bezien, welke de moeite waard was.
Intusschen spraken de twee nestors van het gezelschap op zeer vertrouwelijken voet met elkander. Van duin deelde zijn gastheer de dwaze liefde van zijne dochter mede; maar toch beloofde hij de hand zijner dochter aan den zoon;... en wilde zij niet goedschiks, dan.... ‘ik begeer het’ sprak hij dreigend.

{==204==} {>>pagina-aanduiding<<}

Zoo naderde het etensuur, het gewigtige etensuur, waarin de hoop van den minnenden cajefax geheel kon uitgeblazen worden.
Het liefst had de gastvrouw hare gasten voortdurend aan het eten gehouden; zoolang men eet en drinkt verveelt men zich zoo ligt niet, dit stond bij haar vast en zij duchtte zoo zeer, dat hare gasten zich mogten vervelen.
Naauw was het dessert opgedragen, of de heer van beem Senior verrees van zijn stoel, nam een glas Cantemerle in de regter hand, liet alle glazen vol schenken, trok een gelegenheidsgezigt en begon:
‘Regt gelukkig en vereerend is het ons, u hier aan den disch geschaard te zien.’ Pauze, alle blikken waren op den redenaar gerigt. ‘Niet alleen verbind ik hieraan iets aangenaams, maar tevens heeft dit oogenblik iets plegtigs.’
Hij ving een aanmoedigenden blik van zijne vrouw op, en door die pantomime gesterkt, vervolgde hij:
‘Reeds lang heeft ons ouderlijk verlangen gehaakt naar het oogenblik, dat onze geliefde zoon bij een gelukkigen, gezelligen haard eene schadeloosstelling mogt vinden voor het verlies van den ouderlijken, een verlies, dat hem vroeg of laat te wachten zou staan, en dat eene lieve jonge vrouw zijn levenspad met bloemen mogt omzoomen. (Het behoeft niet gezegd te worden, dat hij die redevoering van buiten had geleerd). Wij meenen nu tot dit gelukkig tijdstip genaderd te zijn en - in het kort, het is op dit oogenblik, dat ik u, ook uit naam van mijne gade, de hand uwer dochter vraag voor onzen zoon. Ik verzeker u, dat zij in ons ouders zal vinden, die zich dubbel gelukkig achten zulk eene schoondochter als de hunne te mogen begroeten.’
‘Niet waar, bertha’ voegde hij er bij.
De heer van duin begreep, dat na zulk eene hartelijke, welgemeende en treffende aanspraak de oogen vochtig moesten worden; hij haalde diep adem, als neep de verrassing hem de keel digt. Toen stond hij op, na een blik op zijne dochter geworpen te hebben, die, in gedachten verdiept, een sinaasappel opengemaakt en vrij machinaal geluisterd had naar de boeijende rede, die zoo naauw haar geluk betrof.
Louise volgde zijn voorbeeld en rees op; waarna de drie zittenden gelijktijdig, als bewoog dezelfde veer hunne kniespieren, opvlogen.

{==205==} {>>pagina-aanduiding<<}

‘Gij hebt mij aangedaan, bepaald gij hebt mij aangedaan,’ begon van duin.
Mevrouw van beem wischte haren zoon de oogen af.
‘Streelend, zoowel voor mij als mijne dochter, zijn de woorden door u gesproken; zij vinden in onze harten weêrklank.’
Juist nu de beantwoording van de redevoering des gastheers zoo schoon begon te worden, kraakte de deur en kwam de bediende binnen: ‘Heeft u gescheld?’
Antwoord kreeg hij niet, maar een drietal armen, de regtmatige eigendommen van de geheele familie van beem, strekten zich naar hem uit en wezen hem zóó gebiedend de deur, dat hij verschrikt de kamer uitstoof en aan de deur bleef luisteren.
‘Het kan mijner dochter niet dan hoogst aangenaam zijn in zulk eene familie te worden opgenomen,’ vervolgde hij na de stoornis, ‘en dus met het oog op hare toekomst geef ik volgaarne mijne toestemming tot een huwelijk, dat door allen zoo gewenscht wordt. (Het was een aandoenlijk oogenblik). Ik twijfel dus niet, of mijne dochter zal ons haar besluit wel mededeelen; zij moet geheel hare vrije keuze hebben, en hoezeer mij dit huwelijk in haar eigen belang wenschelijk voorkomt, is het vèr van mij haar te willen dwingen.’
‘Edele man!’ sprak mevrouw van beem schreijende.
Het antwoord van louise lag voor de hand; zij wilde echter niet zoo onmiddelijk voor haar gevoelen uitkomen; zij wist zelve, wat beminnen was.
‘Het is eene veel te belangrijke zaak voor mij,’ sprak louise, ‘om zoo dadelijk een antwoord te kunnen geven, maar binnen weinige dagen zal ik na rijp overleg met mijn vader, u mijn antwoord doen toekomen.’
De dischgenooten vonden dit zeer billijk, behalve natuurlijk van duin.
Wegens het zeldzaam geluk, dat op Rozenlust heerschte, werd besloten en vastgesteld dat de bediende, die zoo indiscreet was binnen gekomen, wegens zijne ongepaste handelwijze zou weggejaagd worden, welk besluit de knecht, die nog altijd aan de deur stond te luisteren, tot zijne groote ontsteltenis en diep afgrijzen moest aanhooren.
Nadat men nog eenigen tijd over en weder had gepraat en op allerlei wijze had te kennen gegeven, hoe men vereerd was met de gemaakte connectie, werd aangekondigd dat het rijtuig voorstond.

{==206==} {>>pagina-aanduiding<<}

Van duin wisselde nu met zijn gastheer een hartelijken handdruk, klopte den jongeling vertrouwelijk op den linker schouder, en zag toen juist hoe mevrouw van beem probeerde zich in de armen van zijne louise te werpen, die tijdig terugsprong.
Louise maakte een einde aan al deze scènes door eene nijging te maken, aan gastheer, gastvrouw en zoon dank te zeggen en mede te deelen, dat zij gevoelig was voor de hartelijke ontvangst bij hen genoten, en, zonder naar haren vader om te zien, de deur uit te gaan.
Weldra zaten de gasten in het rijtuig, en lang nog oogde het drietal het voortrollend rijtuig na. Eerst toen dit den hoek was omgegaan, gingen zij zwijgend het huis in.
‘Grelukkig kind!’ fluisterde de vader.
‘Grelukkig kind!’ lispte de moeder.
De edele cajefax verborg zijn hoofd in de handen.
‘Hebt gij nog verdriet?’ vroeg de bezorgde vader deelnemend.
Mistroostig stond de zuchtende jongeling op en verliet, zonder een woord te spreken, met geduchte stappen de kamer.
De beide ouders schudden ongewoon medelijdend het hoofd.
Intusschen ging het rijtuig voort.
‘Lieve menschen,’ zeide van duin, toen zij een eind waren doorgereden.
De dochter haalde hare schouders op. Men reed een groot hek voorbij.
‘Een beste jongen toch!’
Louise haalde hare schouders op. Men reed een tweede hek voorbij.
‘Welk eene hartelijke vrouw, niet waar?’
Voortdurende stilte. Men reed een hek voorbij.
De brave man begon kwaadaardig te worden, en op die wijze, reden zij zonder de minste woordenwisseling den langen weg over.


Hoofdstuk XX. Waarom George de Pleyes in zijne jeugd bijna het klompenmaken had moeten leeren.

Terwijl onze arme joseph in zijne legerstede lag te versmachten, kunnen wij eens nader in kennis komen met onzen vriend de pleyes.

{==207==} {>>pagina-aanduiding<<}

Zijn vader, eigenaar eener wapenfabriek, was regt verheugd geweest, toen hij op zekeren achtermiddag van zijne goede vrouw een zoon had ten geschenke gekregen, die schaamteloos lang en veel schreeuwde en niemand anders was dan de ons bekende george. Toen de jongen zeven jaren oud was, wilde hij reeds doctor worden, een denkbeeld dat den zwaardenfabriekant zeer geestig voorkwam. Hij ging op school, stond in den hoek, sloeg den ondermeester met het Oostelijk-Halfrond om de ooren, kreeg vergiffenis voor dit ongehoorde feit, kwam tot de overtuiging dat er in de hel zeker veel gerekend moest worden, en verklaarde op twaalfjarigen leeftijd aan zijn vader, dat hij genoeg had geleerd. Wel verzekerde zijn leermeester dat dit niet waar was, maar de beste vader meende, dat de jongen er niet om zou liegen en had zijn kind te lief, om het in die kleinigheid geen genoegen te doen.
Ten spijt van de onvermoeide pogingen van den leeraar, had de jeugdige telg meer ondeugd dan kennis opgedaan. Om te voorzien in zijne opvoeding, die, naar het oordeel van de ouden heer nog niet voltooid was, nam deze een gouverneur, die naar zijn inzien (en naar het inzien van den gouverneur, zij alléén waren van dit gevoelen) zeer knap was, en met zijne moedertaal alle talen sprak, behalve de levende en sommige doode.
Juist kwam de oude heer, die trotsch op zijn lieveling begon te worden, tot het besluit dat de jongen veel aanleg voor eene schoone kunst bezat, omdat hij den notaris had nageteekend, en de vader goed vond dit afbeeldsel voor allersprekendst uit te krijten (welk genre, waarmede gedebuteerd werd, niet van het moeijelijkste was, daar de man reeds vrij gelijkend afgebeeld werd, wanneer men genoegzaam aanleg had om eene lange zuiverregte gedaante met een wipneus op het papier voor te stellen); juist bespeurde de beste vader dit talent, die verheven gave, zoo als hij het noemde, toen hij op zekeren middag in het water viel en verdronk. Hoe beklagenswaardig was het lot van den armen wees, toen kort daarop zijne moeder haren man volgde, hoewel niet in het water.
Het gevolg van dit dubbel verlies was, dat een zeer bleek en verstandig oom, die zijn voogd werd, den gouverneur met dictionnaire en wijsheid de deur uitjoeg en den jongeling meêdoogenloos naar de kostschool stuurde. De fabriek werd voortgezet ten behoeve van de kinderen; de oom en voogd behartigde de zaak uitmuntend, hetgeen zeer braaf van hern was, hoewel hij voorloopig de helft van de winst

{==208==} {>>pagina-aanduiding<<}

in zijn zak stak, hetgeen minder braaf was. Zeer ontsticht was de zorgende voogd, toen hij op een warm en zondag zijn pupil zag terugkomen met de opmerking, dat het op zulk eene kostschool ongezelliger was dan hij gedacht had.
De waardige man was juist uit de kerk te huis gekomen en had eene schoone preek gehoord over de liefde tot den naaste, (waarbij de dominé zeer stichtend de liefde tot de dieren had weten te pas te brengen) met dat gunstig gevolg, dat hij den jeugdigen verdorvene gaarne op een voorbeeldeloos pak slaag zou onthaald hebben. Daar de oom noodeloos drie maanden leergeld moest betalen, zag hij in deze kostschoolkuren van zijn pupil weinig heil en wist er niet beter op, dan aan de begeerte van den jongen te voldoen en hem toe te staan student in de medicijnen te worden. Onder dit accoord werd begrepen, dat hij tevens eene soort van gymnasium als voorbereiding zou bijwonen, en george berustte hierin. Hij vertrok spoedig naar eene universiteit in Hannover.
Dit leven scheen hem tamelijk te bevallen; met genoegen leerde hij vele nuttige wetenschappen en toen hij eindelijk aan de hoogeschool kwam, sleet hij een vrolijk leven. Spoedig had hij eene ernstige verwikkeling met zijn voogd, die hardnekkig weigerde, hem eene voldoende som ter hand te stellen tot het bestrijden van verschillende rekeningen, door het gebruik maken van paarden, rijtuigen en champagneglazen hem aan huis bezorgd. Hij had hiervoor eene reis naar de woonplaats van zijn oom over en dreigde, dat als hij niet meer inkomen kreeg, hij diens lieven Pollux zou verdrinken, welke ‘verregaande ondeugendheid,’ zijne vrouw het op de zenuwen deed krijgen. Die bedreiging noopte haar, haren huwelijksgezel over te halen den jongen zijn zin te geven, hetgeen er ook wel afkon.
Met gevulden geldbuidel toog de pleyes weg en juist zou hij den graad van doctor behalen, toen hij bij eene vrolijke partij met een vriend in onaangenaamheden werd gewikkeld. Door den onschuldigen Rijnwijn opgewonden, gaf hij hem een klap om de ooren, waarop de aanwezigen, innig verheugd dat er weêr iets aan de hand was, plegtig verklaarden dat het er niet bij blijven kon.
Met groote bereidwilligheid leende de Baron von schnitsendorf twee degens; de vrijheer von krabbelendorf en drie andere vrijheeren boden zich welwillend als getuigen aan, en na een krachtig ontbijt, verscheen george op de kampplaats.

{==209==} {>>pagina-aanduiding<<}

Naast een olmenboschje en regts van een schralen populier kruiste zich het staal, en weldra drong de degen van de pleyes even boven de heup in een ligchaam, dat niet het zijne was.
Verschrikt sloeg hij op de vlugt, zonder te durven omzien. Hij had het genoegen zijn voogd een mooijen brief te schrijven, waarin hij verhaalde dat hij wegens eene zaak van eer het land een oogenblik moest verlaten; dit was de reden, waarom hij zijne geboorteplaats niet durfde genaken, zoodat hij tamelijk veel geld noodig had, om onder eene vreemde heerschappij zijne dagelijksche consumtiën te bekostigen.
De oom was zoo hartelijk, hem te melden dat hij geene centime kreeg, vast overtuigd dat de jonge spitsboef, zoo als hij hem noemde, niet durfde terug komen.
De pleyes was woedend op zijn voogd, noemde hem een waterchinees, maar besloot zijne wraak uit te stellen en zelf zich te redden. Hij had weinige thalers in zijne portemonnaie, en deze muntstukken waren in verrassend korten tijd verdwenen. Niet van plan den hongerdood af te wachten, besloot hij in dienst te treden, maar bij nader inzien kon hij niet van zich verkrijgen soep uit keteltjes te eten. Daarop besloot hij een kantoor te zoeken, maar hij vreesde dat door dagen achtereen op een duf kantoor geplakt te zitten, hij zijne hersenen in ellendig voedsel zou omzetten, - te duur gekocht.
Toen kwam hij op den gelukkigen inval, zich aan de schoone kunsten te wijden. Hij trachtte zich te engageren aan een theater, alwaar hij zich voor een beroemden tooneelspeler uit Lijfland uitgaf; dit verlokte den directeur. Hij debuteerde in een stuk, waarin hij twee menschen op wreedaardige wijze om het leven moest brengen; hetzij deze dramatische inhoud zijne wroeging opwekte, of dat hij beducht was een maaltijd van hem aangeboden appelen te kunnen doen, hij verliet den tempel van Thalia zonder zich te bekommeren om de lauweren, die hij nog niet geplukt had.
Hij besloot nu zich eenig geld te verschaffen door het onderwijs in de schermkunst. Te dien einde toog hij naar de naastbijgelegene stad, en gaf schermlessen, wel overtuigd dat iemand, die in een eerlijk tweegevecht zijn tegenstander heeft verslagen, een behendig meester moet zijn.
Ook die poging mislukte en juist wilde hij, tot radeloosheidgebragt, zich op het klompenmaken gaan toeleggen, toen hij uit zijn bitteren nood gered werd door de aangename tijding, dat zijne tijdelijke degenscheede geheel hersteld was en onbezorgd den Hochheimer verzwolg.

{==210==} {>>pagina-aanduiding<<}

IJllings keerde hij terug naar de stad, die hij zoo hals over kop verlaten had, dineerde bij zijne vrienden, en stond plotseling voor de oogen van zijn oom.
Daar hij meerderjarig was, begon hij als welkomstgroet rekening en verantwoording te eischen van den voogd, en dankte hem voor zijne bemoeijingen.
Hoewel de pleyes bijna zijne studiën in de chirurgie voltooid had en al vrij vaardig recepten kon schrijven, had hij den doctorsgraad niet behaald, en besloot in vredes naam daarvoor geene moeite meer te doen.
Dank zij der spaarzaamheid van zijn vader had hij geld genoeg om rustig te kunnen voortleven, en welligt zou hij tot zijne vrolijke levenswijze terruggekeerd zijn, wanneer hij niet in kennis was gekomen met eene jonge maagd, op wie hij smoorlijk verliefd werd.
Zij was de dochter van een muziekhandelaar, die van alle instrumenten wat en van geen van allen iets kende, juist genoeg voor een handelaar in muziek en muziek-instrumenten, om falliet te gaan.
Hij merkte haar het eerst op, toen zij beide een concert bijwoonden, waar eene symphonie werd uitgevoerd, die ieder prachtig vond, behalve onze george en vele anderen, die precies deden als of zij ze mooi vonden. Zijne aandacht werd getrokken door eene jonge dame, die met belangstelling de ingewikkelde fugaas van het schoone stuk volgde.
Tot dusverre had hij weinig naar de muziek geluisterd en zich vergenoegd met al die arme menschen te beklagen, welke hunne longen aan kunst en salaris opofferden; thans had hij volstrekt geene attentie meer voor de heerlijke compositie, en hij kon zijn oog van zijne schoone fee niet afwenden. Toen de laatste point d'orgue was aangehouden, volgde hij de onbekende naar huis en stond zeer verbaasd, toen zij den muziekwinkel inging.
Hij was verliefd, - model verliefd.
Het koste hem geene moeite, met haar in kennis te komen; hij begon hiertoe muziek te koopen, waarin hij patrijzen of konijnen, die hij nu en dan schoot, rolde, zoodat menig beest gewikkeld was in eene elegie op hem of een ander gemaakt. Zoo kwam hij met haar in gesprek - en waartoe veel redeneren? - het duurde niet lang, of de jongelui werden het eens. Maar ook de vader van het meisje had al iets gehoord van de onstuimige jeugd des rijken minnaars, zoodat hij weigerde zijne toestemming te geven tot een

{==211==} {>>pagina-aanduiding<<}

huwelijk. George kon niet begrijpen, hoe iemand er iets kwaads in mogt vinden, aan de hoogeschool gestudeerd en een vriend niet ééns doodgestoken te hebben.
Trots de tegenwerking van den vader, vrijde het jonge paar lustig voort, ofschoon de zorgvolle oude heer onzen faust zijn huis ontzegd had. Zonder zich juist met den duivel in te laten, beloofde george het lieve meisje haar spoedig als zijne vrouw te begroeten, en op een stormachtigen avond plaatste hij een ladder onder het venster van zijne lieve emma, klom naar boven en wilde haar schaken, doch zij vond den weg langs de ladder zeker wat te gevaarlijk en weigerde.
De pleyes wilde goedschiks heen gaan en kroop het venster door, hoewel de jonge maagd, door zenuwachtig de hand uit te steken, hem van zulk een compromitterend bezoek wilde afhouden. Toen zij dit zonder eenig gevolg had volvoerd en george haar goeden avond wenschte, werd besloten, royaal uit de hoofddeur te vlugten. Zij haalde daarop den huissleutel van het tafeltje, dat naast haren vader stond, riep hem een zwijgend vaarwel toe en verliet de kamer, na in de consternatie een stoel omvergeworpen te hebben, waardoor de oude heer ontwaakte en verschrikt uit zijne legerstede sprong. ‘Hemel, mijn vader!’ hoorde hij in het duister zeggen en tot zijne bevreemding herkende hij de zuivere stem van zijn kind; hij begon alles te begrijpen, trilde van verontwaardiging en zonder zich om zijn gebrekkig toilet te bekommeren, snelde hij de vlugtelingen na.
Het jonge paar vlood met overhaasting, maar de vader haalde bijna den snooden verleider in, zoodat deze in de treurige noodzakelijkheid kwam eenige violen het luchtruim te doen doorklieven, ten gevolge waarvan de geliefkoosde instrumenten den man naar de naakte kuiten dwarlden. Evenwel snelde hij voort en wilde zich wijs maken, dat hij het booze voornemen van den schaker en de geschaakte verijdeld had, toen hem eene contrabas tegen het hoofd viel, Zonder zich te verdiepen in eene nieuwe uitvinding, om zijn eigen haar tot het vervaardigen van strijkstokken dienstbaar te maken, versmaadde hij op dit plegtig oogenblik alle kans op voordeel en roem, en wilde zijn onstuimigen loop vervolgen, toen hij de deur hoorde digtwerpen. Een koele nachtlucht woei hem te gemoet en vernietigd zonk hij neder op de instrumenten, die tegen hem waren aangegierd en juist voldoende waren voor een strijk-quartet.
Toen onze de pleyes met zijn kostbaren last midden in de straat

{==212==} {>>pagina-aanduiding<<}

stond en bespeurde dat het regende, begon bij ernstig te peinzen over de vraag hoe de zaak glorierijk ten einde te brengen, want het rijtuig door hem besteld was, door de onbegrijpelijke nalatigheid van een dronken koetsier, ergens anders blijven staan.
Naauw was hij eenige straten verder, toen de oude man zijn nacht-gewaad met een ernstig gekleurd pak had verwisseld, terwijl een vilten hoed dreigend op zijne kruin was gestoken. Daarop ging hij naar het politie-bureau, met het kwaadaardige voornemen, zijn eenig kind aan de ruwe handen der geregtsdienaren over te leveren.
Alle agenten beklaagden hem levendig en - schoorvoetend ging één even buiten de deur zien; daar het verloren meisje (in alle beteekenissen, vond de geroerde vader) niet voor de deur van net politiebureau aanwezig was, keerde hij schouderophalend terug en verklaarde dat hjj wanhoopte den snooden verleider op het spoor te komen.
Na dezen treurigen pligt vervuld te hebben, ging de geknakte man weder slapen.
De vlugtelingen hadden inmiddels het geluk een rijtuig te bekomen; in de naburige stad hielden zij stil voor een hôtel, dat den wreidschen titel: ‘In het rustende hert’ jaren lang met eere gedragen had. Daar dit zoowat het eenige was, had de pleyes niet veel keus, maar hij was met zijne geroofde gezellin aan de eerste vervolgingen ontkomen. Tot zijne eer moet gezegd worden, dat hij volstrekt geene verleidingsontwerpen had gesmeed; hij wilde den ouden heer slechts dwingen zijne toestemming te geven, verder gingen zijne bedoelingen niet, en ofschoon zij zamen soupeerden, was deze geëikte term toch niet van geheel de omvattende beteekenis, die de ware zwierbol er aan hecht, Hij liet zijne dulcinea aan haar lot over; zij beloofde in het logement te blijven, tot dat hij haar nader berigt zou zenden, en hij keerde naar zijne woonplaats terug, vast van plan den koppigen vader het zotte van diens handelvijze onder het oog te brengen. Zeer verontwaardigd was de muziekhandelaar, toen hij den volgenden morgen een brief ontving, die aldus luidde:

‘Waarde schoonpapa!

‘Ik houd veel van kort en zakelijk; geef uwe toestemming tot ons huwelijk: dit is het beste wat u te doen staat. Beloof mij,

{==213==} {>>pagina-aanduiding<<}
ons geluk niet langer in den weg te staan en gij krijgt uwe doch ter nog heden terug, zooals zij u verlaten heeft. Zoo gij weigert, kome op uw hoofd al de ellende, waarin gij uw kind zult brengen. Maar gij zult wel wijzer zijn en schandaal vermijden.
‘Uw aanstaande Zoon.’
‘Gij kent mij wel.’

‘Schandaal vermijden! dat zullen wij zien!’ gilde de ziedende vader. De man greep naar hoed en parapluie en wilde de brief, dit overtuigend bewijs, aan de politie overleveren.
Hij bedacht echter, dat in het ontvangen epistel veel logica lag opgesloten en dat het toch maar raadzaam was toe te geven. Dientengevolge ging hij weder naar het politiebureau, trok zijne aanklagt in, sprak van: ‘vergissing, braaf meisje, spijt,’ - en een dag later had hij zijne toestemming gegeven, zeer geroerd door een boetvaardigen en goed bestudeerden knieval.
George huwde emma, en dadelijk na het sluiten hunner echtverbindtenis keerde hij naar zijne woning terug. Gedurende den eersten tijd was george zeer tevreden en het geluk van het huwelijksleven verkwikte hem. Hij was dol met zijne vrouw ingenomen, en zij bleef hem voor den besten man houden. Daar hij intusschen niet gaarne zag dat de lieve tante zijne emma opstookte, verkocht hij op zekeren dag fabriek en huis. Hoe hij precies er toe is gekomen, op het kleine buiten nabij het vergeten dorp te gaan wonen, willen wij liever niet verhalen. De reden, die hem hiertoe noopte, was zoo vreemd, dat niemand ze zou willen gelooven, en daar geloofwaardigheid een hoofdvereischte is voor iemand, die eene ware gebeurtenis verhaalt, zouden wij de risico hebben, dat men aan de echtheid van de feiten ging twijfelen. Er wordt zooveel gelogen en ware geschiedenissen worden gemeenlijk zoover beneden eenigen zweem van waarheid verhaald, dat wij zouden vreezen met de vertellers van sprookjes op eene lijn gesteld te worden.
Zij woonden dus daar, toen eduard en joseph in haveloozen toestand voor de deur lagen uitgestrekt; de pleyes was naar zijne geboorteplaats gegaan, om de nalatenschap van zijn oom te regelen, die onverwachts overleden was.
Vele avonturen hadden zij zamen niet gehad; de pleyes leefde bedaard en bestudeerde uit liefhebberij verder de geneeskunde; zijne kunst had goede diensten bewezen.



{==214==} {>>pagina-aanduiding<<}

Hoofdstuk XXI. Moeder en zoon.

Nu de lezer met de avonturen van george en zijne vrouw bekend is, zal hij het gehalte van het karakter der echtelingen wel kunnen beseffen. Zij waren regt gelukkig, de pleyes hield van zijne vrouw nog meer, dan een held van behaalde lauweren; en op het eenzame plaatsje nabij het afgelegen dorp waren zij gelukkiger, dan alle vorsten op al hunne troonen te zamen.
Waren zij verpligt geweest hun leven in die groote afzondering te slijten, dan zouden de aanlokkelijkheden van dit afgezonderd leven welligt spoedig verdwenen zijn, maar dewijl zij genoegzaam van middelen voorzien waren om zich vrij te kunnen bewegen, was het denkbeeld, zoodra het hun mogt gaan vervelen te kunnen verhuizen, meer dan voldoende, om het aanlokkelijke van den vrijen wil boven het knellende van de noodzakelijkheid te gevoelen. Het avontuur van hunne logés had hun niet alledaagsch toegeschenen en de pleyes had niet gedacht, eene geschiedenis van de herberg in het woud zoo digt bij zijn domicilie terug te vinden. Zijne eerste opwelling was aangifte te doen bij den burgemeester van het dorp; daar hij intusschen bedacht, dat deze zeer goed sympathie voor de oproerlingen kon gevoelen, besloot hij dit voorloopig uit te stellen.
In plaats van de kans te loopen, dat zijne vensterglazen werden ingeworpen, en hij door het verbitterde landvolk gedorscht werd, nam hij het besluit zich met de functiën van Esculaap te vergenoegen en der onverbiddelijke Nemesis de schuldigen later eens aan te wijzen.
Wij vinden hem na drie weken bij zijne vrouw terug. Joseph zat aan de ontbijttafel op een stoel, die hem een zachten steun aanbood. Hoewel zijn rug, door de onvermoeide zorgen van de pleyes en vooral de gezonde natuur van den jeugdigen lijder, goed genas, was de wond nog niet geheeld. Hoe aangenaam hij gelogeerd was, hoe hartelijk de gulle gastvrouw hem tegenlachte, men kon hem niet tot vrolijkheid stemmen; deze was geheel geweken. Somber staarde hij voor zich en meermalen was hij zoo in gedachten verzonken, dat de pleyes hem eenige malen moest aanspreken, alvorens eenig antwoord te krijgen.

{==215==} {>>pagina-aanduiding<<}

De reden van die treurige stemming was niet ver te zoeken; drie weken bevond hij zich in de gastvrije woning, en daar zijn herstel nog al spoedig ging, had hij weldra zijne vorige kalmte terug gekregen. Zijne eerste gedachte was natuurlijk aan zijn vriend geweest.
Deze had daarop wel regt.
Waarom moest hij aan het ziekbed gekluisterd blijven zonder diens lotgevallen te deelen? - Dit smartte hem meer dan de stekende pijn, welke zijne wonde hem veroorzaakte.
Ongetwijfeld waren die lotgevallen ernstig, anders had eduard wel iets van zich laten hooren; was het hem niet mogelijk zelf te komen, dan zou hij wel een middel hebben gevonden, om zijn vriend eenig berigt te doen toekomen. Dat stilzwijgen was dus niet alleen onverklaarbaar, maar ook onrustbarend.
De deelnemende echtgenooten begrepen wat hun treurig gestemden vriend kwelde, wat hem zoo stil deed zijn; zij lieten hem aan zijne gedachten over. Troost toch konden zij onmogelijk hem geven, want evenmin als hij konden zij vermoeden, waar zijn zwervende vriend gebleven was; zij gevoelden, hoe weinig balsem hunne opbeuring zou geven.
De pleyes schudde dan medelijdend het hoofd en emma wierp een sprekenden blik op den zwijgenden lijder, als wilde zij zeggen: ‘Arme jongen!’
Doorgaans zocht men hem dan af te leiden door een gesprek aan te knoopen, dat zijne gedachten op een ander punt vestigde.
Joseph zag somtijds op als iemand, die plotseling verschrikt, en ontwaakte uit zijn gepeins, maar het mogt george zelden gelukken zijn vriend af te brengen van de treurige denkbeelden, die hem vervolgden. De pleyes wist niet, dat, wanneer hij de ouderlijke woning ter sprake bragt, hij als ware het aan joseph een vervolg op zijne smartelijke overdenkingen aanbood. Nevens eduard kwam hem dan zijne zuster voor den geest; haar geluk zou welligt ook verwoest worden, want ofschoon er vele hinderpalen te overwinnen waren, vóórdat louise haren vader tot betere gedachten kon stemmen, de slag zou zwaar zijn, wanneer zij moest vernemen dat een blind stuk lood hare illusiën vernietigd had, en joseph duchtte die harde waarheid maar al te zeer. Dan vergat hij zijn eigen leed!
De pleyes stond op, naderde zijn gast en legde hem de hand op den schouder.
‘Joseph, gij zijt zwaarmoedig! gij ziet alles te somber in. Hoewel

{==216==} {>>pagina-aanduiding<<}

wij nog niet op je vriendschap mogen aanspraak maken, kom ik toch tot je. Stort je hart eens aan mij uit; het verligt zoo, wanneer men een ander deelgenoot kan maken van zijne smart, daar ik geloof, dat de afwezigheid van je vriend niet het eenige is dat je drukt. Kom, biecht eens op, welligt is er raad voor te vinden.’
Joseph aarzelde geen oogenblik zijn vriend op de hoogte te brengen van de gevoelens, die eduard voor zijne zuster koesterde; hij openbaarde hem beider opregte liefde, die hij hopeloos noemde.
‘Hopeloos!’ zeide george, ‘wanneer je zuster het goed meent?’
‘Ja, dat doet zij, die goede meid!’ riep joseph overtuigend uit.
‘Welnu, dan is immers nog niets verloren. De hoofdzaak is, dat je zuster het met hem eens is. Hoe heb ik gedaan?’
Hierbij zag hij zijne vrouw even aan, die een glimlach niet onderdrukken kon.
‘Gij vergeet dat gij bemiddeld waart, terwijl eduard geheel van zijn voogd afhangt, en louise buiten haren vader ook niets doen kan. Wat geeft haar dus uw voorbeeld?’ vroeg joseph met eenige bitterheid.
De pleyes kon daartegen niets inbrengen.
‘Ga maar wat met hem in den tuin,’ ried emma haren echtgenoot; ‘de lucht zal die onaangename gedachten wel verdrijven.’
‘Geef mij je arm.’ Op zijn gastheer steunende, ging joseph voorzigtig den tuin in.
Nog eenige weken verliepen, merkbaar nam de zieke in krachten toe en ware zijne ongerustheid over zijn boezemvriend niet van dien aard geweest, dat zij alle aangename indrukken verzwakte, dan zou hij nergens gelukkiger dagen doorgebragt hebben, dan in deze vreedzame landelijke woning, waaraan de bewoners zoo groote bekoorlijkheid wisten bij te zetten. Want emma was eene vrouw, zooals wij iederen man eene toewenschen, dat is te zeggen, aan een man, die zulk eene vrouw waard is.
Op zekeren avond ging joseph, bijna geheel hersteld, met zijn verzorger het dorp in: dit was de eerste keer dat hij het dorp bezocht na dien noodlottigen nacht. De zon wierp hare schitterende stralen in de straat en scheen er behagen in te scheppen, een sprekend contrast te leveren met dien nacht, toen joseph voor het eerst deze straat, in duisternis en nevel gehuld, onder zulke gevaarlijke en indrukwekkende omstandigheden was doorgegaan; nu bestraalde zij de huizen, die er armoedig uitzagen, maar

{==217==} {>>pagina-aanduiding<<}

door het vrolijke zonlicht beschenen, een meer aangenaam voorkomen hadden. Langzaam wandelden zij voort.
‘Een verrukkelijke dag,’ riep de pleyes uit, die met genoegen zich in de zuivere lucht bewoog, want het was volstrekt niet koud. Met genoegen bespeurde de pleyes, dat de frissche lucht zijn jongen vriend goed deed.
Beide gaven zich aan hunne herinneringen over; ten minste george eerbiedigde, even als altijd, het stilzwijgen van zijn gast. Nogtans gevoelde joseph zich zoo tevreden bij zijn gastheer, die door zijne vrouw nog in vriendelijkheid overtroffen werd, doch ook nu werd de laatste atoom zoetheid uit zijne overpeinzingen weggedreven... Links van de dorpsstraat verhief zich een huis, waarvan de aanblik hem een huivering door de leden joeg; die woning, waarin hij bijna zijn laatsten snik had gelaten, zoo niet zijn vriend met levensgevaar hem uit de roofgierige klaauwen van het gespuis gerukt had. Weg waren de genoegelijke vizioenen, die een nevel van geluk om hem heen verspreid hadden. De verschrikkelijke uren in die onheilspellende woning doorgebragt, deden hem, als altijd, denken aan de groote gevaren, waartegen eduard te kampen zou hebben.... waarvoor hij misschien reeds bezweken was. Nu het zijne beurt kon zijn, mogt hij zijn redder niet helpen, niet over het leven van zijn vriend waken, zooals deze het zijne beschermd had.
Treurig staarde hij voor zich uit; onwillekeurig wendde hij het oog af van de spelonk, welke hem een boodschapper van naderend onheil toescheen.
Opmerkzaam zag ook george naar boven en naauwkeurig nam hij het huis op; toch zag hij niet vorschend genoeg om op te merken, hoe onmiddellijk boven de deur een man met een gluipend uiterlijk de oude vrouw naar het venster trok en op zijn persoon, of, wat waarschijnlijker was op zijn medgezel wees, waarna beide eenigermate onthutst terug traden.
De vermoeidheid belette joseph verder te wandelen. Op aanraden an de pleyes, die alles bep roefde om hem in zijne zwaarmoedige overdenkingen te storen, keerde hij terug, - maar elke zweem van opgeruimdheid was geweken; eene angstige gejaagdheid, die zijn hart sneller deed kloppen, neep hem de keel digt; eene ijskoude rilling voer hem door de leden; hij was in den toestand van iemand, die eenig onheil ducht, die zonder te weten wàt, gevoelt dat hem eenig ongeluk zal treffen.......

{==218==} {>>pagina-aanduiding<<}

‘Heb je wel goed gezien?’ was de vraag, die door de gebrokene tanden siste van eene vrouw, met een vuilen doek om het hoofd, namelijk de herbergierster, die eduard en joseph welligt voor eeuwig onder hare woning zou geherbergd hebben.
‘Heb je dan zelf geene oogen!’ antwoordde dirk. ‘Of hij het was? Dat beloof ik je, die twee - vergeet ik nooit.’ Zijn gelaat nam eene duivelachtige uitdrukking aan en werktuigelijk streelde hij het heft van zijn mes. Hij ging op nieuw naar het vermolmde venster en blikte door de opening.
‘Ik zou hem niet herkennen!’ prevelde hij en dreigend hief hij de vuist op tegen den niets kwaads vermoedenden joseph. ‘Ik dacht, dat deze er genoeg van zou gehad hebben, maar ik alléén schijn niet hard van huid te zijn.’
Daar de beide wandelaars terugkeerden, wierp hij het luik digt. Zwijgend staarde hij zijne moeder aan.
‘Het zou beter zijn geweest, als je die zaak niet begonnen waart,’ sprak hij eindelijk; ‘eens zóó ver, konden wij niet meer terug; er zijn twee menschen te veel.... dat zal niet lang meer duren.’
‘Wees maar voorzigtig, mijn kind.’
‘Ik dorst naar wraak, ik heb nog wat met die heertjes te vereffenen, maar wee! wanneer ik weêr toesla. Dan...!’
En hij zwaaide met zijn arm door de lucht, alsof het gegons, door de beweging veroorzaakt, zijn dorst naar wraak zou lesschen; alsof de gedachte aan de verdelging van zijne vijanden balsem op zijne nog niet geheelde wonden gaf.
‘Wees voorzigtig, diederik,’ zeî de oude vrouw. ‘Arm kind, gij zult nog het slagtoffer van hunne booze listen worden.’
Hoewel hare bedoeling niet al te duidelijk was, scheen dirk ze toch te begrijpen.
‘Wees niet bang, moeder, dit is de laatste kool, die zij mij gestoofd hebben,’ sprak hij, terwijl hij wees naar de plaats, waar de stok van eduard was neêrgedaald. ‘Binnen weinige dagen zal ik mij gewroken hebben.’
Het wijf reikte haren lieveling de hand, en hoe verstokte zondares zij ook was, hoezeer zij alle vrouwelijk gevoel had uitgeschud, zij drukte hem de hand. Één gevoel was bij haar niet geheel uitgedoofd; wèl had zij alles vergeten, wat goed is, wèl was zij zóó ontaard, dat alle zuivere aandoeningen haar vreemd waren; maar zij herinnerde zich, dat zij eens moeder was geweest, dat die va-
{==219==} {>>pagina-aanduiding<<}
gebond haar zoon was. Zij had haren zoon lief. Even als het staal uit den verharden vuursteen eene vonk kan opwekken, bragt haar door de ondeugd verstaalde zoon uit haar verhard gemoed soms eene vonk van liefde en menschelijkheid te voorschijn.
Zij gingen naar beneden en traden de huiskamer binnen. Thans was het dag en zij behoefden niet bij het schemerachtige licht van eene flikkerende kaars en het roodachtige schijnsel van glimmende kolen raad te houden, hoe zich van hunne gasten van weleer te ontdoen; het middagmaal was aangerigt. Door geen van drie (want teun was mede aangezeten) werd aan de harde erwten en het uitgebraden spek veel eer bewezen; men had veel te denken.
‘Ik wou, dat ik ze eens zoo had als de laatste keer; je bent ook helden!’
‘Gemakkelijk spreken,’ zeî teun; als ik toen had geweten, dat die pistool maar een stuk speelgoed was, dan had hij al lang tegen den vloer gelegen. Maar ik woû liever niet de proef er van nemen.’
‘Waar zou die andere gebleven zijn?’ was de vraag van de oude vrouw, terwijl zij haren lieveling den schotel aanreikte.
‘Wat kan het mij schelen, die zal mij wel eens in den mond loopen; de ander zal nu den dans niet ontkomen.’
‘Met wien liep hij, mijn kind?’
‘Dat is die meheer, die zooveel bluf maakt, zeker omdat hij op eene mooije buitenplaats woont, niet zooals wij in dit leelijke hok. Ja, trek maar zoo'n gezigt niet, moeder! het is een leelijk hok, waarin je zit, en ik krijg grooten lust dien mooijen meheer uit zijn mooije huis te gooijen en het een of ander, dat bij de hand staat, na de plegtigheid mede te nemen, dan kunnen wij tevens met onzen logé afrekening houden.’
‘Goe'n dag zamen,’ klonk het op eens.
‘Dag kriel,’ was de groet van dirk, terwijl hij met den voet een manken stoel naar zijn gast schoof.
‘Wat zet je allemaal hannekemaaijersgezigten,’ zeî kriel, die de groote beleefdheid voor zichzelven had, om die zure gezigten niet als een gevolg van zijne komst te beschouwen.
Kriel was een heer, het verzameld gezelschap overwaard. Hij had een gezigt, te dom om er iets van te zeggen, en eene plunje, waarvan de gaten en lappen te zeer boven de oorspronkelijke stof de overhand hadden, om er ook veel van te zeggen.

{==220==} {>>pagina-aanduiding<<}

‘Waar hadt je het zoo op het oogenblik over?’ vroeg kriel deelnemend-nieuwsgierig.
‘Beste vriend! kort en zakelijk, ik wil wat plunderen en dood slaan.’
‘Zoo,’ was het hartelijke antwoord van kriel, die een stuk spek van den schotel nam en het tegelijk met zijne vingers in zijn mondje deed verdwijnen.
‘Doe je meê?’ inviteerde teun.
‘'t Kan er naar wezen, waar wil je de grap uithalen?’
‘Eerst zeggen, of je meê doet!’ krijschte het oude wijf.
‘Moeder heeft gelijk; doe je meê, kriel?’
‘'t Kan er naar wezen;’ hield kriel vol; ‘neemt me niet kwalijk, maar je beider tronie schrikt mij wat af;’ - en hij wees naar het kruisnet van naden op het aanminnig hoofd van dirk en de sporen van den harden klap, die teun had opgefrischt.
‘Je zult geen pluisje van je stekelhaar verliezen,’ verzekerde dirk.
‘Nou top!’ was het gulhartige antwoord.
‘Zouden we niet een paar jongens medenemen?’ vroeg teun, die zijn klap maar niet vergeten kon.
‘Zooveel te minder krijgen we elk,’ meende kriel.
‘Beter levend de helft, dan dood alles,’ was de logische redenering van dirk.
‘Lief kind!’ riep het oude wijf zonder de minste reden.
‘Weet je wat, neem die rommel weg, dan kunnen wij de zaak in het breede overleggen.’
De moeder haastte zich den zakdoek en de schotels, die wel iets van de kanteelen aan oude torens hadden, weg te nemen.
De raad begon.
‘Wil je nog wat hebben, diederik?’
‘Ga je nou heen, of niet!’ verzocht dirk, die ongeduldig begon te worden.



{==221==} {>>pagina-aanduiding<<}

Hoofdstuk XXII. Waarin wordt aangetoond, hoe gevaarlijk het kan zijn, niet achter stoelen met hooge ruggen te kijken.

Het wordt tijd tot eduard terug te keeren. Alsof de vlammen hem nog met hare tongen aangrepen snelde hij voort; naauwelijks kon hij aan zijne redding gelooven. Zijn gewoon, bedaard denkvermogen was hem benomen; de snelle opvolging van doodsgevaar en wonderdadige redding scheen hem eene zinsbegoocheling toe; te naauwernood kon hij zich het denkbeeld eigen maken, dat hij het dreigend gevaar ten eenenmale ontkomen was. En toch was hij in de open lucht en bewoog hij zich vrij. Nadat hij ver genoeg verwijderd was van het gebouw, dat hij aan de vlammen ter prooi had verlaten, wijdde hij eenige oogenblikken aan het tooneel, dat hem omringde. Ook dit beloofde hem nog lang geene rust, hoewel de overspanning, waarin hij verkeerde, hem vermoeidheid en ontbering van alle voedsel nog niet deed gevoelen. Overal ontwaarde hij den weêrschijn van vlammen; voor zijne oogen zag hij woningen, wier bewoners welligt geheel onschuldig waren, deelen in de straf, die door de ziellooze vuurmonden over de verraderlijke stad werd uitgebraakt.
Vol schrik vloog de volksmassa dan hier dan daar; en onheilspellend dreunde het geschut in de verte, alsof het geen genoegen nam met de reeds gestichte verwoesting, alsof de wraak niet gekoeld was.
Eindelijk verhit door zijn rusteloos loopen, stond hij stil; tevens stiet hij op een drom menschen, die een nieuw offer der verwoesting poogden te behouden en hun gevaarlijk werk volvoerden, want hoewel het vuur tegen de huizen gerigt was, kon het niet anders of vele menschen moesten het offer daarvan worden.
Eduard begreep nu ten volle de oorzaak van het ongeval, dat hem bijna zoo noodlottig was geworden. Alle hoop, om zich bij zijne makkers te voegen, was vervlogen; in deze kleeding naar de citadel te loopen, waarin, naar hij teregt veronderstelde, de geteisterde troepen terug getrokken waren, was eene hersenschim. Wat kon hem anders voor den geest komen, dan het rumoer en tevens

{==222==} {>>pagina-aanduiding<<}

het groote gevaar te ontwijken en zijn vriend op te zoeken. Naar hem trok toch zijn hart; hij besloot aan dit verlangen te voldoen en zich naar zijn ongelukkigen lotgenoot te begeven.
Maar - de afstand was groot, en de honger begon hem te plagen.
Dien morgen had hij wel een groot stuk brood genuttigd, maar evenwel wedijverden honger en dorst om hem te kwellen.
Van vroegere omzwervingen was hem een goed hôtel bekend, doch hij vreesde daar niet op zijne wenken bediend te worden.
Zoo goed mogelijk drong hij door de massa volks, hoewel in andere straten bijna geene levende ziel te zien was; iedereen zocht gretig eenige verdiepingen boven zich.
In eene rustige wijk gekomen, kwam hij aan eene onaanzienlijke herberg; hij duwde de deur open en kwam in een grooten gang, waarna hij eene soort koffijkamer binnentrad.
Zonder zich te verwaardigen het gebloemde laken op te ligten, dat op het biljart lag uitgestrekt, ging hij naar een tafeltje, waarop een koperen komfoor stond.
Ofchoon hij nog rustig gestemd bleef, was hij niet een mensch, om lang gedrukt te zijn onder de omstandigheden; hij had in doodsgevaar verkeerd, hij was gered, zijne dankbaarheid was innig en opregt, maar nieuwe lotgevallen stonden hem zeer spoedig te wachten en hij zette dus de afgeloopen zaak zich weldra uit het hoofd.
Daar dit uur aan eten gewijd zou worden, liet eduard zijn oog door de zaal ronddwalen, ten einde ergens eene schel magtig te worden, doch te vergeefs.
Zonder zich lang te bedenken en door zijne hongerige maag en zijn kurkdroog verhemelte aangespoord, besloot hij eenvoudig te roepen.
Nadat hij de maag tot vijf minuten geduld had aangemaand, klopte hij met een stoel op de tafel; en vermits ook deze geeseling van de tafel niets uitwerkte, ging eduard wanhopig de zaal door, opende de deur en schreeuwde door den gang: ‘Is hier niemand?’
Zijn togt naar de deur had eenig gevolg, want een jong meisje verscheen; hij verbeeldde zich althans een meisje voor zich te zien, hoewel hare plunje niet al te duidelijk blijken gaf dat zij het voorregt had tot het schoon, zwak en bekoorlijk geslacht te behooren.
‘Belieft mijnheer iets?’ vroeg zij met een iets minder grammati-
{==223==} {>>pagina-aanduiding<<}
caal naauwkeurig dialect, dan wij hier uit achting voor het geciviliseerd publiek verpligt zijn neder te schrijven.
‘Geef mij wat eten en drinken,’ zeî eduard, die innig verlangde naar spijs en drank.
Het kind zag den gast een poos aan en scheen hem nitnemend verdacht te vinden, want nadat het genoeg gekeken had, sprak het vertroostend: ‘Ik zal moeder roepen.’
‘Wat moeder!’ riep eduard tot het uiterste gebragt, ‘geef mij liever wat eten.’
Het kind stoof verschrikt achteruit en volhardde in haar besluit, moeder te roepen, aan welke zij behoedzaam mededeelde, dat een zeer gevaarlijk mensch, die zeker dronken was, in de ‘zaal’ zat. De vrouw verscheen met eene witte muts, waarvan de kleppen haar om de ooren fladderden, alsof haar hoofd een luchtschip voorstelde; haar uiterlijk gaf genoegzaam te kennen, dat zij de moeder moest zijn van het smerige kind, hetwelk zoo even de oogen van eduard verlustigd had.
‘Eten vraagt hij, eten - wie denkt nu om eten, of drinken!’ - zeî de schoone vrouw met de handen in de heupen, ‘wij hebben niets klaar.’
‘Geef mij maar een stuk brood en een glas bier!’
‘Wij hebben geen brood in huis, en hoe zou ik aan eten kunnen denken!’ vervolgde de waardige kasteleines, die juist haar eten op had en in angstige spanning over het rumoer op straat en de treurige gebeurtenissen der laatste dagen met haar kroost vergaderd zat.
‘Geef mij van hetgeen gij gegeten hebt,’ smeekte onze zwerver, die alle lekkernij op zijde zette.
De waardin staarde een oogenblik naar hare hanebalken en draaide eduard den rug toe. Eduard wilde haar achterna gaan, doch een blik op het buffet, dat in den hoek van de zaal prijkte, weêrhield hem; hij wachtte, overtuigd dat hij in staat zou wezen zijn dorst te lesschen. Het buffet bestond uit eene soort toonbank, waarachter drie kranen uitstaken, drie planken, waarop flesschen met gescheurde, vette etiquetten en karaffen van geribd glas met vergulde letters en gebroken stoppen zich bevonden, terwijl hier en daar zich eene bierkruik verhief. Nog stonden er eenige glaasjes op eene rij, zoo als men aan vogelkooitjes vindt.
De ingang van het heiligdom was beveiligd door een hekje, waarover men kon heen stappen.

{==224==} {>>pagina-aanduiding<<}

Bij wijze van afwisseling hoorde hij nu en dan een zwaren dreun, die alle glaasjes in het buffet deed opspringen, hetgeen een harmonieus gerinkel veroorzaakte. Dat die waardin deelde in het denkbeeld door hare dochter ontwikkeld, was haar zoo kwalijk niet te nemen, want de opinie van eduard over moeder en kind mogt niet gunstig zijn, van haar standpunt gezien kon zij in het havenloos boerentoilet van den uitgehongerden bezoeker weinig goud- en zilvergeld vermoeden.
Nog al spoedig kwam de vrouw terug met een wit boezelaar voor, zóó helder dat men er alle vlekken op zien kon. Zij had een tafellaken en een servet in de eene hand, terwijl mes, lepel en vork zich in de andere hand vertoonden; met zeldzame naauwlettendheid ging zij de tafel dekken, welke toebereidselen eduard grimmig aanzag, daar zij hem noodeloos van zijn feestmaal verwijderden. Toen het tafellaken lag en de groote bruine vlek, die in het midden prijkte, verdwenen was door het servet dat er boven kwam, maar zoo doorzigtig was, dat een wiskunstenaar onmiddellijk aan een cirkel met den omgeschreven vierhoek zou gedacht hebben, onttrok zij zich aan het begeerig oog van eduard.
Hij begon ongeduldig het bord op zeer onhoffelijke manier met de punt van het servet af te vegen; doch dit verslimmerde de zaak, daar de bovenste laag vet een dekmantel voor verdere geheimenissen scheen; deze maaltijd deed hem natuurlijk denken aan het sober maal, met zijn vriend genoten..... dit stemde hem minder vrolijk.
Juist kwam de hospita binnen met een schotel graauwe erwten, waarop zegevierend een stuk spek troonde, benevens een half brood, en zonder zich om de verbaasde blikken van de goed doorvoede waardin te storen, wierp hij zich op de spijzen. Hij nam zijn mes, plantte dit in het brood en sneed er een veelbeteekenend brok af, waarop de vrouw het niet langer kon aanzien en wegging. Zij kwam met eene kruik bier terug, en weldra gevoelde eduard zich weêr sterk.
Daar hij wel eenige ontberingen te gemoet zag, bedacht eduard dat hij welligt in de eerste uren niet veel meer zou te eten krijgen, en om niet dadelijk weder in het zelfde geval te verkeeren, had hij zich goed geweerd. Aangaande zijn persoon gerustgesteld, strekte hij zich behagelijk uit, vast besloten om als ware het tijd van vrede en een zomersche achtermiddag in een ongelukkig hessisch landstadje, zijne kruik bier met aanbevelenswaarde naauw-
{==225==} {>>pagina-aanduiding<<}
keurigheid te ledigen. Zoo peinzende kwam hij langzamerhand tot andere gedachten. Hij was zóó wonderdadig gespaard, dat zijn laatste levensuur nog niet nabij kon zijn; er was nog iets voor hem te doen. Hoe zonderbaar was hij niet de eenige getuige geweest van de snoode euveldaad, door de beval bedreven; wat zou hij in lateren tijd tegen den booswicht vermogen, want voor eene regtbank zou hij hem niet eens kunnen dagen; wat is de getuigenis van één persoon zonder bewijzen? Eduard gevoelde zich eenigzins geroepen den ellendeling te straffen. Wel kwam het eigenbelang, zijn haat er bij, om hem in dit voornemen te sterken, doch het gronddenkbeeld was niet louter wraak; de beval had hem niet zooveel gedaan, dat hij het anders op zijn leven zou hebben toegelegd.
Zijn hoofddoel was opregt en het vaste geloof, en vertrouwen dat hij niet door een bloot toeval naar de plaats was gevoerd waar eene misdaad zou gepleegd worden, deed hem beseffen dat hij niet zonder doel getuige was geweest van die misdaad; werkelijk drukte hem de verantwoordelijkheid. En weder kwam het denkbeeld ernstig bij hem op, de beval op te sporen, maar op nieuw deed zich dezelfde moeijelijkheid voor: waar hem te vinden, en hoe, in eene vijandige stad, waar zijn tegenstander door alles beschermd en nog wel als martelaar der vrijheid beschouwd zou worden, hem te genaken.
Hoewel eduard zijn leven, als het noodig mogt zijn, niet zou ontzien, hij had weinig welbehagen om zich stelselmatig aan zijne vijanden over te leveren, maar altijd kwam hij tot zijne oude redenering terug; liet hij nu de gelegenheid voorbijgaan, dan kwam zij denkelijk nimmer weder.
Eduard geloofde, dat, bij de groote verwarring die in de stad heerschte, de beide bevals het niet geraden zouden vinden, veel langs de straat te loopen en hij besloot hen in huis te gaan opzoeken en dan...; ja, dat zou hij verder zien.
Maar men mag veilig aannemen, dat als hij het te regt of ten onregte als pligt had beschouwd, hij zeker er niet toe gekomen zou zijn, op nieuw een togt te wagen, die hem al ligt noodlottig had kunnen worden.
Met het plan, op dezelfde wijze als hij dit reeds meer gedaan had, zich van een paar pistolen te voorzien, betaalde hij zijne harde erwten en ging de straat op.
Het vuur was minder hevig, en regelregt begaf hij zich naar de woning van de beval, vast besloten, als hij hem ontmoet had, zich van

{==226==} {>>pagina-aanduiding<<}

alle avonturen te onthouden, zijn kameraad op te zoeken en bij dezen te blijven, totdat zij in staat zouden zijn beide aan de krijgsbedrijven deel te nemen.
Zijn schouder deed hem pijn en belemmerde hem een weinig in zijne handelingen; maar de wonde was, zoo als hij dadelijk had ingezien, van te weinig belang om er zich vooreerst om te bekommeren.
Zoo als hij reeds overdacht had, het was ondoenlijk op straat iets tegen de beval uit te voeren, en hoe weinig kans tot slagen dit kon hebben en hoe gewaagd het was, wilde hij zijn plan doorzetten, om met list tot hem door te dringen en zich dan aan hem bekend te maken. Doch te regt vreesde hij dat de beval, wien hij niet veel moed toeschreef, op zijne hoede en op een tweede bezoek bedacht zou wezen. Niettegenstaande het gewaagde van zijn voornemen vertrouwde hij veel op zijn eigen persoon en op zijn goed geluk; hij meende dit te bezitten! Zij, die het meest de speelbal der fortuin zijn, denken menigmaal het minst er aan zich te beklagen. Hij besloot zich van andere kleederen te voorzien en zich te vermommen; wel zou de pleyes denkelijk niet met den ruil van zijne kleederen winnen, maar hij begreep dat zijn hartelijke gastheer dit niet euvel zou opnemen.
Hij keerde daarom naar het hôtel terug, wierp eenig geld op tafel en vroeg een pak kleederen. Met bevreemding zag de beste vrouw hem aan, maar was van oordeel, dat er ligt eene plunje te vinden was, die minder waarde had dan hetgeld dat op tafel lag. Zij haalde een oud versleten pak te voorschijn, waarin eduard, gelijk hij zelf oordeelde, iets van een boekhouder zou hebben. Hij verkleedde zich in een hoek van de zaal, terwijl de vrouw hoofdschuddend wegging, vast overtuigd dat zij een der gevaarlijkste menschen onder haar dak had geherbergd.
Nu ging eduard naar het huis van zijn boezemvriend, met het besluit zijne bedaardheid te behouden. Hij besloot den naam te gebruiken van den eigenaar der woning, waar hij reeds zulke onvergetelijke uren gesleten had; op deze wijze zou hij eenig voordeel van zijne treurige avonturen erlangen. Zoodra hij de straat naderde, waar de woning zich verhief, begaf hij zich in eene naauwe steeg, stopte een doek van achteren tusschen jas en vest, trok één been wat op en verwrong zich tot een tamelijk mismaakt schepsel: Toen ging hij even moedig op het huis van zijn vijand aan, als hij dezen morgen

{==227==} {>>pagina-aanduiding<<}

naar de woning van beaulieu gegaan was, zelfs met meer moed, want dezen morgen was zijn plan meer door de omstandigheden gemaakt, terwijl hij nu alles bedaard had gewikt en gewogen.
Men zag eduard weldra kloppen aan de deur van het huis, door de beval bewoond; die deur werd geopend.
‘Zeg aan uw meester, dat ik eene dringende boodschap van den heer beaulieu heb,’ zeide eduard op een snijdenden toon, die eene gelukkige nabootsing van elk accent behalve het zijne kon genoemd worden.
‘Kunt gij mij die niet geven?’ vroeg de bediende met veel air.
‘Ik moet uw heer zelf spreken.’
‘Ga zoolang in die kamer,’ waarop hij de naaste zijdeur opende. De mismaakte boodschapper strompelde het vertrek binnen en hoorde de deur achter zich sluiten. Hij sloeg daar naauwelijks acht op, maar voelde toch werktuigelijk naar de twee vuurwapenen, die wel in functie zouden treden. De bediende ging naar boven en meldde zijn heer, dat er iemand was om hem te spreken.
De oudste de beval, die juist bezig was de kamer op en neder te loopen, zeer beducht dat hij ook een gloeijend kogeltje door zijne dakpannen mogt krijgen, vroeg een weing onthutst: ‘Wie? hoe ziet hij er uit?’
‘Het is een gebogcheld mannetje in een zwarten rok; hij komt van mijnheer beaulieu.’
Jacques haalde diep adem, alsof men hem eene minuut lang neus en mond had digtgeknepen.
‘Laat hem boven komen,’ sprak hij op bevelenden toon, geheel gerustgesteld over het bezoek, dat hem wachtte, en achteloos wierp hij zich op de sofa. De bediende opende weder de deur van de kamer, waarin hij den boodschapper veiligheidshalve had bewaard en in navolging van zijn fieren meester, snaauwde hij hem toe: ‘Volg mij.’
De arme, ongelukkige bogchel gevoelde grooten aandrang, om zoo regt te worden als een liniaal en den onbeschaamden bediende met het hoofd tegen de marmeren wanden van den gang te duwen, maar hij bedwong die ongepaste gewaarwordingen en volgde zijn geleider, krommer dan esopus ooit geweest was en met eene grijns over zijn gezigt, zoo als de schaduwbeelden zelden leelijker hebben vertoond.
Vol nieuwsgierigheid wat gewigtigs men hem zou hebben mede te deelen, wachtte de beval den vreemdeling af!

{==228==} {>>pagina-aanduiding<<}

‘Wat zou onzen waarden beaulieu schelen?’ vroeg hij, ofschoon de man tot wien de vraag gerigt was, dit naar alle berekening ook niet zou weten. Die persoon was onzigtbaar, dewijl hij in een grooten stoel bij den haard zat gedoken en was niemand anders dan onze zieke alfred de beval, wien het naderende bezoek niet genoeg scheen te interesseren, om zijn gemakkelijken zetel te verlaten.
‘Ge zult het wel hooren!’ was het antwoord.
De bogchel kwam binnen; de bediende sloot de deur en verwijderde zich onmiddellijk, daar het bij de beval niet geraden was, aan de deuren te luisteren, want elke bediende, hierop betrapt, werd op staande voet weggejaagd, en zelfs was één...... men vertelde hiervan vreemde zaken, die zeker geheel ongegrond waren.
Eduard wachtte in demoedige houding, dat men het woord tot hem zou rigten - dat wil zeggen, tot dat de bediende ver genoeg verwijderd was; één blik gaf hem de overtuiging, dat hij met jacques alleen was en met niet weinig voldoening bespeurde hij, dat de beval niet vermoedde uit welke stof de bogchel was zaâmgesteld. Te nauwernood schonk hij eenige aandacht aan den stoel met hoogen rug; door het voorgevallene van dezen morgen geleerd, verloor hij den sluwen jacques niet uit het oog en door zijn overzigt van het vertrek gerustgesteld, dacht hij er niet aan de tegenwoordigheid van een ander levend wezen te vermoeden.
Nog even wachtte hij.
‘Wat moet je!’ was de barsche vraag.
De bogchel verloor zijne verhevenheid, de kromme figuur werd regt en de pistool van eduard van bergen bedreigde ten tweeden male den verrasten booswicht.
‘Wat ik moet? Niets dan een woordje met u spreken.’
De beval, werkelijk of schijnbaar verschrikt, deinsde achteruit.
‘Blijf staan waar ge zijt, jacques de beval, en geef geen geluid! Nevens de enveldaden, die mij onbekend zijn, hebt gij voor mijne oogen een gruwel bedreven, die u voor eene regtbank rijp voor den strop zou maken. Toch zoudt gij, dank zij uwer helsche listen, ongestraft deze nieuwe misdaad bedreven hebben, als er niet twee oogen waren geweest, welke u bespiedden. Gij hebt mij daarna tot eigen veiligheid een kogel om de ooren gejaagd, en het is minder aan uwe vriendschappelijke gezindheid, dan aan eene kleine beving van uwe lieve hand te wijten, dat ik nog het groote voorregt heb, met een beminnenswaardig mensch als gij zijt te mogen spreken.’

{==229==} {>>pagina-aanduiding<<}

De beval siste van woede, maar wachtte zich wel naar den stoel te zien, welke oogopslag eduard, die hem onafgebroken aanstaarde, niet zou ontgaan zijn, en dan ware zijn toestand nog hagchelijker geworden. Zoolang de bezoeker niet op hem vuurde was het niets, maar dit kon zeer goed gebeuren, en op die gedachte brak het angstzweet hem uit; hij had zijn broeder zoo gaarne tot een krachtige tusschenkomst aangemaand.
Eduard begreep wat er in zijn offer rondwoelde; ten minste hij meende het te begrijpen.
‘Hoewel ik u al dikwijls als een hond had kunnen doodschieten, zoo als gij meer dan verdiend hebt, heb ik daar altijd voor teruggedeinsd’.
Meer ernstig vervolgde hij: ‘Het was mij steeds onmogelijk een mensch, al ware hij een booswicht, in koelen bloede van het leven te berooven. Ik heb de dwaasheid gehad een eerlijk tweegevecht met een schelm te willen voeren; eene lafhartige vlugt is uw antwoord geweest. Ik ben ééns bijna het slagtoffer geworden van eene kieschheid, die mij nu geheel overbodig toeschijnt tegenover zulk een eerlooze’.
Met verachting staarde hij de beval aan, op wiens gezigt schrik en list strijd voerden. Ware eduard wat minder opgewonden geweest en had hij niet zoo onafgewend zijn vijand aangezien, dan zou hij reeds lang bespeurd hebben hoe van achter den leuningstoel met hoogen rug eene menschelijke gedaante, die eerst geheel daarin gedoken was geweest, zonder eenig gerucht te maken zigtbaar werd en zich als eene slang zacht schuifelend over het donzige tapijt voortbewoog.
Maar eduard was in het geheel niet verdacht op den nieuwen vijand, die hem van achteren bedreigde.
Hij hechtte onafgebroken zijn oog op den sluwen booswicht, die niet dan met de grootste moeite de zegevierende uitdrukking van zijn gelaat kon bedwingen, toen hij zijn broeder hun gemeenschappelijken vijand zag belagen en met de grootste behoedzaamheid onopgemerkt naderen.
Wél bedroog eduard zich in het schijnheilig gelaat, dat een oogenblik het mom van berouw trachtte aan te nemen, ten einde zijne aandacht nog meer af te trekken van hetgeen om hem heen gebeurde.
Na een oogenblik vruchteloos dat leugenachtig gezigt met zijne

{==230==} {>>pagina-aanduiding<<}

blikken doorboord te hebben overtuigde hij zich, dat zijne pistool naar behooren voorzien was en spande den haan.
‘En nu, Jacques de beval, is het einde van uwe euveldaden daar! Gij hebt een eerlijk tweegevecht versmaad, een gevecht dat te eervol zou zijn geweest voor een' schurk van uwe soort, - nu zult gij sterven.’
Jacques zag, hoe zijn broeder vlak achter den niets kwaads vermoedenden eduard was gekropen; hij hief de handen biddend op.
‘Geene minuut laat ik u; met zulk listig wild moet men zijn oogenblik waarnemen, wil men niet in zijne eigene netten verstrikt worden!’
Naauw had hij die woorden uitgesproken, of hij voelde zich plotseling van achteren omstrengeld, van den grond geligt en hoe wanhopig hij ook tegenworstelde, op den grond geworpen. De pistool, welke hij in de hand had en die alfred geen oogenblik uit het oog had verloren, ging door den onverwachten schok af, zoo als de aanvaller ook berekend had en de kogel sloeg boven in de lijst van het behangsel.
‘Als men met zulk listig wild te doen heeft, moet men zijn oogenblik waarnemen, wil men niet in zijne eigene netten verstrikt worden,’ herhaalde jacques tergend. Op sarrenden toon vervolgde hij:
‘De praktijk, hoewel voor mij minder verkieslijk, ware voor u beter geweest dan de theorie, hoe schoon en waar deze ook is, zoo als de uitslag al dadelijk bewijst.’
‘Dat heertje zal niet meer bijten,’ zeide alfred, terwijl hij op den ongelukkigen eduard wees, die, met eene schelkoord gekneveld, geheel weerloos aan hunne genade was overgeleverd.
De broeders zagen elkander vragend aan.
Eduard kromde zich magteloos op den grond en trachtte vruchteloos zich van zijn knellenden band te bevrijden.
‘Sluipmoordenaar!’ riep hij den ellendeling toe, die glimlagchend op zijn onschadelijk gemaakten vijand nederzag, ‘neem maar een nieuwen moord op je geweten, maar doe het snel; mijn lot is te voorzien en dus - koel je wraak.’
Een satansche lach zweefde om de lippen van jacques de beval,
‘Gij vergist u,’ zeide hij, de armen over zijne borst kruisende en eduard naderende: ‘ik zal u geen kwaad doen; ik zal u niet vermoorden, waarlijk niet, ik wil geen moord op mijn geweten hebben. Als eene spookgedaante zou hij ons verschjjnen, alfred, en wij zijn wat zenuwachtig.’

{==231==} {>>pagina-aanduiding<<}

‘Roep françois even!’
‘Wat is je plan?’ vroeg alfred half luid.
‘Wacht maar.’ - François verscheen.
Die françois was een persoon, welke een paar regels verdient, hoewel veeleer een paar galgen, de eene als reserve wanneer de andere niet solide genoeg mogt zijn. Hij was een dienaar, welke de vertrouweling der beide broeders kon genoemd worden. Zonder dat hunne woning juist een moordhol was, zonder dat daar al verscheidene droevige dramaas waren afgespeeld, hadden toch de twee de bevals reeds vele streken uitgevoerd, die niet al te best het licht mogten zien; te beginnen met vele ondeugendheden hunner jeugd, die reeds weinig goeds voorspelden, tot de kuiperijen van latere jaren, was de bediende altijd hun vertrouweling geweest. Die man had een gezigt dat, hoe onmogelijk het moge schijnen, het listige van den vos met het lompe van de koe vereenigde; hij had groote, doffe, graauwe oogen; zijn hoofdhaar was naar achteren geplakt en deed zijn platvlakkig gelaat met bijna platgehamerden neus nog wat vooruitspringen; daarbij zat zijn jas hem om de leden, alsof die sedert onheugelijke jaren halsstarrig was blijven krimpen. Half onderdanig, half familiaar kwam hij binnen.
‘François, help mij Mijnheer eens naar zijne appartementen brengen; Mijnheer is vermoeid!’
‘Waarheen moet....’ wilde de bediende vragen.
‘Ik zal mijnheer zelf de eer aandoen, hem naar zijn boudoir te geleiden,’ zeide jacques zalvend.... ‘Ik u vermoorden? met geene hand zal ik u aanraken dan om u goed te doen.’
‘Alfred, zie eens, of de bedienden in den gang zijn.... of wacht, stuur ze uit; hoe minder menschen mijn goede logé hier ontmoet, hoe beter dit voor zijne rust zal zijn.’
Hij drukte op het woord ‘rust’, terwijl hij zijn broeder veelbeteekenend aanzag.
‘Aha!’ riep deze uit: ‘ik begin te begrijpen.’
Eduard werd door vier armen opgeheschen en hoe hij zich ook trachtte te verdedigen, het was onmogelijk; om hulp schreeuwen zou niets baten, trouwens hieraan dacht hij niet eens.
Alfred de beval opende de deur en niettegenstaande alle pogingen van eduard om los te komen, werd hij de kamer uitgesleurd, een donkeren trap afgesleept en door een langen gang gedragen, die beneden den beganen grond was, terwijl aan het achtereinde eene olie-
{==232==} {>>pagina-aanduiding<<}
pit brandde. Men hield stil voor eene deur, door een grendel gesloten.
Veel scheen deze kelder niet gebruikt te worden, want knarsend draaide de grendel in zijne tappen, en de deur klemde zoo, dat men ze met vereende pogingen moest openen.
Hoewel eduard wat onzacht naar beneden was gekomen, had hij dit meer te wijten aan zijne tegenstribbelingen dan aan kwaad opzet. De beval hield woord; hij wilde zijn gevangene niet vermoorden, zelfs niet mishandelen, en zacht werd eduard op den keldervloer nedergelegd. Het daglicht drong niet door en alfred had de lantaarn, die aan den wand hing, van den spijker genomen, om dit somber verblijf te verlichten.
De knecht trad eenige schreden achteruit.
‘Door mij zal u geen leed geschieden’, herhaalde jacques even sarrend; ‘mijne hand zal u niet treffen, zooals gij van plan waart mij den dood toe te zenden. Grij zult geen last meer van mij hebben.’
Zonder nog al de beteekenis van die woorden te bevatten, deed de uitdrukking van haat eduard onwillekeurig huiveren.
Reeds in stilte had jacques het duivelachtige plan van zijn geestigen broeder begrepen en toegejuicht.
‘Uwe rust zal niet meer verstoord worden,’ duwde alfred de beval hem toe.
Eduard begon een angstig voorgevoel te krijgen van hetgeen men met hem voor had. Het licht verdween, de deur werd dreunend toegeworpen en verwijderde voetstappen weêrklonken in den langen gang.
‘Heeft mijnheer wel eene schel, als hij soms iets noodig heeft?’
‘Hij heeft ten minste eene schelkoord!’
De broeders lachten om den zotten inval en de trouwe dienaar lachte mede.



{==233==} {>>pagina-aanduiding<<}

Hoofdstuk XXIII. Waarom de heer Cajefax van Beem zijne ouders krijtend achterliet.

Hoewel de krijg zeer vele offers eischte, bleven toch in de steden van het ruim bevolkte Nederland genoeg menschen over om de straten te vullen, en daar overal diepe verslagenheid heerschte, hadden velen hoog noodig eens wat frissche lucht te scheppen; ten minste van de wall, hoe benard de zaken van het lieve vaderland, maar nog meer zijne eigene zaken ook stonden, dacht er zoo over.
Nadat zijne vrouw zich sierlijk had aangekleed, wilden zij het huis verlaten, toen er gescheld en een brief overgereikt werd; natuurlijk wilde van de wall dien openen en met den inhoud in kennis komen.
‘Moet ik daar soms op staan wachten?’ klonk de stem van zijne vrouw.
‘Maar lieve kind....’
‘Je kunt dat ding immers straks wel lezen.’
Gelaten liet hij den brief in zijn borstzak glijden, en het echtpaar zette zich in beweging.
Vele menschen waren juist niet op de been, zoodat van de wall ernstige plannen begon te smeden, om in kennis te komen met den inhoud van het epistel, dat hem was toegezonden.
Met ongemeene behendigheid opende hij den brief;...... zonder zich om de ergernis van zijne levensvreugde te storen, bleef hij midden op den Buitensingel staan.
‘Wat scheelt je nu weêr?’ was de te verwachten vraag van Mevrouw van de wall, die hem den brief uit de hand scheurde en met de grootste bedaardheid las.
‘Maar wat druil je daar toch?’ sprak zij na een oogenblik voor zich te hebben gezien, ‘het kon nooit beter!’
Het zal den lezer welgevallig zijn te weten, wat niet beter kon; die brief behelsde de tijding van eduards dood, en zijne tante merkte te regt, van haar standpunt gezien, aan, dat het niet beter kon.

{==234==} {>>pagina-aanduiding<<}

Van de wall was vernietigd; hij hoorde te naauwernood die woorden.
Henriëtte kon zich in het minst maar niet met mimiek midden op een Buitensingel vereenigen; zij vond haren toestand iets gedwongen, en achtte eene buitengewone beweging voor armen en beenen niet ondienstig, want terwijl man en vrouw elkander sprakeloos aanzagen, liep zij van het peinzend tweetal weg en.... de familie raalte te gemoet.
Zij werd door Mevrouw opgetild en kreeg van het goede mensch, dat zielsveel van kinderen hield (bijna nog meer van kinderen op den weg dan van hare eigene), een tweetal kussen op de roode wangen.
Men ging elkander te gemoet.
‘Zijt gij daar, hé toevallig,’ zeî Mevrouw raalte.
‘Wat toevallig!’ juichte de achterhoede.
Raalte zag wel, dat de echtelingen zich niet in hun normalen toestand bevonden en vroeg met belangstelling. ‘Deert u iets? Zijt gij ongesteld?’
Van de wall nam den brief uit de hand van zijne gade en bood dien zijn vriend aan. ‘Lees zelf.’
‘Volstrekt niet, ik zou niet gaar....’
‘Neen, ga je gang maar,’ sprak van de wall.
Nog aarzelde raalte.
‘Maar lees dan toch,’ riep zijne vrouw die van nieuwsgierigheid trilde.
Naauw had hij de eerste regelen gelezen, of hij hief hand en brief in de hoogte: ‘Hoe is het mogelijk?’
Mevrouw en dochters staken de hoofden bij elkander.
‘Die arme jongen’ - vervolgde hij vol deelneming.
‘Wie? wat? hoe? wat is er?’ waren de vier geluiden, welke de oningewijden lieten hooren.
Ook Mevrouw raalte nam thans den brief, niet in staat langer tegen hare gloeijende nieuwsgierigheid te kampen.
‘Dood!’ sprak zij op doffen toon. Men begon eenig voorgevoel van het onheil te krijgen.
‘Is eduard....?’ vroeg jeannette; zij durfde den volzin niet voleinden.
De moeder knikte bewogen met het hoofd.
De noodlottige waarheid was duidelijk.

{==235==} {>>pagina-aanduiding<<}

Met verschillende gewaarwordingen begaf men zich naar de woning van raalte. De tijding had indruk gemaakt, maar niemand was zoo verslagen als henriëtte.
‘Hoevelen worden niet in rouw gedompeld!’ jammerde raalte. ‘Die verderfelijke oorlog!’
‘Ja, waarlijk!’ voegde zijne echtgenoot er bij.
‘Ik had er een voorgevoel van,’ verklaarde van de wall.
Zijne wederhelft haalde onmerkbaar de schouders op.
‘Hoe is het gebeurd?’ vroeg charlotte ontzet.
‘Er staat niets gedetailleerd van dit noodlottig voorval’, verzekerde van de wall.
‘Hij is zeker, door de dapperheid verblind, in eene mijn geloopen,’ meende raalte, die wel eens van mijnen gehoord had.
‘De jongeluî zijn zulke heethoofden,’ klaagde van de wall.
‘Het heeft mij getroffen,’ betuigde charlotte; ‘maar toch, hoe verheven schoon is het voor den man, het vaderland met zijn bloed te beschermen en hoewel (zij snikte heftig) het een zware slag voor ons allen is, mag zulk een lot benijdenswaardig genoemd worden.’
‘Hoevelen zullen nog aan ouders en vrienden ontrakt worden!’ jammerde raalte.
‘Ach ja!’ kermde zijne echtgenoot.
‘Het ergste vind ik, dat de ongelukkigen daar eene eervolle begrafenis missen’, verklaarde raalte.
‘En hoevelen worden er niet levend in den kuil geworpen?’ voegde van de wall er bij.
Door de leden van het gezelschap voer eene rilling, welke bij Mevrouw raalte zeer lang aanhield.
Den geheelen avond sprak de familie raalte van den ongelukkigen jongeling, dien men zoo had mogen lijden en zeer ter nedergeslagen ging van de wall naar huis met zijne vrouw, die, tot hare schande, niet bijzonder aangedaan was.
‘Ik begrijp niet, hoe je zoo blijft suffen; het is jammer van den jongen, maar - ga eens na, één dag later en het toeval zou ons niet meer gediend hebben.’
‘Denkt ge, dat ik tot zulk een prijs gered wensch te worden.’
‘Je stelt dien jongen toch niet boven je vrouw en kind?’
Van de wall zag haar sprekend aan; zij begreep, dat hij hem ten minste boven zijne vrouw stelde.

{==236==} {>>pagina-aanduiding<<}

‘Ja,’ ‘wij zijn gered, maar ik herhaal u, tot welken prijs! Zal er zegen op onze verdere handelingen rusten?’
‘Ik zou mij daarin niet verdiepen en buitendien, het is billijk dat gij de vrucht hebt van zijne nalatenschap; wij hebben den jongen opgevoed; wij hebben....’
‘Zwijg toch! Opgevoed! Dit was een pligt, dien mijne plegtige belofte mij oplegde; ik behoefde daarvoor niet betaald te worden.’
‘Gij hebt u altijd laten inrekenen door hem.’
‘Spreek geen kwaad van den armen jongen en vooral nu niet, hij heeft je nooit gedeerd.’
‘Hoor eens, hoe je het beschouwen wilt, hij wist niet dat hij iets bezat en het bleef zeer indiscreet van hem, zoo lang het genadebrood hier te eten. En daarbij, zooveel wordt er niet aan hem verloren; er was zoo ver ik weet, geen levende ziel, die deelneming voor hem gevoelde, behalve gij natuurlijk, die hem innig en vurig lief hadt, liever dan je vrouw en je kind; je zoudt je voor dien jongen hebben uitgekleed, je zoudt je liever op straat hebben laten zetten dan het hem aan iets laten ontbreken, opdat mijnheer in overvloed zou kunnen brassen, om ons nog in onze ellende te bespotten.’
Zij was, dank zij haar lief humeur, weder aan het doorslaan gegaan; van de wall wist niet, wat op zulke laagheden te antwoorden.
‘Ge zoudt hem liever om eene aalmoes gebedeld hebben, zeker, waarom niet?... Gelukkig, dat het toeval zich met die dwaasheden bemoeid heeft. En nu hoop ik, dat je niet meer zoo zot en dom met je geld zult omspringen.’
Van de wall greep naar hoed en stok.
‘Zóó, gaat mijnheer uit? Zeker, ga maar weg; zwelg maar als naar gewoonte, het kan nu weder lijden.’
Onder deze woorden van zijne teedere vrouw ging hij de deur uit. Het was hem onhoudbaar.
‘Als alle menschen zulke kalveren van goedheid en regtschapenheid waren als mijn lompe charles, wat was het dan allerliefst op de wereld; dan zouden zij niet stelen, maar elkander uit goedhartigheid zooveel geven, dat doorgaans toch altijd de helft op straat zat’; - die woorden prevelde zij hem na.
Zij haalde de schouders op, nam een boek en ging lezen, alsof er niets gebeurd was.
Twee dagen later kwam van de wall bij zijn vriend raalte,

{==237==} {>>pagina-aanduiding<<}

en werd met ongehoorde vriendelijkheid ontvangen; raalte kwam zelfs van zijn kantoor. Men zette hem een glas port voor, vroeg deelnemend naar zijne vrouw, ‘dat lieve mensch,’ zooals Mevrouw raalte haar altijd noemde, hij moest zelfs blijven eten en zijne vrouw medebrengen; o, het was zulk mooi weêr. Het regtmatig eigendom van onzen eduard had reeds dienst gedaan. Men had met bevreemding vernomen, dat de zaken van van de wall lang niet meer wisselvallig stonden.
Naauw had raalte de zekerheid dat zijn ‘vriend’ uit den nood was, of de hartelijke man verklaarde: ‘hoe het hem speet, dat hém het onuitsprekelijk genoegen niet was te beurt gevallen, zijn vriend uit den nood te helpen.’
Vraag eens aan uwe vrienden - men heeft er immers zooveel - eene dienst van gewigt; kom eens te digt bij hun mammon, zij zullen u op straat laten zetten, u laten onteeren; - kom, als gij gered zijt, terug: ‘Wel beste vriend, juist nu had ik je kunnen helpen.’ Kom bij een ander: ‘Waarom zijt ge niet bij mij gekomen?’
‘Waarom zijt ge niet bij mij gekomen!’ en in gedachte rust de hand op de brandkast.
Groot was de bevreemding van van duin, dat zijn zoon niets van zich liet hooren en niet weinig werd die onrust gedeeld door louise, die dubbel belang had bij den voorspoed van haren broeder.
De bezoeken van den jonker van beem werden menigvuldiger en het gloeijend minnend jongelingshart werd voortdurend door zijn gastheer aangeblazen. Ofschoon zijne teedere zorgen weinig indruk maakten, moest louise die opmerken, en het griefde haar dat zij haren aanbidder geene hoop kon geven.
Op zekeren avond zat van duin bij de jongeluî, zooals hij hen altijd noemde.
‘Elke dag vervliegt en steeds geen tijding,’ klaagde hij, bedroefd knikkende tegen zijne dochter, die in zich zelve gekeerd nederzat.
‘Helaas! er is wel reden tot ongerustheid!’ merkte cajefax aan.
‘Ik las zoo even in de courant, dat de oproerlingen zijn bijeengekomen; dat noemen zij een congres, hm!’ knorde van duin, ‘zij zijn overeengekomen een rijkje op hun eigen hand te vormen en verbeeld je, zij hebben de ondankbaarheid, de stoutheid gehad, het huis Nassau voor eeuwig van den troon uit te sluiten. Van den troon! hm!’

{==238==} {>>pagina-aanduiding<<}

En van duin verfrommelde toornig het nieuwspapier; - in den laatsten tijd had hij er vele verfrommeld.
‘Ik bedenk daar, ‘sprak louise,’ als wij eens naar de familievan Joseph's vriend gingen; misschien kunnen die ons een berigt geven.’
Van duin fronsde de wenkbraauwen, doch daar hij bij nader inzien in zulk een bezoek weinig gevaarlijks zag, besloot hij den raad te volgen, die zijne dochter hem gaf.
‘Zou ik niet de onderscheiding mogen genieten, deze missie te volbrengen,’ vroeg cajefax eerbiedig aan het hoofd van de familie van duin.
‘Allerliefst, allerhartelijkst, allerhupst, aller....,’ riep van duin, die nu dubbel met het denkbeeld ingenomen was.
‘O! ik vlieg dadelijk heen,’ zeide cajefax. opgetogen.
Louise bedwong hare vreugde, om de achterdocht van haren vader niet op te wekken.
Hare aanmoediging maakte den gelukkigen cajefax innig verheugd en binnen twee uren was hij op weg naar Amsterdam.
Maar treurig keerde hij terug, want hij had een goed hart, en hoewel eduard waarlijk de grootste slagboom was geweest tusschen zijn grootste geluk, kwam hij innig bedroefd met de tijding te huis, dat men geene gunstige berigten van de jeugdige strijders had ontvangen. Hij verzweeg echter, dat van de wall tijding van den dood zijns pupils had bekomen, daar zulk eene treurmare niet anders dan het somberste voorgevoel kon opwekken betreffende het lot van hem, die de onafscheidbare medgezel van den overledene was geweest.
‘Is hij gewond? - Zeg liever de volle waarheid; verheel ons niets,’ - jammerde van duin, terwijl hij radeloos door de kamer liep.
‘Van joseph heb ik niets kunnen vernemen; maar zijn vriend heeft zich ernstig bezeerd.’ Dit was de zachtste term, dien cajefax kon vinden voor iemand die dood is.
‘En weet gij, waar hem dat ongeval is overkomen?’ vroeg louise, die zoo gaarne meer had willen weten.
‘Ik kan u niets met zekerheid zeggen.’
Van duin schudde meewarig het hoofd en ging zeer bezorgd naar zijne kamer.
Louise nam haren vereerder bij de hand, zag hem met hare heldere oogen goed aan en zeide: ‘Wilt gij aan een dringend verzoek voldoen?’
‘Spreek, wat is er van uw verlangen? het is voorloopig toegestaan.’

{==239==} {>>pagina-aanduiding<<}

‘Zeg dit niet te gaauw; kunt gij begrijpen wat ik, zwak meisje, ga vragen van den man, die zegt mij lief te hebben. Ware ik man, ik ijlde naar het tooneel van den strijd, ten einde mijn armen broeder op te sporen want ik gevoel het, hem is iets overkomen.’
‘Ik begrijp u,’ riep hij opgetogen, ‘ja, ik zal in uwe plaats gaan - ik zal uw broeder terugbrengen - welligt dat dan.... Hij sprak niet verder.’
‘Arme jongen!’ dacht louise, ‘waarom moest zijn oog op mij vallen.’ Getroffen reikte zij hem de hand.
Van beem wilde van niets meer hooren, en besloot zich op weg te begeven, om zoo mogelijk eenige inlichtingen te bekomen.
Met mannelijke vastheid nam hij afscheid van louise en zwoer met haren broeder, en kon het niet anders met diens kostbare overblijfselen terug te keeren; hij drukte van duin warm de hand en fluisterde hem, weemoedig het hoofd schuddende, eenige woorden toe, welke van duin niet verstond, en waarop deze de oogen ten hemel hief. Toen snelde hij heen, om alles voor de reis gereed te maken. Hij kleedde zich, en een oogenblik later was de zorgvuldige moeder reeds bezig zijn valies te pakken; eene groote menigte ingredienten waren uitgestald, waaronder het eerst in het oog vielen: een scherp geslepen mes met een kurketrekker er in; een enorme dictionnaire, waarmede hij ligt één vijand slaan kon; eene veldflesch, waarin grog van melk; twee zware pistolen, door den zorgenden vader met stukken van een passer geladen; en eene flesch eau de Cologne, denkelijk tegen slechte odeur op de slagvelden; in de verte flikkerde nog een dievenlantaarntje, dat cajefax absoluut wilde medenemen.
Nadat de edele zoon zijn stok gegrepen en zich overtuigd had, dat het zijn dienaar gelukte het monstervalies op te tillen, wierp hij zich in de armen van zijne moeder en kuste haar innig.
‘Mijn kind, vaarwel, de Hemel bescherme u!’ Meer kon zij niet zeggen.
‘Vaarwel mijn kind, de Hemel bescherme u!’ varieerde zijn vader.
‘Bedaar toch, moeder! zoo kan ik u niet verlaten!’ riep hij, terwijl hij zich met moeite bedwong. Hij greep hare beide handen, drukte ze aan zijne lippen en streelde haar over de kleurlooze wangen.
De bediende zette kalm het valies neder.
‘Gij geeft haar den doodsteek,’ sprak de oude heer met tranen in de oogen.

{==240==} {>>pagina-aanduiding<<}

Plotseling stond cajefax op.
‘Ik kan niet meer terug!’ prevelde hij.
Nu drukte hij zijne moeder een kus, een veelbeteekenenden kus op de wang, en stortte met de handen voor de oogen de deur uit.
‘Mijnheer, je vergeet wat!’ riep de bediende, die de pistolen onmogelijk meer kon bergen.
De geschokte zoon keerde zich om en greep het wapentuig, dat de bediende hem aanreikte.
Snel ging hij nu de plaats over, doch voor het hek hield hij stil en wierp een laatsten, verheven blik op het vaderlijk erf, dat hij welligt nimmer weder zou mogen betreden. Hij reisde zonder gevaren of ontberingen, en tot groote tevredenheid van den bediende, tot aan de grenzen van het tegenwoordige België, toen hij evenwel die grenzen genaderd was, begon hij zijne voorzigtigheidsmaatregelen met hoogst omzigtig uit de diligence te stappen en een onderzoekenden blik te werpen op een zevenjarig meisje dat met een boterham in de hand stond te huilen.
Reeds drie uren had hij geloopen, nadat hij uit de diligence was gestapt, toen hij in de verte de torens van een dorpje zag. Hij ondervroeg de enkele voorbijgangers, doch niemand was in staat hem eenige inlichting te geven aangaande den man, dien hij vast besloten had op te zoeken.
Aan den ingang van het dorp zag hij eene kleine woning, voor welke drie kinderen, niettegenstaande de koude, aan het spelen waren.
‘Kom eens hier, mannetje!’ zeide hij tot den oudsten jongen, die omstreeks elf jaar moest zijn. De jongen gehoorzaamde. Cajefax zag hem zeer scherp aan en fronsde de wenkbraauwen.
‘Is hier in het dorp ook een jong militair,.... een vriend van mij?’ voegde hij er op ijzingwekkenden toon bij, als ware dit voldoende om den ongelukkige te doen uitleveren.
De jongen vond die kernachtige aanspraak zeer ongewoon, en keek bedremmeld naar zijn broêrtje en zusje, die met den vinger aan de lip het tooneel aanzagen.
Cajefax beschouwde dit als een blik van verstandhouding en snel greep hij den jongen in het wambuis. ‘Spreek!’ gebood hij.
De andere kinderen begonnen, zoodra zij de mishandeling van hun broêrtje zagen, geducht te schreeuwen en liepen toen vol angst naar binnen onder de woorden: ‘Moeder, ze slaan jimmetje, ze slaan jimmetje!’

{==241==} {>>pagina-aanduiding<<}

‘Wie?’ gilde eene hemelsche vrouwenstem en op hetzelfde oogenblik, dat cajefax zijn gevangene losliet, verscheen eene vrouw met hooggekleurde wangen. Zoodra zij cajefax zag, hief zij de beide vuisten dreigend in de hoogte.
‘Mijn kind slaan, dat zullen we eens zien! Kom maar hier, jimmetje.’
‘Blijf en antwoord,’ beval cajefax kort.
De goede vrouw stapte nu de deur uit en ging naast jimmetje staan.
‘Mijn kind slaan!’ riep zij met de handen in de zijde; ‘mijn kind slaan!’ schreeuwde zij al harder en harder. ‘Jou leelijke hagedis!’
Cajefax gevoelde dat hij een ongeluk ging begaan.
‘Mijn kind mishandelen!’ schreeuwde zij steeds harder.
‘Mijnheer, dat wijf zal je aanvliegen,’ waarschuwde de dienaar.
Verschillende deuren werden geopend en verschillende menschen kwamen toeschieten, en spoedig stond eene groote massa volks, de bloem van het dorp, om cajefax heen geschaard.
‘Raak hem nog eens aan,’ tartte het wijf, ‘kom nog eens aan het kind, als je durft.’
‘Foei! een kind slaan! 't is schande!’ spraken eenige omstanders.
‘Ga maar meê, mijnheer,’ drong de knecht, ‘zij zullen u....’
‘Zwijg!’ beet cajefax hem toe.
Cajefax besloot die woedende massa heldhaftig te keer te gaan en vol moed haalde hij een pistool uit den zak.
Naauw had men dit moordtuig ontwaard, of de geheele bevolking stoof onder de kreten: ‘moord! doodslag! dieven!’ uit elkander.
Eene van die vrouwen, schranderder dan de anderen, had de ingeving naar den burgemeester te rennen en hem mede te deelen, dat er een woest mensch was gekomen, die de kinderen mishandelde en de dorpelingen doodschoot. De achtbare man was juist bezig bier af te tappen, toen de mare tot hem doordrong, maar volgde de aanbrengster naar de plaats des onheils. Hij kwam daar juist, toen een geweldige aanval op cajefax en zijn dienaar zou beproefd worden.
De dienaar had naauwelijks zijnen heer het wapen zien te voorschijn halen, of hij smeekte hem dringend het te bergen; de eerste opwelling van cajefax na dien vredelievenden raad was, dat zijn dienaar in geheime verstandhoudig met de dorpbewoners stond; maar ge-
{==242==} {>>pagina-aanduiding<<}
lukkig zegevierde zijn natuurlijk verstand over dit dolzinnig vermoeden, hij voldeed aan de begeerte en draaide der vlugtende menigte den rug toe. Het volk intusschen, wat van den schrik bekomen, begon dezen aftogt aan andere redenen toe te schrijven en de hostiliteiten vingen aan: een schrootvuur van tigchelsteenen, gebroken klompen, stelen van hooivorken, harde klei en wortelen.
Het geduld van cajefax was ten einde; snel als de gedachte rukte hij zijne vuurwapenen uit den jas, haalde de hanen over en trok met forsche rukken aan de trekkers.
De hanen vielen neder - veel menschen vielen niet. Geen der beide schoten ging af; vermoedelijk had de heer van beem de lading er averegts verkeerd ingedaan.
Geheel magteloos tegenover het verwoed gemeen, sloeg cajefax de schrik om het harte; ook hij draaide zijn patricischen rug het gemeen toe en vlugtte. Ja, hij vlugtte!
Het vuur werd dubbel hevig; zelfs zware mannen mengden zich in het bombardement en met bekwame hand werd een projectiel door de lucht geslingerd, dat een sierlijken boog beschreef en cajefax tegen den rug dwarlde.
‘Hemel! ik ben getroffen,’ jammerde hij klagend, terwijl hij voorover viel.
Zoodra de menigte den held zag vallen, wilde zij op hem aanloopen, toen eene gebiedende stem het gejoel overschreeuwde en haar gebood te blijven.
Die gebiedende stem was de stem des burgemeesters; deze wilde zelf den schuldige in hechtenis nemen.
Cajefax stond op en zag dat hij geraakt was geworden door een roodekoolstronk, die sporen op zijn groenen jas had achtergelaten; innig verwoed rees jonker van beem op. De burgemeester naderde, op eerbiedigen afstand door de dorpsbevolking gevolgd.
Cajefax wilde zich juist in beweging stellen, toen de burgemeester hem met eene donderende stem toeriep: ‘Geen stap verder, booswicht!’
‘Wat moet je, boerenvlegel!’ snaauwde cajefax.
De burgemeester zag met open mond den vermetele aan. Eene dusdanige brutaliteit ten aanhoore van al de dorpelingen was ongehoord!
‘Weet je wel, wien je voor oogen hebt,’ zeide het hoofd van het dorp op verpletterenden toon.

{==243==} {>>pagina-aanduiding<<}

‘Weet je wel, wien je voor hebt,’ herhaalde hij.
‘Dat kan me niet schelen,’ was het ongepaste antwoord van cajefax.
‘Ik ben de burgemeester - versta je, de burgemeester van het dorp, begrijp je. En nu naar het raadhuis!’
Cajefax haalde de schouders op.
Zooveel onbeschaamheid, zooveel tergende minachting deed den hurgermeester zéér. Sidderend van woede strekte hij de hand uit. ‘Grijpt den oproerling en knevelt hem!’
Naauw was de permissie tot vernieuwing der vijandelijkheden door het achtbaar hoofd gegeven, of de verwoede menigte stortte op cajefax los; en broederlijk naast zijn knecht werd hij onder een luid getier naar het raadhuis gedragen.
Pas was men daar aangekomen, of de burgemeester verscheen en plaatste zich op een hoogen stoel, terwijl hij met veel eigenwaarde in het rond zag, als een papegaai op zijn stok.
Cajefax begon hevig te schelden op de boeren, die hem met zoo weinig eerbied behandelden en gelastte zijn dienaar ook tegen dat ellendig gespuis uit te varen. Hij werd beantwoord door schoppen; cajefax geschopt door boeren, door lompe boeren, plebeïsche boeren, zooals hij ze noemde. Zeker waren aan cajefax nog aristocratische boeren bekend. De burgemeester gebood, dat men den gevangene zou loslaten en dat deze zou opstaan; cajefax voldeed aan dit bevel, meer omdat het op den grond liggen hem niet bekoorde, dan uit eerbied en onderworpenheid.
‘Je naam?’ zoo begon de voorzitter.
‘Jonkheer cajefax van beem,’ sprak hij, gelukkig zijn naam te kunnen kenbaar maken, terwijl zijn knecht eerbiedig het hoofd ontblootte.
De burgemeester zag verbaasd op.
‘Wie bewijst mij, dat ge mij de waarheid zegt, dat je geen vagebond, geen landlooper, geen sluipmoordenaar zijt?’ - want de burgemeester was de aanranding van het knaapje nog niet vergeten.
‘John, open mijn valies,’ want dit was met strikte eerlijkheid door de bevolking met de gevangenen medegevoerd. Hij haalde er eene handvol geld uit.
‘Ziehier iets voor deze brave lieden, ik vergeef hun de vergissing, hoe erg zij ook is; maar wacht je in het vervolg weêr een edelman van mijne kwaliteit aan te raken, of ik laat je allen naast el-
{==244==} {>>pagina-aanduiding<<}
kander ophangen!’ Hoe, dat was niet regt duidelijk, maar zijne laatste woorden werden niet gehoord; het aanschouwen van het gouden zilver-geld was de beste waarborg, dat hij de waarheid sprak.
Bedremmeld gingen de boeren achteruit.
Cajefax stelde den burgemeester eenige goudguldens ter hand.
De waardige man geraakte opgetogen. Deftig rigtte hij het hoofd op en begon eene zoetvlijende aanspraak: ‘Uit naam van de armen, die minder door den Hemel gezegend zijn,...’
‘'t Is goed,’ gaf cajefax trotsch ten antwoord. En met opgerigten hoofde liep hij door den drom van boeren, die eerbiedig voor hem plaats maakten.
Gelukkig aan dit avontuur ontsnapt, besloot hij regelregt naar Antwerpen te gaan en van daar zijne onderzoekingen op grootere schaal voort te zetten.
‘O louise, wat doe ik niet al voor u!’ riep hij klagend uit. Zeker had hij zulk een reis voor geen sterveling anders gedaan.


Hoofdstuk XXIV. Waarin honger wordt geleden.

Drie dagen reeds was eduard in de woning van zijn vijand geweest, en van den overgang van dag en nacht had hij evenmin iets vernomen als van zijne gastheeren.
Wèl had hij reden gehad, een somber voorgevoel met zich om te dragen toen de broeders hem met die sarrende bedaardheid verlaten hadden, want drie dagen waren omgegaan, en als begraven, geheel van alle leven en daglicht afgesloten, had hij de gruwzame beteekenis van de woorden door jacques de beval gesproken maar al te goed begrepen. Zijne rust was niet verstoord geworden, zelfs niet om hem het noodige voedsel of drinkwater te brengen. Hij was zoo gelukkig, zich van zijne banden te bevrijden; waarom had dit niet eerder kunnen gebeuren?
Vergeefs had hij tastend den kelder doorzocht; welligt was er een venster boven zijn bereik, dat voor het lieve zonlicht ontoegankelijk

{==245==} {>>pagina-aanduiding<<}

was gemaakt; de zware deur was massief, en welke pogingen hij ook aanwendde, het was hem niet mogelijk er de minste beweging aan te geven. Eens reeds had men het op zijn leven toegelegd, hij was ontkomen; nu gevoelde hij, dat zonder wonderdadige redding alle hulp voor hem verloren was. En van waar zou die hulp komen? Slechts drie personen kenden zijn verblijf in dit huis; de beide de bevals, die niet wisten wat medelijden was en de bediende, van wien zij genoegzaam zeker waren, daar zij hem anders de aanwezigheid van hun gevangene niet zouden bekend gemaakt hebben. Al mogt dus iemand in dit huis vatbaar voor medelijden zijn, de onwetendheid waarin ieder aangaande eduard's lot verkeerde, maakte ook deze kans tot ondersteuning onmogelijk.
Drie dagen had hij doorgebragt verkleumd en hongerend; echter waren die plagen nog dragelijk, vergeleken bij de eene, welke hem rusteloos vervolgde: de dorst, welke hem de keel digtschroeide, die hem de tong tegen het verhemelte deed kleven. Honger verscheurt - dorst martelt; honger ontzenuwt, ja verflaauwt ten laatste - dorst brandt en pijnigt. En toch behield eduard zijne geestkracht, en leende het oor aan het minste gedruisch, dat tot hem doordrong; drie dagen had hij gezucht, geraasd, - gebeden, getierd; drie dagen had hij vruchteloos de koude muren gebeukt en de deur met ongeloofelijke krachten willen verbrijzelen; steeds was hij uitgeput op den grond neêrgevallen, om nog moedeloozer duisternis, honger en dorst te voelen plagen. Hij dacht aan de eerste ontmoeting met de bevals bij raalte; hij had zich niet in hunne gelaatstrekken bedrogen. Dat intusschen menschen, welke hij zoo kort ontmoet had, hem zóó op zijn levensweg moesten achtervolgen, had hij weinig vermoed. Wel maakte nu en dan de slaap een einde aan zijne ellende, maar die slaap was niet gerust en hij werd slechts wakker, om van de meest benarde droomen, die hem de ijselijkste tafereelen afmaalden, tot het ontmoedigend, ja smartelijk heden terug te keeren.
Was dit dan de verpligting, die op hem gerust had. Had hij de misdaad moeten bijwonen, om zelf het tweede slagtoffer der boosheid van dien onmensch te worden?
‘Ik zal u niet meer aanraken; ik zal uwe rust niet verstoren!’ - Hij had drie dagen tijd gehad, om over den zin van die woorden na te denken; waarlijk, hij vatte nu de beteekenis daarvan.
Sterven - dit is iets, dat de krijgsman dagelijks te wachten heeft;

{==246==} {>>pagina-aanduiding<<}

hoewel hij weinig daaraan denkt, is de dood hem steeds nabij, maar zóó sterven, ongewroken sterven! - Eduard zou nu zijn leven gegeven hebben, zoo hij het lijk..... neen, wanneer de beval weerloos aan zijne voeten lag, zou hij misschien nog terugdeinzen, om het werktuig eener matige vergelding te zijn. Had hij den ellendeling tot een eerlijk tweegevecht kunnen dwingen, dan zou hij gejuicht hebben; koelbloedig moorden is een handwerk, dat niet iedereen verstaat!
En weêr stond eduard op en liep tastend zijn kerker rond; weêr sloeg hij woedend tegen de vochtige wanden, die nauwelijks een dof geluid bij die aanraking gaven; op nieuw klemde hij zich krampachtig aan de deur en trachtte dien eersten slagboom voor zijne vrijheid te verbrijzelen, niets mogt baten en telkens viel hi], met de gekneusde en bebloede handen om het hoofd, radeloos tegen den vloer. Eerst had hij zich bezig gehouden met louise, met zijn vriend; in het begin had hij de vrijheid gezien, al was het ook in den slaap; de eerste twee dagen was zijn geest levendig gebleven. Nu de vierde ten einde spoedde, werd het hem vreemd om het harte; moedeloosheid, wezenloosheid maakten zich van hem meester; de geestkracht begaf hem..... hij leed niet meer, want verstijfd lag hij neêr; slechts een aanhoudend trillen bewees, dat zijn lijden nog niet geëindigd was, dat deze verdooving spoedig plaats kon maken voor een begin van waanzin: een treurig contrast met de afmattende rust. Hoelang hij daar zoo lag? Niemand weet dit, maar dieper en vaster werd zijn slaap.
........................
Met een schok ontwaakt hij; wild springt hij op. Welk spookbeeld verdrijft die weldadige, doch doodende rust; welke gedachte sterkt die verslapte zenuwen, welk noodlot dwingt hem weêr al den omvang van zijn lijden te gevoelen. Vruchteloos tracht hij de diepe duisternis te doorboren; hij slaat zich voor het hoofd, als kan hij daardoor de nevels, die hem omringen, opklaren; hij betast zich het lijf, als verbergt hij voor zich zelven spijs en drank; razend vliegt hij op de wanden van zijn kerker aan en drukt de lippen tegen de steenen en wanhopig staart hij in het rond, alsof dit genoegzaam is, om de duisternis te breken, om een verschiet te ontwaren dat hem redding zal aanbieden.....
Zijn toestand was vreeselijk!
Ook de beval had drie dagen doorgebragt, ook hem vinden wij

{==247==} {>>pagina-aanduiding<<}

bij het begin van den vierden dag terug; hij had, evenmin als zijn gevangene, veel rust genoten; niet dat zijn geweten zoo zeer sprak, niet dat dit hem zijne snoodheid met sterke kleuren afmaalde; de tijd zou wel komen, dat jacques de beval door knagend berouw gekweld, door zijn boos geweten gepijnigd, meer lijden, meer folterende smarten ondergaan zou, dan hij nu zijn offer deed gevoelen... maar dit oogenblik was nog niet aangebroken.
Glimlagchende was hij met zijn broeder in de kamer teruggekomen, die zij met den overwonnene verlaten hadden, maar die glimlach had spoedig plaats gemaakt voor verschillende gemoedsaandoeningen. Meermalen had jacques op het punt gestaan, niettegenstaande de zekerheid dat zijn gevangene hem onmogelijk kon ontsnappen, naar beneden te gaan, ten einde zich te vergewissen in hoe ver de kiem des levens bij hem was uitgedoofd, in hoe ver de ontberingen dit krachtig gestel ondermijnd, dien krachtigen wil gebreideld hadden; welligt ook, om zich in den doodsangt, in de wanhopige kreten van het voorwerp van zijn haat te verlustigen. Hij had zich weten te verzetten tegen het gevoel, dat hem naar de plaats dreef, waar hij zoo deed lijden, en meermalen had de bittere spot van zijn broeder een einde aan zijne zonderlinge gedachten gemaakt.
De stad was grootendeels tot rust teruggekeerd, ofschoon het volk inwendig meer woelde, dan men kon waarnemen. De gebeurtenissen der laatste dagen hadden de bevolking afgemat en hoewel de rust alles behalve hersteld was, smeulde de vlam, om zoodra de gelegenheid zich zou voor doen, zooveel heviger los te barsten.
De beval zat voor de tafel; hij schreef een brief en bij het schrijven van het adres speelde hem een glimlach om de lippen. Hierna liep hij de kamer op en neder, maar vruchteloos trachtte hij de denkbeelden te verdrijven, die in hem rondwoelden. Onrust had hem vergezeld van het oogenblik, dat hij eduard had opgesloten in den kelder, die dezen tot grafplaats moest dienen en de beeldtenis van den jongen man vervolgde hem als een dreigend spook. Geene vrees voor straf folterde hem; de dooden spreken niet, eduard zou binnen kort uit den weg zijn geruimd, zoo dit reeds niet het geval was, en nimmer zou iemand kunnen bewijzen, dat hij de nalatigheid had gehad een vijand des volks, dien hij voor de zekerheid der republiek onschadelijk maakte, glad te vergeten.
Toch was de beval onrustig en hinderde hem de spotternij zijns broeders, die zich in het gezelschap van den somberen jacques

{==248==} {>>pagina-aanduiding<<}

begon te vervelen en hem eindelijk aan zich zelven overliet. Dan zocht de beval al die gedachten van zich af te weren, maar het gelukte hem niet de beeldtenis te verdrijven van den man, die hem reeds zoo zeer het leven onaangenaam gemaakt had. Onrust verteerde hem: was hij van den eenigen getuige in dien vreeselijken nacht ontslagen? of zou die getuige nog eens verrijzen, om hem te bedreigen? De beval gevoelde dat zijne rust niet zou wederkeeren, vóór dat eduard voor immer onschadelijk zou zijn gemaakt.
En op nieuw liep hij naar de deur, om zich te overtuigen en de zekerheid te verkrijgen, waarnaar hij zoo haakte. Evenwel aarzelde hij, even als de ontelbare malen toen hij dien dag op het punt had gestaan zich van de waarheid te overtuigen. ‘Leefde zijn vijand nog?’ - In elk geval zou deze hem niet kunnen ontsnappen. Nu kwam bij hem het helsche denkbeeld op, zich heimelijk in de laatste oogenblikken van den ongelukkige te verheugen; dàn duchtte hij een enkel woord, een kreet van hem te vernemen. Was eduard voor de ontberingen bezweken, dan huiverde hij voor het starend oog van den ziellooze, dien hij moedwillig aan zulke ellende had ter prooi gegeven. De beval was bang, zoo als alle lafaards, zoo als alle sluipmoordenaars; hij vreesde dat gedaanten uit den grond zouden oprijzen, om de rol van den ontslapene op zich te nemen; dan was hij angstig, dan verborg hij het hoofd in de handen. Had hij den moed gehad zijn vijand onmiddellijk den doodsteek toe te brengen, had hij slechts de helsche berekening van den marteldood laten varen, dan ware zijne rust niet zoo verstoord geworden, want voorloopig zou het uurwerk in het marmeren omkleedsel niet slaan; thans werd hij door zijne onrust naar den somberen kelder aangetrokken, terwijl hij een oogenblik later weder daarvoor terug deinsde en niet eens den moed had, den uitslag zijner wraakneming onder de oogen te zien.
Die gejaagdheid werd hem eindelijk ondragetijk; hij wilde zekerheid, hij wilde zijn vijand zien en overtuigd zijn, dat deze wel degelijk hem niet meer zou vervolgen, en zoo niet.... hij had reeds zooveel gedaan, hij zou niet terug deinzen, het mogt ook kosten wat het wilde, zich van dien angel aan zijne rust ontdoen. Hij stak eene lantaarn aan, nam een soort dolkmes, dat op zijn schrijflessenaar lag en spoedde zich naar beneden. Naarmate bij de trede van den steenen trap afdaalde, verminderde zijne snelheid en besluiteloos stond hij voor den langen gang, terwijl hij zenuwachtig de

{==249==} {>>pagina-aanduiding<<}

greep van het mes omkneld hield. Spoedig voelde hij zijn moed herleven en zonder gerucht te maken ging hij den duisteren gang door.....
Eduard ontwaakte uit de verdooving, waarin hij reeds geruimen tijd was verzonken; hij rigtte zich overeind en hoewel flaauw en als uitgemergeld, had hij de kracht eenigen tijd overeind te staan. Eene vreemde gewaarwording bezielde hem, het was alsof men met een hamer in zijn hoofd rondsloeg; hij drukte de handen tegen het voorhoofd. Het kloppen, dat hem het hoofd schijnt te verbrijzelen, houdt op; een zonderling gevoel maakt zich van hem meester, een lichtstraal schijnt op den wand van zijn vochtig verblijf, rijen van engelen schijnen daar getooverd te worden; een heerlijke purpergloed bestraalt die aanminnige gezigten, in wier midden hij louise herkent. Hij strekt de armen naar haar uit.... weg is dit vizioen, hij ziet de beval met een doodsbleek gezigt en de eene hand dreigend naar hem uitgestrekt; in de andere houdt hij spijs en drank; eduard strekt de handen uit, de beval werpt de lafenis naar hem toe... de spijs verandert in gloeijende kolen, de drank verdwijnt in eene blaauwe vlam, de saterlach van den booswicht klinkt hem in de ooren en bedwelmd valt hij weêr neêr.
Kwam er iets de diepe stilte in den kerker verstoren, was het zinsbegoocheling, was het werkelijkheid? Hij verbeeldde zich, dat aan het slot van de deur werd gedraaid; hij meende duidelijk te zien, dat zij langzaam werd geopend. Ja, de deur bewoog zich - maar hij had reeds zoo dikwerf gedroomd, al zoo vele malen in den waan verkeerd, dat hij de vrijheid terug had en in de armen van louise rustte, dat hij aan deze harde teleurstellingen gewoon was; maar toch - nu was het geen droom. En weêr hief hij zich op en roerloos bleef hij tegen den muur geleund staan. Hij zag goed, er drong licht in zijn duister verblijf, de deur ging open.
Doch zijn geest was te veel verward, de afmatting had hem te zeer aangegrepen, om met zekerheid waarheid van verbeelding te onderscheiden. Toen intusschen het licht der lantaarn zijne oogen kwetste, hield hij onwillekeurig de hand tegen het licht; hij bedroog zich niet, er was iemand.
De beval stond besluiteloos bij de deur, met het wapen in de hand; zijne oogen integendeel moesten aan de donkerheid gewennen, want hoewel hij de lantaarn ophief, zag hij te vergeefs den kelder rond; hij kon niets onderscheiden dan eene gapende duisternis.

{==250==} {>>pagina-aanduiding<<}

Naauw waren de oogen van eduard niet meer door het voor hem schelle licht verblind, of met schrik herkende hij zijn doodvijand jacques de beval. Waarom had hij zijne gewone krachten niet zoo als vroeger? Op dit gewigtig oogenblik voelde hij die krachten zich nog meer ontzinken, en hij kon ze zoo noodig hebben.
Daar de beval niets bespeurde, waagde hij het behoedzaam den kelder binnen te treden; voorzigtig liep hij voort en bereikte de plaats, waar de ongelukkige tegen den wand stond geleund. Eduard voer eene huivering door de leden; hij verzamelde al zijne energie en wilde op de beval toespringen, om zich een uitweg te banen, maar een nevel kwam hem voor de oogen, zijne knieën knikten en met eene half gesmoorde zucht viel hij vlak voor de voeten van de beval neder. Deze, die hem nog niet bespeurd had, gaf een gil van schrik; als door den bliksem getroffen, sprong hij achteruit, liet de lantaarn op den grond vallen en rende als een bezetene den kelder uit en den gang door, verschrikt door de echo van zijne eigene voetstappen; hij werd als teruggetrokken, aangegrepen - hij kon niet verder en door den schrik verlamd, sloeg hij op den steenen trap neder.
Niet lang lag eduard op den harden kouden vloer van zijne gevangenis; de angst deed voor een oogenblik zijne ligchaamskracht herleven en verdreef zijne schrikbeelden; het ijlen hield op en hij ontwaarde de lantaarn, die op den grond lag. Hij had dus niet gedroomd! De kaars was aangebleven, hij nam ze op en met nieuwen moed bezield stond hij op, naderde de deur, ja, zij stond open. Er was dus een wonder gebeurd, eene bovennatuurlijke hand had de deur opengetooverd. Op eens herinnerde hij zich den zamenhang en met afschrik dacht hij aan de verschijning van de beval. Waar was deze? In hevige spanning liep hij den gang door en kwam bij den trap, dien hij eens was afgegaan. Zijn denkvermogen was terug; - wat kan de hoop op redding niet uitwerken! Het scheen eduard, alsof hij niet had geleden, als ware hij niet aan den rand van den dood geweest. Slechts kort zou de terugkeer van kracht, die uit overspanning voortsproot, kunnen duren. Hij stapte moedig de eerste trede van den trap op, toen hij met den voet tegen een ligchaam stiet; hij beschouwde den man, welke verlamd aan zijne voeten lag.
Die man was de beval, welke met vertrokken gelaatstrekken daar was neêrgevallen; naast hem lag het mes, dat, wanneer

{==251==} {>>pagina-aanduiding<<}

de schrik zijne krachten niet verlamd had, welligt eduard doodelijk zou getroffen hebben. Hij was naar beneden gegaan met de hoop, dat zijn gevangene bezweken zou zijn en evenwel met de stille, maar gegronde vrees, dat deze nog ademen mogt. Hoe kon hij dan door eene ligt te verklaren omstandigheid zoo verlamd zijn geworden? Wel sprak reeds uw geweten, jacques de beval!
Een zegevierende trek kwam eduard over het gelaat; hij nam het mes en klemde dit in de vuist; krachtig werd die hand, weg was zijne zwakheid. Eduard boog zich heen over het ligchaam, dat geheel weêrloos en met den schrik op het gelaat onder hem lag en hief het wapen in de hoogte. De hand daalde neder, maar het lem verdween niet in de borst van den man, die zulk eene straf zoo zeer verdiend had.
Eduard verborg den dolk, stapte voorzigtig over den bewustelooze heen en snelde naar boven.
Snellen! dit was voor hem het woord - want de verbeeldingskracht, die hem voortjoeg, deed hem den moeijelijken gang als snel beschouwen.
Hij kon geen weerloos mensch het leven benemen; had hij dit maar eerder bedacht, alvorens zich in den muil van den tijger te wagen.
Hij besloot natuurlijk dit huis van ellende te verlaten; hij liep, zoo vlug als zijne krachten dit toelieten, den marmeren gang door en ontmoette niemand; het lot zou hem dan eens gunstig zijn. Toen hij het einde had bereikt, trachtte hij de deur aan de straat te openen, doch zij bood wederstand. Het gerucht dat hij maakte bij het verschuiven van den grendel, deed een bediende toeschieten, die met bevreemding vroeg: ‘Waar kom jij van daan?’
Eene nadere beschouwing van eduards erbarmelijk uiterlijk vermeerderde zijne achterdocht, want hij liep snel op den vlugteling aan.
Eduard gevoelde, dat de krachten hem langzamerhand begaven; de inspanning deed hem op de lippen bijten. Zoo digt bij het doel kon hij niet bezwijken. Hij bad om moed en nieuwe kracht.
Lang beraad kon hem noodlottig worden, hij greep het mes van de beval, liet het voor de oogen van den bediende schitteren en gebood: ‘Open de deur, spoedig, of anders’ - en hij maakte eene dreigende beweging.
De bediende drukte op den knop, die de deur gesloten hield,

{==252==} {>>pagina-aanduiding<<}

en zonder verder iets te zeggen, zag hij eduard de straat opgaan.
Natuurlijk was zijne eerste opwelling, den vreemdeling te volgen, doch daar bij nader inzien hij er niet veel behagen in schepte, om door te groote onbescheidenheid in kennis met eduards wapen te komen, haastte hij zich de deur te sluiten.
Eduard waggelde voort, sloeg de eerste zijstraat in - maar verder kon hij niet. De krachten begaven hem; alles gonsde om hem heen en hij stortte geheel buiten kennis neder op het harde plaveisel.
Toen hij de oogen opende, lag hij in eene armoedige kamer op een bed uitgestrekt, terwijl een jong meisje aan zijne sponde waakte. Dit meisje was op het oogenblik voor hem niet meer dan eene verschijning, want naauw had hij zijne zinnen zoo ver verzameld, dat hij hare gelaatstrekken kon onderscheiden, of hij verloor zijne bewustheid op nieuw en viel in den onafgebroken, koortsachtigen slaap, die hem reeds twee dagen van alle denkvermogen beroofd had.
Drie weken had hij noodig, eer hij genoegzaam hersteld was.


Hoofdstuk XXV. Hoe Dirk en Teun 's avonds eene visite maken en Dirk, hoewel hij plan had weg te gaan, den nacht overblijft.

Slecht was het weder, doch aangenaam was het bij de familie de pleyes, waaronder joseph reeds eene plaats begon in te nemen. De waterketel siste, en de warmte in de gezellige kamer gaf aan den storm daar buiten eenige bekoorlijkheid. In de pleyes en zijne vrouw zou men niet landgenooten gezien hebben van hen, die den laatsten tijd zoo roemvol voor de vrijheid van hun vaderland gestreden of gemoord hadden.
Vergenoegd wreef joseph zich de handen. ‘Als ik nu nog niet beter ben, dan weet ik het niet!’ riep hij uit. Hij had zich nog niet zoo opgeruimd en krachtig van gestel bevonden.

{==253==} {>>pagina-aanduiding<<}

‘Heb ik je niet gaauw opgeknapt?’
‘Nu als men zoo aanhoudend en vlijtig gestudeerd heeft als george, mag men ook wel wat resultaten van de studie hebben!’ - En een lachje werd gewisseld met onzen ijverigen student, die toen hij studeerde, meer verstand had gehad van verschillende wijnsoorten dan van dysblennie, dyscolic, dysemie en meer van die fraaijigheden.
‘Ik vertrek morgen naar Antwerpen, want alles is mij een raadsel, ik ga eduard opzoeken.’
‘Ik zou van avond nog gaan,’ zeide de pleyes, terwijl juist een windvlaag het huis als op de grondvesten deed schudden; de blinden bewogen zich klapperend in hare hengsels en Eolus liet een geluid hooren, alsof hij verschillende dakpannen en vilten hoeden medevoerde.
‘'t Is hondenweêr,’ vervolgde hij, terwijl hij zich naar een venster begaf dat niet van blinden was voorzien; de nacht was donker en de vensterglazen schenen verfoelied. Met een begin van afgrijzen keerde hij der stormende natuur den rug toe en verdween in zijn stoel bij de kagchel.
‘Hoe kunt ge er toe komen, op reis te gaan, want het weêr zal morgen niet veel beter zijn; dit is een storm voor geheel den volgenden dag.’
‘Toch zou ik zeggen, dat het wat lichter wordt.’
Werkelijk begon de wind iets te bedaren, en joseph werd hierdoor gesterkt in zijn plan om te vertrekken.
‘Nu zult ge mij toch eens op de hoogte dienen te brengen van den opstand, ik heb hieraan nog niet veel gedacht.’
‘Wat zal ik je zeggen,’ antwoordde de pleyes, ‘met de politiek heb ik me nooit bemoeid, maar zóóveel weet ik wel er van, dat de zaak voor Holland verloren is.’
‘Het is een geduchte slag voor Noord-Nederland, dien het niet ligt te boven zal komen.’
‘Dat betwijfel ik; wilt ge wel gelooven, dat wanneer eenige jaren na deze noodlottige dagen zijn heengesneld, het zeer goed kan gebeuren dat de noordelijke helft eene vereeniging zou weigeren, wanneer de zuidelijke ze mogt begeeren.’
‘Weigeren?’ herhaalde joseph ongeloovig.
‘Wij hebben zoo lang niet te zoeken, haal maar het beetje geschiedenis, in je kinderjaren met zooveel moeite ingepompt, voor

{==254==} {>>pagina-aanduiding<<}

den geest. Welke onheilen hebben Europa beroerd, die niet voor een groot gedeelte in dit land werden afgespeeld? Welke krijg is gevoerd, die niet hier zijne bloedige sporen heeft achtergelaten? Vergelijk eens de verdediging van uw vaderland - want zoo zal ik spoedig Holland moeten noemen - bij het mijne; hoe gemakkelijk kunnen de Hollanders bij goed beheer en voorzigtige leiding (de pleyes voegde die woorden er bij, zonder te weten hoe die hoofdvereischten voor eene goede verdediging ééns als overwegend zullen beschouwd worden) hun klein, maar kernachtig landje tegen groote mogendheden verdedigen. België daarentegen ligt tamelijk open. Wat heb je hiertegen in te brengen? Geloof mij, de groote mogendheden hadden hare inzigten, toen zij beide rijken vereenigden; zij wisten wel, dat België alléén niet een voormuur tegen Frankrijk kan zijn; dit bewijst, dat België niet voldoende werd geacht, iets van belang uit te voeren; en dat zij nu inconsequent zijn, is ook om des lieven vredes wil. Wie twijfelt aan de verdedigingskracht van uw land? Moge België zich nimmer beklagen over den stap, dien het gedaan heeft. Moge het niet later, welligt versnipperd en verguisd, de zachte heerschappij terug wenschen van het huis van Oranje, dat zoo ondankbaar behandeld is!’ de pleyes schudde het hoofd.
Juist nu werd de schel aan de voordeur in beweging gebragt; met bevreemding zag emma haren man aan.
‘Wie kan in zulk een weêr tot ons komen?’
‘Wij zullen dit spoedig genoeg weten,’ troostte joseph.
De deur werd inmiddels door de grommige dienstmaagd geopend en weldra drong eene hevige woordenwisseling door tot het vertrek waar het gezin zich bevond. Verwonderd stond de pleyes op en besloot te gaan zien, wat er aan de hand was. Een vreemd schouwspel trof zijn oog: de dienstmaagd trachtte den weg te versperren aan twee mannen van een hoogst verdacht uiterlijk, die wij, niettegenstaande de duisternis, onmiddellijk voor de Hoog WelGeboren Heeren teun en dirk zouden herkend bebben. Zij trachtten het wijf te grijpen, doch margriet ging steeds achteruit, terwijl de beide bezoekers ongaarne er toe overgingen, zoo dadelijk het huis binnen te komen; hierdoor ontstond eene originele schermutseling.
Op dit oogenblik verscheen de pleyes boven aan den trap.
‘Wat moet je hier? - wat beteekent dat schandaal?’ riep george, terwijl hij den trap afging.

{==255==} {>>pagina-aanduiding<<}

Dirk nam zijn vuilen pet af.
‘U heeft hier een logé, zoo'n soldaat; we moeten hem spreken; we hebben eene boodschap voor hem.’
‘Zeg mij die dan maar en zorg dat je gaauw weg komt,’ verzocht de pleyes, die in de gezigten niet veel vertrouwen stelde. Deze woorden drongen duidelijk door tot het vertrek, waar Mevr. de pleyes en joseph met eenige spanning de woordenwisseling volgden.
‘Kom dirk, dat gezanik gaat me vervelen, het is hier buiten te koud, om zoolang te praten,’ riep eene stem van buiten en kriel, met een kleinen sparreboom gewapend, schoof de deur binnen.
Naauw zag de pleyes die nieuwe verschijning, of hij begon onraad te vreezen en wilde zich bij zijne vrouw voegen, om haar te verdedigen.
Joseph kwam juist de kamer uit, om zijn weldoener te ondersteunen, toen deze hem boven aan den trap ontwaarde. De pleyes vermoedde genoegzaam de bedoelingen van de vagebonden en riep hem op onderdrukten toon toe: ‘Zorg voor emma.’
Het korte oogenblik, dat hij hen uit het oog had verloren was den bezoekers uitnemend te stade gekomen, want naauw had de pleyes die woorden uitgesproken, of teun en dirk wisten hem te grijpen en wierpen hem tegen den grond, terwijl kriel hem een slag met den knuppel op het hoofd toebragt. Twee intieme vrienden van dirk hadden zich nog bij de schaar gevoegd en het vijftal sloot de voordeur, waarna aan de grommige margriet een zakdoek in den mond werd gestopt.
De beide leden van het gezelschap, die nog niet opgetreden waren verlangden vurig hun doel te bereiken, begonnen eene deur open te maken en kleine voorwerpen van waarde in hunne wijde zakken te bergen, maar diederik stoorde hen in die lieve bezigheid, door hun met de noodige stopwoorden toe te voegen:
‘Hou wat! eerst moet ik mijn suikerpoppetje hebben en dan kan voor mijn part de roode haan op het nest, maar ik bedank je, om terwijl je al je groote zakken vol stopt, het kind van de rekening te worden.’
De geheele bende begaf zich na die aanmaning naar de kamer, waarin, naar zij vermoedde, de man zou zijn dien zij zochten. Te vergeefs klopten zij aan de deur, vruchteloos braken zij ze open, joseph was niet meer in de kamer en hoe zij zochten, nergens was hij te vinden. Eene tweede kamer werd doorzocht.

{==256==} {>>pagina-aanduiding<<}

Naauw had joseph bespeurd dat er onraad was, of hij wilde de pleyes te hulp vliegen, doch op diens bede was hij slechts op de veiligheid van zijne gastvrouw bedacht en spoedig had hij een plan gevormd. Hij dwong de jonge vrouw, die weigerde haren man te verlaten, met hem te gaan en wat zij ook tegenstreefde, hoe uitdrukkelijk zij ook verklaarde niet zonder haren man te vertrekken, hij wist haar langs den kleinen trap te voeren en trots het gure weder den tuin door naar den koepel te brengen, die wel niet zoo herbergzaam, maar toch minder gevaarlijk was dan de bekoorlijke woning, waarheen hij terug snelde, na haar ernstig vermaand te hebben niet door beweging of roepen de opmerkzaamheid der inbrekers te trekken. Joseph deelde de opvatting van de pleyes, dat het gevaar groot was.
Hij sloot de deur van den koepel en genoegzaam overtuigd dat emma, al wilde zij aan haar gevoel toegeven, hare schuilplaats niet kon verlaten en voor baldadigheden der inbrekers gewaarborgd was, ijlde hij het huis weder binnen.
Juist kwam hij de tuinkamer in, waarvan de binnendeur gesloten was, een oogenblik vóór dat zij onder de beleidvolle aanvoering van teun was stuk geslagen; hij nam zijn wapen, dat daar bewaard werd.
Zoodra diederik het vertrek binnen liep, vloog joseph op hem aan en gaf hem een houw over het gezigt, die hem voor goed den lust zou benemen meer boevenstreken uit te voeren. Brullende van de pijn en duizelend viel dirk tegen den grond, waarop een tweede, even goed gemeende slag hem voor goed deed neêrvallen. Meer kon joseph niet verrigten, want kriel, op eigen veiligheid bedacht, haastte zich hem zijn knuppel met kracht tegen het hoofd aan te slingeren.
‘Alweder een vijand des volks minder,’ riep kriel zegevierend uit.
‘Is hier niet eene Madam, waar die zich verstoken heeft?’
‘Wacht maar,’ riep teun, die over zijn vriend diederik heen gebogen waarnam, hoe de schelm bezig was zijn levenslicht uit te blazen. - ‘Ik weet een patent middel. Het zal haar niet baten; al zat Madame achter eene kast met negen deuren, ik weet daar een aardig middeltje op.’
‘Eene geroosterde Madam!’ gierde kriel, die veel met het denkbeeld ophad.

{==257==} {>>pagina-aanduiding<<}

Maar nu eene kleinigheid voor de moeite!
En de spiegel van de étagère, die in den hoek stond, vloog aan stukken.
........................
De dag is reeds aangebroken, eene akelige stilte heerscht alom - treurig hangt de nevel op den eenzamen weg.
Een man staat midden op dien weg, de armen gekruist; als vastgeworteld aan de plaats ziet hij rond. Eene vale kleur verwt zijne kaken; de koude doet hem huiveren. Zijn blik rust onafgewend op het tafereel, dat zich links van den weg aan zijne oogen voordoet; een ligte rook dwarlt boven de puinhoopen van een huis door den brand bijna verwoest.
Grijnzend vertoont zich de zwart uitgebrande gevel. Graauw is de lucht en graauw is het dak van de woning, daar nu het onmetelijk uitspansel slechts het dak van die woning is.
‘Mijn God! wat is hier gebeurd’? - waren de eerste woorden van den man, die zoo droevig op dit tooneel staarde. En niet zonder huivering verliet hij den weg, om, op het ergste voorbereid, den laatsten twijfel te verdrijven.
Weemoedig ging hij het verschroeide hek door en kwam op de plaats waar de pleyes woonde - of had gewoond.
Welk noodlottig voorval had zich hier voorgedaan?
Wat werkte meer, die stilte of wel dit rookende geraamte, het onheilspellend overblijfsel van eene vrolijke, gezellige woning? Was een noodlottig toeval de oorzaak van dit alles geweest, of hadden moord, plundering en brandstichting ook op die vreedzame plaats gewoed?
Hij wilde de deur doorgaan, dat is de opening, waarin eens eene deur was geweest, doch een verstikkende damp kwam hem te gemoet; hij keerde terug en ging de vernielde woning rond. Moedeloos begaf hij zich naar de andere zijde van het gebouw; eene doodsche stilte heerschte ook hier, en hoewel de brand aan deze zijde minder verwoesting had aangerigt, was de villa grootendeels uitgebrand.
‘Wat is hier gebeurd’? riep ondanks zich zelven de deelnemende bezoeker op nieuw uit. Ook van deze zijde moest hij ontwaren dat een onderzoek in het huis nutteloos zou zijn. Waren hier menschen gedurende den brand aanwezig geweest en niet ontsnapt, dan zouden zij door het vernielend element geheel misvormd zijn,

{==258==} {>>pagina-aanduiding<<}

en die aanblik, de zekerheid zou nog erger dan de wreedste twijfel wezen.
Eduard, want wie anders zou deze pelgrim zijn, waagde het dan ook niet de geheimenissen van den rookenden steenklomp te onthullen; de brandlucht, die hem tegenkwam, dreef hem terug en half wezenloos liep hij den tuin door.
Op eens slaakt hij een gil, van vreugde, van verbazing, van schrik - de aanleiding is niet na te gaan; hij aanschouwt in het zand een spoor, dat regelregt naar den koepel voert; dit doet hem vermoeden, dat ten minste een der bewoners aan het vuur ontsnapt moet zijn; maar wat heeft dit spoor gevormd?.. het is bloed. Even snel heeft hij ook deze bijzonderheid opgemerkt, zoodat dezelfde kreet onder het uiten reeds van uitdrukking verandert. Hij volgt het spoor en houdt met een beklemd gevoel voor de deur stil.
Hij hoort geen geluid, geene ademhaling zelfs dringt tot hem door, hoe naauwkeurig hij luistert. Met de treurigste voorgevoelens opent hij de deur; het daglicht dringt slechts binnen door een raam aan de andere zijde van den koepel, dat op onmetelijke weilanden uitziet, maar dit eene raam is voldoende om het somber tafereel in den koepel te verlichten.
Hij ziet twee menschen; de eene ligt op de bank, de ander op den grond, maar beide zijn koud, gevoelloos.
Op de bank ligt eene vrouw; eene doodelijke bleekheid bedekt haar gelaat; zij leeft, en spoedige hulp zal haar tot bewustzijn terugbrengen. Door den schrik verlamd, is zij waarschijnlijk in zulk een toestand geraakt.
Doch op den grond ligt een roerloos ligchaam, dat met bloed bevlekt, bijna onherkenbaar is, doch niet om eduard te beletten zijn vriend te aanschouwen. Hij valt op de knieën naast hem neder; hij grijpt de hand, die hij zoo menigmaal gedrukt heeft; zij is koud, zeer koud. Met een angstig voorgevoel buigt hij zich over hem heen, strijkt hem over het misvormd gelaat, plaatst de hand op het hart, dat korten tijd geleden nog voor hem klopte; alles duidt aan, dat eduards treurig voorgevoel hem niet bedrogen heeft. Radeloos drukt hij zich de handen voor de oogen en zonder eenig geluid te geven, stort hij op het lijk van zijn vriend neder; dit wederzien was te onverwacht geweest.
Daar lag hij, door de smart overweldigd..... Als uit een beangstigde droom ontwakende, stond hij op, om te zien dat het geen

{==259==} {>>pagina-aanduiding<<}

droom was die hem kwelde; hij trachtte het beweginglooze ligchaam op te rigten, wreef het op de slapen en verwarmde het, alsof dit de laatste sprank terug kon lokken van het leven, dat toch al lang het ligchaam ontvloden was. ‘Dood!’ klaagde hij op doffen toon en de tranen dreigden hem te verstikken, de ademhaling was hem belemmerd. ‘Dood!’ en krampachtig omhelsde hij zijn ongelukkigen vriend en hield den afgestorvene in zijne armen gedrukt. Maar de arme jongen voelde dit niet; voor het eerst gaf hij een vriendschapsbetoon niet terug, voor het eerst gevoelde eduard wat het zegt een vriend te missen.
Hij verzette zich tegen zijne zwakheid, die zoo billijk was; hij moest den doode verlaten, om voor de levende te zorgen. Zacht vleide hij het hoofd van den ontslapene neder en hoewel hij nog eenigen tijd de vochtige oogen op hem gerigt hield en aarzelde de plaats te verlaten, hij overmande zich en naderde de vrouw van de pleyes, die op dit oogenblik meer zijne hulp noodig had. Wat was van de pleyes geworden? Ziedaar eene vraag, die hij niet kon oplossen. Hij kwam tot de overtuiging, dat het noodzakelijk was, alvorens iets te ondernemen, de jonge vrouw bij te brengen, ten einde van haar de noodige inlichtingen te bekomen.
Daar hem de plaats, waar zij zich bevonden, minder geschikt voorkwam, nam hij haar op, sloot met eerbied voor den ontzielde de deur en voerde de bewustelooze vrouw naar den waterkant. Andere hulp was niet te erlangen, daar men bijna een kwartier uur gaans van het dorp verwijderd was. Niet gemakkelijk gelukte het hem de gevoelloosheid bij haar te verdrijven en het geschokte denkvermogen op één punt te bepalen; eerst na zeer veel moeite kon hij haar tot het leven terug brengen; verwilderd zag zij rond, maar zoodra zij eduard aanschouwde, kwam het gebeurde haar in het geheugen terug en vreesachtig starde zij hem aan. Als weerde zij een spookbeeld af, dat haar vervolgde, strekte zij de hand uit en met een flaauwen kreet verborg zij het hoofd bij eduard. De koorts deed haar klappertanden en huiveren, hevige schokken bragten haar ligchaam in beweging; in dezen toestand durfde eduard haar niets vragen en hoe bedroevend en raadselachtig al wat hem omgaf mogt zijn, hij moest zijne ernstige begeerte naar opheldering onderdrukken.
Zwaar en loom hing haar hoofd tegen hem aan en droevig zag hij naar de vrouw, die in zoo naauw verband stond met het onheil, dat hem getroffen had.

{==260==} {>>pagina-aanduiding<<}

‘Was joseph wel dood?’ hij kon het niet gelooven. De arme jongen lag zeker in onmagt; hoe koud en gevoelloos ook, kon hij welligt tot het leven terug keeren. Eduard kon zich met het ontzettend denkbeeld onmogelijk vereenzelvigen.
Na eenig beraad besloot hij emma naar het koetshuis te brengen, dat niet door den brand vernield was. Daar vlijde hij haar zacht neder en dekte haar met eene deken, in de hoop dat een weldadige slaap haar wat zou verkwikken. Doch rusten was niet mogelijk; naauw had eduard haar koesterend gedekt, of zij vloog weêr op, en dan gelukte het hem niet zonder veel inspanning haar tot kalmte te brengen. Hij wist niet wat aan te vangen met de vrouw, wier man ongetwijfeld in den brand was omgekomen, en welke buiten de plek gronds, die haar nog toekwam, alles verloren had. Het was intusschen noodzakelijk, de kranke vrouw een oogenblik alleen te laten en hulp te zoeken.....
Het was maar al te waar zijn vriend was bezweken; sprakeloos geleidde hij het lijk naar zijne laatste rustplaats en zonder zich meer om iets te bekommeren, verliet hij het oord, waar hem zooveel onheil was wedervaren. Eene herinnering nam hij mede: de beurs, die misschien de oorzaak van al hunne ellende was geweest. Met den inhoud verschafte hij den doode eene stille, maar deftige begrafenis; beter kon hij dit geld niet besteden!
Ook den pligt der dankbaarheid vergat hij niet; hij troostte de jonge weduwe en oevr haar lot gerust gesteld, daar de grondeigendommen, die de pleyes naliet, voldoende waren om haar een onbekommerd leven te verschaffen, snelde hij heen, om nu zich bij zijn bevelhebber te verantwoorden en dezen van josephs ongelukkigen dood kennis te geven.



{==261==} {>>pagina-aanduiding<<}

Hoofdstuk XXVI. Cajefax van Beem komt geheel compleet terug.

Met verlangen werd de terugkeer van cajefax verbeid, zoowel door zijne liefhebbende ouders als door de familie van duin; drie dagen was hij weg en, zoo als ligt te vermoeden was, hij zou vooreerst niet terug komen. Louise had gedurende dien tijd niet enkel zitten zuchten; zij had opgemerkt dat van beem, toen bij uit Amsterdam terug keerde, zeer verlegen was en, in de meening met veel tact de waarheid te verbergen, integendeel haar alle reden had gegeven om eene treurige boodschap te vermoeden. Daarom had zij, zonder haren vader hierin te kennen, aan van de wall een brief geschreven, waarin zij eenige opheldering verzocht over het lot van zijn pupil en zoo mogelijk ook van haren broeder; zij verontschuldigde dezen stap door te wijzen op den naauwen vriendschapsband der jongelieden, die deed vermoeden, dat het lot van den een naauw aan dat van den ander zou verbonden zijn.
Zonder de verstandhouding van de jonge dame met zijn pupil te kennen en niet schrander genoeg om die te vermoeden, had van de wall zonder eenige omwegen de waarheid geschreven, zoodat, toen louise den brief ontving, waarin haar kort en zakelijk werd medegedeeld dat eduard dood was, zij, op zulk eene hevige ontknooping niet voorbereid, verpletterd den brief uit de hand liet vallen.
Zij had den brief gelezen en herlezen, maar steeds meldde hij even koel en duidelijk, dat de heer charles van de wall berigt gekregen had van den dood zijns pupils.
Zij riep al hare geestkracht te hulp, verzette zich tegen de smart die haar beklemde en besloot voorloopig haren vader onkundig van de harde waarheid te laten, ten einde niet door een of ander kwetsend betoog, waarmede de treurmare kon ontvangen worden, nog inniger gegriefd te worden; en als ware er niets gebeurd wilde zij de kamer, waarin de oude heer zat, binnen komen; toch ontging aan van duin, die met argusoogen den brief was gevolgd, de doodelijke bleekheid, niet, welke zij onmogelijk kon verbergen.
‘Wat scheelt je, mijn kind?’

{==262==} {>>pagina-aanduiding<<}

‘O, niets!’ - Dit woord werd zoo uitgesproken, dat hij beter vond niet langer uit te vorschen van wien de brief kwam; haar uiterlijk verdreef zijn oorspronkelijk denkbeeld, dat deze letteren van den ‘jongen indringer’ mogten zijn.
Louise was zóó zeer meester van hare smart, dat zij die wist te begraven, maar dat de tijding haar aan het hart knaagde, was voor elk ander dan den verblinden van duin op te merken.
Wij zullen haar niet in hare droefheid volgen, ten einde niet weder eene schets te leveren van tooneelen vol tranen en leed, die reeds te veel in de geschiedenis van den eens zoo vrolijken knaap voorkomen Maar dat zij tranen stortte, dat zij hem beweende, zal ieder gevoelen. Voorzeker was hunne kennismaking van korten duur geweest, maar twee menschen die als voor elkander geschapen zijn, hebben niet lang noodig om dit beide te gevoelen. Hoezeer de kennismaking op vrolijke wijze aangeknoopt en zelfs op eene niet geheel dramatische wijze afgebroken was, die had een grooteren indruk nagelaten dan men oorspronkelijk had kunnen vermoeden.
Maar altijd was van duin van plan zijne dochter te doen bukken en haar, zoo mogelijk, een mensch uit het hart te praten, die naar zij meende niet eens meer bestond.
Vele dagen gingen aldus voorbij. Ofschoon louise haren broeder lief had en deelneming gevoelde met van beem, die haar zooveel gehechtheid betoonde, was haar verlangen naar zijne terugkomst onwillekeurig getemperd. Zoolang zij liefde voor eduard had kunnen gevoelen, waren de aanzoeken van cajefax haar geheel onverschillig geweest; zij was te zeker van haar opregt gevoel, om voor den vaderlijken wil en toorn te zwichten, of voor de galanteriën en het liefdebetoon van den goeden cajefax te bezwijken.
Doch als de jonge man, die zooveel liefde voor haar toonde te bezitten, nu terug kwam en haar steeds bewijzen van zijne goede bedoelingen bleef geven, zou zij dan nog langer de wreedheid hebben om zoovele oplettendheden met onverschilligheid te beantwoorden? Het was haar pligt geweest, zoolang eduard haar kon toebehooren, alle verdere aanzoeken af te slaan, doch hoewel zij niet ligt een ander kon beminnen, zou het medelijden niet vroeg of laat eens zegevieren? Zij was verzekerd, nooit meer een gevoel te willen koesteren, zooals dit voor eduard tot rijpheid was gekomen, en zij zou krachtig tegen de geheele wereld voor dat gevoel gekampt hebben; - misschien zou zij nu zwak zijn en niet langer

{==263==} {>>pagina-aanduiding<<}

iemand, die steeds hoopvol zijn tijd afwachtte, zijn hoogste geluk benemen.
Drie weken wachtte men op de terugkomst van den avonturier. Groot was het ongeduld van van duin, die vele malen in de laatste dagen naar het hek van zijne plaats was gegaan, om met een langen kijker den nog langeren weg af te turen.
Eindelijk zag hij het rijtuig van de familie van beem verschijnen; de brave zoon was even zijne verheugde ouders in de armen gevallen en toen, nog altijd levend, in het rijtuig gaan zitten, dat hem snel naar ‘Ons genoegen’ voerde.
Zijne avonturen, waarvan wij reeds een staaltje hebben medegedeeld, waren belangrijk geweest, doch niet belangrijk genoeg om medegedeeld te worden.
Zonder iets van gewigt vernomen te hebben, was hij met leêg valies en leêge maag bij zijne ouders terug gekomen, aan wie hij een verhaal had opgedischt van de ijzingwekkende gevaren, welke hij alleen door zijn heldenmoed en zijne onversaagdheid was te boven gekomen.
Ter eere van cajefax zal het zaak zijn te verzwijgen, welke schildering hij van zijn romantischen togt aan van duin en diens dochter gaf, een verhaal, dat van duin met bewondering voor den onversaagden held overstelpte. Intusschen kon louise niet nalaten, den bereidwilligen cajefax voor zijne opofferende moeite te bedanken; had hij de ware tijding uit Amsterdam medegedeeld, dan had hij zich den togt misschien bespaard, want louise zou uit het lot van den vriend ligt dat van den broeder afgeleid hebben.
Met hartelijkheid werd cajefax door van duin uitgenoodigd, den avond verder bij hem door te brengen en te zijner eere werd eene fijne flesch opengetrokken.
‘Wie weet, wat er van mijn armen joseph is geworden!’ zuchtte van duin; ‘als de andere hem niet zulke invallen in het hoofd had gehaald, zou hij niet zijn weggegaan; maar die eduard heeft de ellende in mijn huis gebragt en mijne dochter willen verleiden.’
Louise maakte een gebaar. ‘En,’ vervolgde van duin, ‘misschien loopt hij nu op den zak van mijn kind en stort dit in het verderf.
‘Laat dien ongelukkige,’ gebood louise, die hare verontwaardiging niet meer meester was, ‘belaster de dooden niet.’
‘De dooden,’ riep van duin. Deze woorden troffen hem toch.

{==264==} {>>pagina-aanduiding<<}

‘En mijn kind, mijn joseph! Waar hebt gij die tijding van daan, weet gij niets van joseph?’
‘Ik heb berigt ontvangen dat eduard tan bergen gesneuveld is; spreken wij verder niet meer van hem; ik wil niet nadat zijne gedachtenis hier vernederd zal worden.’
Het berigt, aan louise door hare verontwaardiging ontlokt, verspreidde eenige verslagenheid onder de aanwezigen. Van duin was niet zóó tegen eduard geweest, om niet getroffen te zijn en zelfs cajefax was aangedaan.
De laatste gebeurtenissen hadden hem zijne welbespraaktheid ten eenenmale benomen, en had hij geweten, hoe onuitstaanbaar hem deze maakte in de oogen van louise, die liever de grootste eenvoudigheid zag, dan zou hij reeds dadelijk wat meer bezadigd gesproken hebben.
Geruimen tijd duurde de beklemdheid van den ouden heer niet, want na wat voor zich gekeken te hebben, zeide hij vriendelijk: ‘Nu mijn kind, dan zult gij u niet langer tegen mijne begeerte verzetten; ik beoog uw geluk.’
‘Ik bid u, laat ons hierover nog eenige dagen zwijgen en dan vooral niet zulk een gesprek in het bijzijn van....,’ - en zij wees op cajefax, die haar ten volle gelijk gaf. Deze was zoo schrander, van zijne zijde niet onbescheiden te zijn en hoewel hij louise thans zoo gaarne om de verwezenlijking zijner stille hoop had gebeden, hij wachtte, hoewel met folterende lijdzaamheid, eene volgende gelegenheid af, hetgeen louise zeer voor hem innam. Hij vertrok regt dankbaar, daar louise zelve hem toestond nu en dan zijne bezoeken te herhalen.
Dit deed hij ook. Later trok hij de stoute schoenen aan en vroeg louise ernstig om hare hand. Tegen zijne verwachtingen nam zij zijn verzoek niet euvel op en oogenschijnlijk luisterde zij met belangstelling naar zijne woorden. Zij had tijd gehad om na te denken en een besluit te nemen; het leven zou haar weinig bekoorlijks meer aanbieden. Zij kon nu twee menschen gelukkig maken, want ofschoon zij vroeger haren vader het hoofd had geboden, wilde zij niet zonder reden den man verdrieten, hoe eenzijdig ook zijne inzigten over haar mogten zijn. Daarom oordeelde zij het menschelijk van beem niet allen moed te ontnemen.
Cajefax had evenzeer gelegenheid gehad om te beseffen, dat hij niet den goeden weg had ingeslagen.

{==265==} {>>pagina-aanduiding<<}

Louise verklaarde hem, toen hij zijne rede geëindigd had, dat zij door zijne veelvuldige oplettendheden getroffen was, dat zijne groote opoffering, door de reis betoond, haar van veel waarde was geweest en dat zij niet ongenegen was zijn verzoek in ovenveging te nemen. Zij bedong echter een jaar uitstel; zij was dit verpligt, zoo zeide zij aan van beem. Zij deed hem gevoelen, hoe weinig streelend voor hem zelven het moest zijn, wanneer zij zoo de eene affectie met de andere kon verwisselen, en dat, als er eenige tijd over heen liep, er meer kans voor hem zou wezen, dat zij liefde voor hem kon gevoelen. Wanneer de afgestorvene haar wat uit de gedachten mogt zijn, wanneer zij hèm wat beter had leeren kennen, zou zij zich misschien genegen betoonen, hem het geluk te schenken, dat hij haar afmeette.
Hoogst gelukkig deelde cajefax dit besluit aan van duin mede; om niet alles te verliezen, bedwong deze zich en onthield zich van alle opmerkingen, zeer tevreden al zoo ver te zijn gekomen.
Kon louise zoo spoedig haar gevoel verloochenen? was dit gedwongen uitstel alleen eene hulde aan de nagedachtenis van den ontslapene? Zij aarzelde het berigt te gelooven: zij had nog de stille hoop hem weder te zien. Dat zij van beem niet alle hoop benam, dat zij veinsde gehoor te geven aan zijne betuigingen, was hoofdzakelijk om hierdoor hare huiselijke rust te verzekeren, en ongestoord met hare gedachten alleen te zijn.
Haar vader was tevreden, van beem zag zijn geluk niet geheel vernietigd en zij was verzekerd een jaar van alle lastige aanzoeken en huiselijke verwikkelingen verschoond te zijn. Zij kon denken, zij kon wachten, zij had rust!



{==266==} {>>pagina-aanduiding<<}

Hoofdstuk XXVII. Wat Eduard deed, terwijl de conferentie te Londen steeds bezig was protocollen op te stellen.

Eduard was door zijn chef zeer hartelijk ontvangen geworden, die hem gedurende zijne afwezigheid verantwoord had; dadelijk na zijne aankomst trad eduard weêr in dienst. Hij was in zekere mate onverschillig over zijne toekomst; zijn vriend had hij verloren en met hem tevens de eenige gelegenheid, om weêr met van duin op goeden voet te komen; daarenboven, al wilde hij hiertoe pogingen doen, na zijne lange afwezigheid durfde hij niet op nieuw verlof vragen. Hoewel de troepen op vaderlandsch grondgebied waren, verkeerde men in groote spanning en vreesde elk oogenblik de hernieuwing der vijandelijkheden, die ook niet lang zouden uitblijven.
Deze stand van zaken maakte het geval nog moeijelijker. En schrijven, kon hij ook niet: de brief zou denkelijk louise niet in handen komen en daarom besloot hij gelaten den tijd af te wachten, dat hij met regt de vergunning zou kunnen vragen, zijne betrekkingen op te zoeken.
De jonge, dartele eduard was in den laatsten tijd, sinds hij het verdriet had leeren kennen, sinds hij een schema had ondervonden van hetgeen lijden is, veel veranderd. Jong en zonder eenige zorg was hij de wereld ingetreden; niettegenstaande vele kleine grieven waren zijne kinderjaren vrolijk geweest en zijn jongelingstijdperk was levendig begonnen. Naauw was hij echter man geworden, of hij had ruimschoots uit 's levens ellende geput: veel was hij reeds veranderd en veel zou hij nog veranderen.
Het geleden verlies had hem hevig aangegrepen, en niemand zou meer den kostschooljongen of den jongen volontair herkend hebben in dat nog jeugdig gelaat, door ligchaams ontwikkeling meer mannelijk geworden, maar door de laatste ontberingen vermagerd en ten gevolge van zijne wederwaardigheden zoo ernstig en strak
Welk karakter kan niet door levensplagen verwrongen worden! hoe spoedig kan vrolijkheid zich niet oplossen in innig verdriet!

{==267==} {>>pagina-aanduiding<<}

Neen, hij was dezelfde eduard niet meer. Wel was hij bemind bij zijne gelijken, geacht door zijne meerderen, doch koel deed hij zijn pligt.
Hij zou dapper vechten, maar machinaal en met verachting van den dood; want spoedig zou weêr gevochten worden en de tijd daar zijn, dat hij na zedelijk gestreden te hebben, het gevecht met het zwaard zou vervolgen.
Een oogenblik was er hoop geweest op het eindigen der vijandelijkheden, nadat de Conferentie, te Londen vergaderd, bepaald had dat België een onzijdige Staat zou zijn en willem I zijne grenzen zou beperkt zien, zooals in 1795 de Republiek der Vereenigde Nederlanden begrensd was, terwijl de schuld nog al in het voordeel van Nederland verdeeld werd. Willem had deze voorwaarden aangenomen, maar België had ze verworpen.
Doch voort ging de tijd, nieuwe gebeurtenissen volgden elkander op, van speyk verwierf zich een onsterfelijken naam, de Conferentie zat steeds met de zaak verlegen en stelde protocollen op, en eindelijk werd leopold van saksen-coburg tot koning der Belgen gekozen. Toen echter de Conferentie hare groote ingenomenheid met die troonsbestijging aan den dag legde door een nieuw protocol, waarbij Noord-Nederland nog meer gekortwiekt werd, besloot koning willem niet langer het lijdzaam slagtoffer te blijven van de kuiperijen en uiteenloopende belangen der verschillende mogendlieden. Er zou gevochten worden, en dat de natie er naar verlangde en snakte, om hare regtmatige verontwaardiging anders dan met woorden lucht te geven, weet elk regtgeaard Nederlander. Er werd goed gevochten en eduard vocht mede; hij was het, die met anderen het voorregt had, bij Hasselt den grooten daine, toen deze vergat dat hij aanvoerder was, door de stad na te rennen.
Altijd vooraan, stoof eduard de vlugtende, verstrooide bende achterna en menige held werd achterhaald. Hij snelde te paard vooruit en blindelings vervolgde hij den vlugtenden drom, - plotseling ontwaakt hij uit den gevoelloozen toestand, waarin hij zich bevindt en driftig rukt hij aan de teugels van zijn ros, dat begint te steigeren. Hij meent zich te vergissen, maar toch hij ziet goed; de man, die daar vlak voor hem uit vlugt, is niemand anders dan jacques de beval, die, even stout in het pogchen als zijne rotgezellen, niet op het krachtig aangrijpen der troepen heeft

{==268==} {>>pagina-aanduiding<<}

gerekend, maar met ruimen teugel zich in veiligheid tracht te stellen en angstig het hoofd omwendt, om waar te nemen hoeveel hij nog op zijne vervolgers voor heeft.
Hem vermoorden, dit had eduard niet kunnen doen! Een tweegevecht was ook door den ellendeling geweigerd, maar doodslaan kon hij hem nu met een gerust geweten; hij had reeds zoovelen doen vallen, die hem geheel onverschillig waren, nu zijn vijand (want dat was hij bepaald geworden) hem in den mond liep, nu was diens laatste uur geslagen. Waart gij maar bij uw gestolen goed gebleven, jacques de beval! Het oorlogstooneel deugt niet voor lafaards.
Als begreep het trouwe beest, hoeveel zijn meester er aan gelegen was vooruit te komen, het vloog, en hoe de beval zijn paard ook met sporen en goede woorden trachtte vooruit te brengen, eduard bereikte hem.
‘Voor de laatste maal de beval, sta!’ klonk hem de bekende stem in de ooren.
Als verpletterd en werktuigelijk hield de beval zijn paard in; op die plaats en onder deze omstandigheden klonken die woorden hem als een doodvonnis in de ooren. Geene genade was hier te verwachten en hulp nog minder, want zijne makkers renden voort, alsof de paarden vleugels hadden.
De beval kreeg nu een gevoel van dapperheid of van radeloosheid en met opgeheven sabel kwam hij op eduard aan. De beide paarden stoven tegen elkander, hij rigtte een woedenden slag naar het hoofd zijns tegenstanders, maar hoe snel zijn wapen de lucht doorkliefde, eduard ving den houw op en zijn kling volvoerde de straf van den moordenaar. Het noodlot had hem, den eenigen getuige van de misdaad, niet te vergeefs op het spoor van den schuldige gebragt. Zoo dikwerf hij de beval gezocht had, was deze hem telkens ontsnapt; het toeval, welligt ook de Voorzienigheid, leverde den booswicht thans over aan den eenigen man, die, door het regt van den oorlog gewaarborgd, thans met een gerust geweten de rol van wreker op zich mogt nemen. De opstand, door de beval slechts tot eigenbelang gepredikt en aangestookt, had hem de regtmatige wereldsche straf berokkend.
Het is onnoodig, de verdere krijgsbedrijven van eduard na te gaan; dit zou eene opsomming van historische feiten noodzakelijk maken, die overbodig mag genoemd worden, want te versch nog

{==269==} {>>pagina-aanduiding<<}

liggen die ongelukkige, maar roemrijke dagen in het geheugen, om de oorlogsfeiten, waaraan oud en jong toen met zooveel enthousiasme heeft deelgenomen, voet voor voet te volgen; hij streed met hart voor zijn vaderland, maar met onverschilligheid voor zich zelven. Midden onder de vreugde zijner makkers over eenig behaald voordeel, was hij steeds even neêrslagtig en ongevoelig; gekwetst werd hij niet of ligt, hoewel hij eer roekeloos het gevaar zocht dan zich ontzag.
Bij Bautersum, bij Leuven werd gestreden en goed gevochten, maar wat vermogt de dapperheid der Nederlanders tegen de tergende tusschenkomst der Conferentie; weêr werd een wapenstilstand gelast en op nieuw moesten de troepen, die zoo verlangden hunne regtmatige woede te koelen, binnen de grenzen van het vaderland terugkeeren.
Na de eindschikking door de mogendheden voorgesteld, wilde men door drang van wapenen Koning willem tot het aannemen van de onbillijke en onregtvaardige bepalingen dwingen: slechts eene nieuwe gelegenheid tot roem voor den nederlandschen soldaat, want hoezeer wij uit een krijgskundig oogpunt aarzelen zouden te beredeneren, in hoe ver de verdediging van de vijf hoek in alle opzigten naar den eisch is geweest, toch is de citadel van Antwerpen een ment in de vaderlandsche geschiedbladen.
De feiten voor de citadel van Antwerpen waren de laatste werkdadige handelingen, die men ten gevolge van den opstand zag gebeuren, hoezeer de troepen ook er naar haakten hunne landgenooten te hulp te snellen. Tot instandhouding van den algemeenen vrede was van veel gewigt, dat aan dit billijk verlangen geen gehoor werd gegeven en werkeloos stond het leger. Weêr onderhandelde men zonder resultaten, maar Nederland bleef gewapend.
De dapperheid, door eduard ten toon gespreid, kon niet anders dan de opmerkzaamheid van zijne chefs tot zich trekken; algemeen werd hij ontzien en geacht, zelfs bevorderd; niets scheen indruk op hem te maken. Toen het zich intusschen liet aanzien dat het strijden gedaan was en de troepen, hoewel op voet van oorlog, werkeloos zouden blijven, kwamen bij eduard de vroegere gevoelens met verdubbelde kracht boven; hij begon er aan te denken haar, die hij aanbad, terug te zien. Er was nu welligt gelegenheid, om den afstand die hen scheidde te verminderen; ware het even gemakkelijk geweest dien afstand in morelen zin te doen verdwijnen!

{==270==} {>>pagina-aanduiding<<}

Daar hij niet aan de bekendheid van josephs dood twijfelde, kwam bij hem de vrees op, dat louise veel veranderd kon zijn; dubbel gevoelde hij, dat de tusschenkomst van joseph van onberekenbaar nut zou zijn geweest. Een voorgevoel, dat hij niet van zich kon afwenden, was oorzaak dat eduard, ofschoon geacht en bevorderd, hoezeer hij in dit opzigt niet meer kon begeeren, ongevoelig voor alles was. Toch besloot hij eenige partij van de gunstige omstandigheden te trekken; niettegenstaande het leger op voet van oorlog moest blijven, gelukte het eduard verlof te bekomen, om zich eenigen tijd uit het kantonnement te verwijderen. Hij had het regt verworven zulk een verzoek te doen, en alleen zijne naauwgezette pligtsbetrachting en groote onversaagdheid waren oorzaak, dat hem toegestaan werd zijne familie, zoo als hij van de wall en vrouw noemde, op te zoeken.
Bijna anderhalf jaar was verloopen, sedert hij ‘Ons genoegen’ onder zulke weinig aanmoedigende omstandigheden had verlaten, sinds hij te Antwerpen aan den rand van het verderf was geweest niets had hij van zich laten hooren, want naar Haarlem durfde hij niet schrijven en voorzeker zal men dit kunnen billijken; om naar Amsterdam te schrijven ontbrak hem ten eenenmale de opgewektheid. Had hij kunnen vermoeden hoe noodlottig hem het leugenachtig berigt, aldaar verspreid, zou kunnen worden, dan zou hij die nalatigheid niet gehad hebben. Zijn toestand, de smartelijke onzekerheid waarin hij verkeerde, de voortdurende kamp tusschen hoop en voorgevoel was hem ondragelijk. Hij aarzelde niet langer en maakte gretig gebruik van het hem verleend verlof.

‘Mijnheer en Mevrouw zijn beide uit!’ - zoo luidde het ontmoedigend berigt, dat de dienstmaagd van van de wall gaf aan een haar onbekend persoon, die er belang bij scheen te hebben hen te spreken.
‘Is de jonge jufvrouw dan ook niet te spreken?’ - Er werd verzekerd, dat deze te huis was en de bezoeker maakte aanstalten om binnen te gaan; de blozende dienstmaagd wist niet regt hoe zich uit het geval te redden. De plannen van den vreemdeling waren wel niet diefachtig of moordlustig, maar toch was het der eerbare trui niet duidelijk, wat hij aan de jonge jufvrouw kon te zeggen hebben.
‘Kan ik ook zeggen wie er is?’ was hare laatste toevlugt.
Dit is onnoodig!’ werd verzekerd.

{==271==} {>>pagina-aanduiding<<}

‘Kom dam maar binnen, dan zal ik de jonge-jufvrouw ten minste waarschuwen!’ verzocht de meid, die pas in dienst getreden en in de moeijelijke gevallen, welke in eene meiden-carrière zich voordoen, nog niet al te best ingewijd was.
Hiermede werd genoegen genomen; de dienstbode verwijderde zich en kwam toen berigten, dat de jonge dame verwittigd was.
Toen de vreemdeling binnen kwam, zat het meisje nonchalant op de canapé; zij was natuurlijk zeer nieuwsgierig te weten wie haar moest spreken. Naauw ontwaarde zij echter het gelaat van den man, die binnen trad, of zij wierp zich terug in de canapé alsof een spook haar te gemoet kwam. De schrikbarende verschijning bleef naderen.
‘Waartoe zoo angstig, henriëtte, ken je mij niet meer!’ waren de natuurlijke woorden van eduard, die zich geene rekenschap van dit vreemd gebarenspel kon geven.
Henriëtte kon hare oogen niet gelooven; zij meende nog altijd een spook voor zich te hebben.
‘Ben jij het.... ben je dan niet dood?’ De verbazing van eduard nam niet weinig toe. Vreesachtig stond zij op en ging hem te gemoet, als vreesde zij dat hij onverwachts uit elkander zou vallen, of dat de geest, die zoo gelijkend de gedaante en spraak van eduard had aangenomen, tot een rammelend geraamte zou terugkeeren, want het is niet weinig onrustbarend, iemand voor zich te zien die reeds een jaar overleden moet zijn. Toen evenwel eduard geheel door die zonderlinge ontvangst uit het veld geslagen, haar naderde, bij de hand nam en een kus op het ontdaan gezigtje gaf, werd zij wat gerust.
‘Leef je nog, och! dat is gelukkig!’ riep henriëtte uit, die nog niet regt wist hoe zulk een wonder te verklaren.
‘Hoe kom je in 's hemels naam op dat denkbeeld?’ vroeg eduard, nadat zij hare vorige bedaardheid terug had.
‘Wij hebben een brief gekregen, waarin werd verhaald dat je gesneuveld was.’
‘Een brief!’
Eduard begreep er niets meer van, en hoe hij peinsde, de zaak werd hem niet duidelijker.
‘Weet je ook, wanneer die brief is gekomen?’
‘Zeker weet ik dat; ach eduard! ik heb zooveel verdriet daarvan gehad.’

{==272==} {>>pagina-aanduiding<<}

‘Dat begrijp ik, lieve meid, maar zeg mij eerst, wanneer die brief gekomen is.’
‘Den 29sten October; wij zouden juist uit wandelen gaan.’
Daar ging eduard een lichtstraal op; die datum was hem te zeer in het geheugen gegrift. Alles werd hem duidelijk.
‘O, de beval, die helsche streek was mij nog onbekend, maar gij zijt te voorbarig geweest!’
‘Je zult wel willen gelooven, dat die brief leugenachtig was,’ zeide eduard, terwijl hij haar de hand drukte.
‘Blijf je nu wat bij ons, eduard! ik laat je niet meer weggaan!’
‘Lang kan ik niet vertoeven, andere belangen roepen mij.’
De uitdrukking van eduards gelaat was anders reeds een antwoord op die vraag.
‘Ge zijt niet gelukkig, eduard!’ - Dit was de eerste deelneming, die eduard na den dood van zijn vriend had ontvangen.
‘Hoe gaat het met je ouders? zeker goed?’
‘O ja, wat zullen zij blijde zijn, wanneer zij.....’
Henriëtte sprk niet verder. Een blos kwam haar op de wangen; zij herinnerde zich de omstandigheden, die het doodberigt van eduard gevolgd waren; zij had toevallig een gesprek van hare ouders bijgewoond, dat haar met de treurige waarheid bekend had gemaakt.
Dit weifelen ontging eduard niet. ‘Zeg mij opregt, Henriëtte, denkt ge, dat mijne terugkomst mijnen pleegouders niet aangenaam zal zijn; zeg het mij vrij, ik ga liever nog heden weg, dan misbruik van hunne goedheid te maken; te veel reeds hebben zij voor mij gedaan; ik ben al gewoon in den vreemde mijn brood te zoeken; armoede lijden zal ik niet.’
‘Houd op!’ riep henriëtte, die, hoewel geheel onschuldig, meer wroeging gevoelde dan haren schuldigen vader ooit kon gepijnigd hebben.
‘Is er dan nog iets gebeurd, waarvan ik onbewust ben?’ henriette sloeg de oogen neder.
‘Dit moet ik weten,’ dacht eduard bij zich zelven, zonder in het minst de reden van hare bedeesdheid te begrijpen.
‘Verheel mij niets; zeg mij wat gij op het hart hebt.’.
Henriëtte deelde hem na eenig aarzelen mede wat zij wist: dat hij fortuin had, doch dat haar vader dit altijd zorgvuldig had geheim gehouden; dat deze in grooten nood zich daarvan eens be-
{==273==} {>>pagina-aanduiding<<}
diend, en dat hij, na de doodtijding van eduard, met het geld van zijn pupil zich uit zijne benarde omstandigheden gered had.
Eduard was verontwaardigd; uit deelneming met het meisje, dat hem alles zoo opregt verhaalde, bedwong hij zich. Haar goed hart, door de woorden van eduard bewogen, was oorzaak dat zij onwillekeurig zich verried.
Een geruimen tijd stond hij sprakeloos naast het meisje; de woning, waar hij zoo weinig gerustheid gekend had, was hem nu ondragelijk. Misschien zou hij zijn eigendom kunnen terug erlangen, maar zeer goed kon dit geld reeds versmolten zijn en bovendien, hoe aan bewijzen te komen?
Na alles wat hij ondervonden had, wilde hij zich niet meer vernederen. Uit het verhaal werd hem duidelijk, hoe bijna in zijne onmiddellijke tegenwoordigheid van zijn kapitaal gebruik was gemaakt, want toen hem de naam dunk genoemd werd, herinnerde hij zich de onrust en gejaagdheid, die zijn voogd aan den dag had gelegd, toen deze den brief had ontvangen. Juist toen hij zijn oom om raad had gevraagd, juist toen hij dezen ootmoedig, ja vreesachtig had verzocht, een loopbaan naar zijn zin te mogen kiezen, had deze hem dit geweigerd - en gebruik van zijn geld gemaakt. Bitterheid vervulde hem, en zonder te bedenken, hoe zeer hij het meisje griefde, nam hij zijn hoed.
‘Gaat gij weg?’ vroeg henriette, die zulk een plotseling vertrek niet verwacht had.
‘Gij zijt in deze stad, in de groote wereldstad, de eenige die ik liefheb; gij zijt oud genoeg om te begrijpen wat ik gevoel. Ik wil uwe ouders niet terug zien.’
Henriette wilde hem in de rede vallen.
‘Laat mij; beloof mij hun nimmer mede te deelen, dat gij mij gezien hebt, even als ik u beloof, hen nimmer te laten gevoelen, dat gij mij de waarheid hebt gezegd. Gij ziet mij nooit terug.’
‘Eduard, doe dit niet! ik bid je.’
‘Mijn besluit staat vast. Beloof mij, wat ik je vraag.’
De tranen welden het meisje in de oogen; droevig schudde zij het hoofd.
Eduard drukte haar hoofd tegen zijne borst en hield dit daartegen gedrukt; hij gaf haar een kus op het voorhoofd.
‘Vaarwel henriette, denk steeds, dat eduard niet meer tot de levenden behoort; hij zal zich herinneren, wanneer hij misschien ver van hier is, dat hij nog eene zuster heeft.’

{==274==} {>>pagina-aanduiding<<}

Hij ontvlood het huis, waar hij had durven hopen deelneming te vinden, doch waar hem nieuwe wonden gestagen waren. Hij eischte stilzwijgen, alléén om de wroeging van van de wall niet te vermeerderen!
Teregt greep die tijding eduard aan; ware hij niet van fortuin ontbloot geweest, ware hij in eene andere positie bij van duin gekomen, dan zou hij met meer vrijmoedigheid louises hand hebben gevraagd. Zijn voogd, de man die het vertrouwen zijns vaders had genoten, had hem bestolen en dit kon hem zijn hoogste geluk kosten. Hoe had het hem gegriefd, het genadebrood te moeten eten en nu bleek hem, dat dit niet noodig was geweest.
Nooit had hij eenige liefde voor van de wall gevoeld, en veel had hij van diens vrouw verdragen; nu moest hij ze verachten, ja haten! want de misleiding van zijn oom zou hem kunnen treffen in het heiligste, het dierbaarste wat hij had; - doch alles kon nog ten beste keeren en dan zou hij alles vergeten.


Hoofdstuk XXVIII. Waarom Van Duin vreugdetranen ging vergieten.

Een jaar was verloopen, sinds cajefax van beem den treurigen uitslag van zijne reis had medegedeeld, en nog niets was aan de ongeruste familie bekend; geene de minste tijding had hunne vermoedens gelogenstraft en door onverklaarbare nalatigheid had men zelfs den naam niet opgeteekend van den chef, onder wien joseph moest dienen, zoodat het inwinnen van berigten onmogelijk was, daar de troepen niet in hunne garnizoenen waren teruggekeerd.
Een vol jaar had louise gewacht, gehoopt, getwijfeld; zij had zich het denkbeeld niet kunnen eigen maken dat eduard gesneuveld was, hoe zeker de bron ook mogt zijn, waaruit zij de tijding geput had. Maar een vol jaar was verloopen en zij had niets gehoord, dat het berigt logenstrafte; zij had niets vernomen van hem of van haren broeder, en beide waren onafscheidelijk aan elkander verbonden geweest; alles bewees dus genoegzaam, dat het berigt maar al te zeer waar was.
Had zij slechts geweten, dat eduard alleen op eene gunstige gelegenheid wachtte om haar te komen bezoeken, dat haar beeld de

{==275==} {>>pagina-aanduiding<<}

eenige magt was, die nog eene sprank van leven in hem aanwezig hield! Doch hoe kon zij dit vermoeden!
Zeer verdrietig bragt zij de tijd door. De koele onverschilligheid van haren vader, die haar dubbel deed gevoelen wat zij in broeder en vriend verloren had; de aanhoudende tegenwoordigheid van iemand, die haar wel innig lief had doch te weinig door haar werd geacht, dan dat zij zich met het denkbeeld kon vereenigen, al ware het dan ook uit pligt, hem immer toe te behooren: - dit alles had het jaar voor haar doen omkruipen en de reden, waarom allengs de roode blos van hare wangen was weggevaagd en een lijdend uiterlijk de vrolijke, dartele trekken van het meisje vervangen had, was niet ver te zoeken. Zij kon niet meer twijfelen, hij was overleden; zij had alles verloren, wat haar aan het leven kon boeijen.
De twaalf langen maanden kwamen toch om en hoezeer de tijd alle vleugelen voor haar had verloren, vreesde zij het einde van den termijn, dien zij zelve gesteld had. Hoe getrouw cajefax haar bezocht, hij had zijne belofte gehouden en geen woord was gesproken, dat betrekking had op hetgeen zoo vurig door hem gewenscht werd.
De tijd was verstreken en nu zou hij niet lang meer wachten om haar het besluit, dat zij genomen had, af te vragen. Evenwel was cajefax de opoffering waard, - want wel zou het eene opoffering wezen, na den man dien zij beminde verloren te hebben, uit medelijden met een ander in het huwelijk te treden; - en toch aarzelde zij er toe over te gaan.
Hij beminde haar met eene vereering, die aan heiligen eerbied grensde; voor het eerst van zijn leven trachtte hij zich te wringen en te buigen voor haar, die hij steeds naar de oogen zag; hij verdiende waarlijk de toegenegenheid der vrouw, van wie hij zoo gaarne méér zou ontvangen hebben.
Van beem besloot dan ook ernstig hare hand vragen. Hij deed niet goed, want het was louise onmogelijk, zoo snel haar gevoel voor den ontslapene weg te tooveren, en al mogt zij, door edele beginselen hiertoe genoopt, dit een oogenblik verdooven, later zou zij het met verdubbelde kracht voelen terugkomen en voor immer met zich ronddragen. Hevig druischte het daarenboven tegen haar karakter aan, hare liefde, al ware het in naam, te schenken aan een man, dien zij eens dwaas, ja belagchelijk had gevonden; haar eerste indruk van de ouders was mede zoo vreemd geweest, dat zij niet er toe kon besluiten den man, dien zij in meer vrolijke omstandigheden zelfs den naam ‘paljas’ had gegeven, nu haren echtgenoot te noemen. Veel was hij echter ver-
{==276==} {>>pagina-aanduiding<<}
anderd en veel zou hij nog veranderen, want groot is de invloed eener vrouw en vooral van de beminde vrouw. Cajefax had de dwaze kuren niet meer, die hem vroeger zoo belagchelijk maakten, maar de eerste indruk kon moeijelijk uitgewischt worden en hij bleef, wat hij altijd geweest was, overdreven! Neen, zij gevoelde zich niet in staat zoo spoedig hare liefde voor iemand als eduard te onderdrukken, om den man, dien zij eens had bespot, trots zijne opregte liefde toe te behooren.
Toen eindelijk cajefax haar vol ho op, maar vreesachtig naderde op zijne bescheidenheid wees en mededeelde, dat het hem niet mogelijk was langer in onzekerheid te verkeeren, gaf zij hem te kennen, - hoe het haar ook griefde, hem die harde woorden toe te voegen, - dat zij hem achtte, en overtuigd was, hoe goed en edel zijne bedoelingen waren, maar dat hij er van moest afzien haar immer als zijne gade te beschouwen.
Diep getroffen en innig teleurgesteld had cajefax zich onderworpen en haar verzocht, alvorens hij voor goed afscheid nam, haar nog eens te mogen bezoeken. Hoe grievend zijne smart nu was, hij wist ze te bedwingen en zijn stil lijden, dat zoo gunstig afstak bij de verwoedheid en grofheid van haren vader, trof haar innig.
Van duin namelijk was hevig vertoornd, toen hij uit den mond van cajefax het besluit van louise vernam, en regelregt was hij op haar toegesneld, om haar hevig te berispen en met zijne vaderlijke gramschap te dreigen.
Zij had hem met waardigheid aangehoord en zonder te spreken zich verwijderd. Zij, die niet door smart of tranen verteederd kon worden, zou niet voor geweld bukken.
Twee maanden waren weêr verloopen en eenzaam leefde louise met haren vader, die ten laatste in het geval berustte. Na verloop van eenige tijd werd hij toch getroffen door het lijden, dat op de trekken van zijn kind verspreid lag. Louise kampte, zij was met zich zelve in tweestrijd; geene menschelijke magt was in staat haren wensch te vervullen; hoewel zij zich niet kon verwijten slecht te handelen, daar men het denkbeeld ‘pligt’ niet zóóver moet uitstrekken, tot men zich zelve ongelukkig maakt, kon zij toch de bede van een ander vervullen; het verdriet, dat deze moest gevoelen en dat het hare evenaarde, deed bij haar een eerst begin van wroeging ontstaan. Eentoonig volgde dag op dag, week op week... toen de oude heer van beem onverwachts voor haar stond en mededeelde, dat zijn zoon na

{==277==} {>>pagina-aanduiding<<}

eene langdurige ongesteldheid zoo zwaar ziek was geworden, dat men wanhoopte, aan zijn behoud. De bedroefde man verweet haar in zijne ongerustheid hare hardvochtigheid, hij beschuldigde haar zelfs met een menschenleven te spotten....... zij was overwonnen; zij gevoelde, dat de nagedachtenis van den doode niet ontheiligd kon worden, wanneer zij een ander het knagend verdriet bespaarde, dat haar neêrdrukte.
Met voorbijzien van alle étiquette, reed zij onmiddelijk naar de familie van beem; - hoe snel was de treurigheid uit die woning verbannen, hoe spoedig begon de zieke te beteren. De ongekunstelde vreugde van de gelukkige menschen was voor haar eene kleine vergoeding voor zulk eene opoffering.
Eene maand later zou het huwelijk van van beem met freule van duin voltrokken worden. De drukte der omgeving, het geluk, dat haar omringde, gaf aan louise een oogenblik een meer gezond uiterlijk terug. De plegtigheid der verloving zou ten huize van van duin geschieden en hun huwelijk in de Groote kerk te Haarlem ingezegend worden. Eene bonte rij bloedverwanten, vrienden en bekenden waren uit alle oorden toegestroomd, uit nieuwsgierigheid en belangstelling, uit vraatzucht en deelneming.
Nutteloos zou het zijn, al de verschillende gezigten te beschrijven, die in de groote zaal bij van duin waren vergaderd: de eerbiedwaardige naast den zot; het edele gelaat nevens den fat; de Venus nabij de Xantippe; nijd naast oudervreugde: schakeringen van allerlei aard waren, als altijd bij zulk eene plegtige gelegenheid, op te merken. Allen kwamen hunne gelukwenschen aanbieden, allen bogen als marionetten en verduisterden Hypocras; het was de moeite waard om te zien.
Nog werd de bruid benijd! O nijd, domme adder, die, hoe blind ook, zoo levendig steekt!
Daar stond zij, die bruid, overladen van de liefkozingen der ouders en de complimenten der golvende menigte. Wat zag zij bleek!..... dit is ook wel een oogenblik, om aandoeningen op te wekken; wie gevoelt zich geheel rustig bij zulk eene gelegenheid! Zij ging naar het bedehuis, de leeraar zegende hun echt in. Wat weende zij!... wie zou niet weenen van geluk en aandoening in zulk een uur? En weder braken de gelukwenschingen als een stortvloed los en kruisten elkander de uitgestokene handen om haar heen, en op nieuw werd zij omhelsd door de gelukkige ouders. Zij dreigde

{==278==} {>>pagina-aanduiding<<}

ongesteld te worden. Niet elke vrouw is in staat zulke schokken doortestaan, ‘want ook vreugde baart schokken,’ verklaarde een geleerd en menschkundig lid van het gezelschap.
Het diner was prachtig; schitterend flikkerden al de lichten, glimmend was het gezigt der gasten, hoog werden de glazen opgeheven en luid klonken de hartelijk gemeende gelukwenschingen; ellen-lange toasten wisselden de overvloedige geregten af, en liefdevol hechtte zich de blik van cajefax op zijne jonge vrouw, die roerloos naast hem zat, als bedwelmd door al wat haar omgaf.
Dat wit satijnen kleed stond haar fraai, de ontkleurde wangen verminderden hare schoonheid niet, maar de verblinde ouders, evenmin als de opgewonden gasten, hadden tijd dat staren, die bleekheid op te merken; alleen cajefax beschouwde met een bezorgd oog zijne gade.
Het rumoer en de algemeene geestdrift deden niemand bespeuren, dat een bediende de jonggetrouwde vrouw naderde en haar iets in het oor fluisterde, zoodat zij hem met verwondering aanzag; zij verontschuldigde zich voor een oogenblik en slechts weinigen bemerkten, dat de bruid zich verwijderde.
Cajefax wilde haar volgen, maar zonder zich zelve rekenschap te kunnen geven waarom, zij verzocht hem te blijven.
Zij volgde den bediende en verwijderd klonken haar in de ooren het gerinkel der glazen en de heesche stemmen der gasten. Zij trad de kamer binnen, waar eenige bougies een helder licht verspreidden, maar naauwelijks had zij weinige schreden in het vertrek gedaan, of een gil ontglipte haar; zij dreigde neêr te storten. Evenwel riep zij al hare geestkracht te hulp; met de armen uitgestrekt, door den schrik verlamd, stond zij daar!
‘Gij hadt zeker niet gedacht, mij op dezen gelukkigen dag nog te ontmoeten,’ sprak de persoon die haar zoo had doen schrikken, die haar van den vrolijken disch had gerukt, zonder haar eenigzins voor te bereiden op de ontmoeting, die haar wachten zou.
Met schramperen spot zag hij op de verpletterde vrouw neder; bitterheid benevelde hem de oogen voor de uitdrukking van haar gelaat, eene uitdrukking, waarop zooveel lijden, zooveel ellende te lezen stond.
‘Gij behoeft uw gelaat niet zoo met de handen te bedekken, wij hebben elkander slechts veertien dagen gekend; gij hebt mij wel uwe trouw bezworen, maar wat is eene liefde van veertien dagen, eene belofte van eene rijke jonge dame aan een arm, gemeen soldaat!’

{==279==} {>>pagina-aanduiding<<}

‘Houd op, houd toch op,’ méér kon zij niet uitbrengen. Hij spotte met eene kennismaking van slechts veertien dagen, en toch eene kennismaking, die bij haar zulke diepe sporen had achtergelaten, die voor haar meer was geweest, dan een langdurig verkeer.
Eene kennismaking van veertien dagen!.... kan ook menigeen met een ongeloovigen glimlach zeggen; men zou kunnen dwalen. Wanneer men een persoon ontmoet, die indruk op het hart maakt, dan zijn veertien dagen innig verkeer somtijds voldoende, om den oogenschijnlijk vlugtigen indruk te herscheppen in een hartstogt, die diep aangrijpt en voor een gansch leven kan blijven zetelen.
De diepe en innige vertwijfeling, die haar uit de oogen straalde, werd toch door eduard opgemerkt; en daar hij zag dat zij op het punt was hare krachten te verliezen, reikte hij haar de hand en geleidde haar naar eene sofa. Nadat zij zich met een glas water verfrischt had, vervolgde hij minder bits: ‘Welligt ware het beter geweest, wanneer ik u niet meer ontmoet en mijne smart in mijn binnenste begraven had; maar zoo het toeval mij niet dezen dag tot u had gevoerd en juist heden uwe echtverbindtenis gesloten werd, dan zou ik zeker uwe vreugde niet verstoord hebben.’
‘Vreugde!’ herhaalde louise zoo hartverscheurend, dat eduard niet meer wist wat te moeten denken.
‘Mijn voorgevoel heeft mij dan niet bedrogen!’ jammerde eduard half luid in zich zelven.
‘Dus gij leeft, gij zijt het immers, niet waar? Geef dan toch antwoord,’ riep louise, die hare denkbeelden zag ontwarren. Zij rigtte zich op en omvatte den man, dien zij reeds geruimen tijd in zijne nagedachtenis vereerd had.
Eduard begon alles te doorgronden.
‘O de beval! Gij zijt wel de verwoester van mijn geluk geweest, gij hebt nog meer kwaad gedaan dan u bewust was.’
Zeker had eduard weinig kunnen vermoeden, toen hij bij raalte den heer de beval hoorde zingen, dat deze van zooveel invloed op zijn levensloop zou worden.
De vreugde van het wonderdadig wederzien, en de verrassing die op haren schrik volgde, deden louise een oogenblik de plegtigheid vergeten, welke dien dag over haar verder leven beschikt had doch een luidruchtig gejoel, dat uit de feestzaal opsteeg, bragt haar tot de droevige en rampzalige werkelijkheid terug. Innig smartte het eduard, nu hij den zamenloop der omstandigheden zag opgehel-
{==280==} {>>pagina-aanduiding<<}
derd, dat hij niet doortastender gehandeld had; welligt ware dan zooveel leed voorkomen geworden.
Met teederheid zag hij haar aan, die hij had durven verdenken en beschuldigen; dat gelaat liet zooveel lezen. Haar rein oog deelde hem spoedig mede, hèm, die in staat was al de grootheid van zulk eene edele daad te beseffen wat er gebeurd was. Zij waren vooreerst niet bij magte om te spreken, maar sprakeloos wisselden zij hunne opeenvolgende gedachten.
‘Hij was aan den rand van het graf’, dit was de eenige verklaring, die louise behoefde te geven.
Eduard onderdrukte zijne tranen; eerbiedig greep hij de marmeren hand van de vrouw, die de zijne had moeten zijn.
‘Gij heb nu andere pligten te vervullen, Mevrouw denk steeds aan den ongelukkigen eduard, als aan een afgestorvene; gij zijt dit reeds gewoon, het onverbiddelijk noodlot heeft u gewend mij zoo te beschouwen. Denk aan mij als aan een braaf soldaat, die met uwen naam op de lippen gesneuveld is, zoo als hij ook zou gesneuveld zijn. Dit is slechts een droom geweest!’ -
En hoewel louise biddend de handen naar hem uitstrekte, hij snelde heen en verdween; als ware er niets gebeurd, gaf hij den bediende eenig geld met de aanmaning, niet te zeggen dat er iemand geweest was.
Toen van beem, die zeer ongerust werd, zijne bruid kwam opzoeken, vond hij haar buiten kennis op de sofa liggen. Eene ernstige koorts had haar aangegrepen; onthutst beschouwde hij de bewustelooze vrouw en lang duurde het, vóór dat zij tot haar besef terug kwam.
Niemand op ‘Ons genoegen’ heeft de reden van deze plotselinge en hevige ongesteldheid geweten, want louise had de beteekenis, aan het woord ‘droom’ gehecht, begrepen en niemand heeft er aan gedacht, dat de brief van de beval verdicht was en dat eduard van bergen nog tot de levenden behoorde, en zoo louise niet door den knecht geroepen, maar bij toeval opgestaan was, zou zij zich welligt verbeeld hebben, niets dan een benaauwden droom gehad te hebben; misschien zou zij dán later hebben gedacht, dat zij een speelbal der verbeelding was geweest.



{==281==} {>>pagina-aanduiding<<}

Besluit.

Zacht kabbelde het water tegen de brik de Zebra, die, te naauwernood door den wind voortgedreven, over den effen waterspiegel gleed. Zij scheen zich te vermaken met de golfjes, welke dartel er langs speelden; die kalmte was wel noodig voor het schoone vaartuig, want den afgeloopen nacht hadden die golfjes ook, maar op eene andere wijze met het schip gespeeld, dat, nu eens in de hoogte gestuwd, dan weder in den afgrond gevoerd, bijna eene prooi der baren was geweest. Toen liepen de passagiers niet zoo lagchend en vergenoegd op het dek, toen lag de kapitein niet in de kajuit te rusten; - in hevige vertwijfeling had hij het beuken der golven, het kraken van het hechte vaartuig gevolgd en te vergeefs had zijn oog de dikke duisternis willen doorboren.
Nu was alles geheel anders; de zee, voor weinige uren nog een woedend element, scheen eene onafzienbare glijbaan, waarover de brik, als eene slede voortgeschoven, voortging. De angst was uit de passagiers; het kleine meisje, dat dezen nacht bij hare moeder troost gezocht, haar gebed met de vurige bede der moeder vereenigd had, hoe dartel liep het nu over het heldere dek; als eene gazelle fladderde het over strengen en kabels; met de onbezorgdheid, aan die jaren eigen, was het reeds lang de ellende van den afgeloopen nacht vergeten. Welk een contrast vormde het onschuldige kind met den man, die schuw haar zag voorbij huppelen; hij had dien nacht ook angst doorgestaan, maar geheel anders was zijn angst geweest; hij had niet gebeden. Met vale kleur en sidderend had hij in de kajuit gezeten, de vingeren als beugels geslagen om eene portefeuille; die man was bankroetier, de portefeuille bevatte genoeg, om hem niet

{==282==} {>>pagina-aanduiding<<}

te doen deelen in de ellende, door hem over zoovele huisgezinnen gebragt; bij elke deining van het schip duchtte hij, met zijn geroofden schat verzwolgen te worden. Bij hem was de schrik nog zoo spoedig niet verdreven.
Menig passagier, naauw hersteld, kwam nu eerst den kajuitstrap opstommelen, om ook eens van het schoone weder te profiteren, en de stuurman zeide: ‘dat het gespannen had.’
Op de verschansing zat een man, die onafgebroken in het groene water tuurde, als ware elke golfslag een letterteeken, dat hem in geheimzinnig schrift zijne gedachten beantwoordde. De passagiers verdwenen langzamerhand van het dek, want de avond werd koud; de zon dook weg achter de kimmen, enkele sterren begonnen aan den zuiveren hemeltrans te tintelen, maar op de verschansing leunde steeds die man - want voorzeker was eduard van bergen man geworden. De maan kwam op en zacht weêrkaatste haar blaauwachtig licht als eene schitterende, golvende strook in den onafzienbaren Oceaan, en altijd nog zat hij te peinzen, te zuchten!
Dikwerf had hij op die plaats gezeten; hij stond eerst dam op, wanneer de slaap hem veroorloofde de bittere gedachten te verdrijven die hem zoo onafgebroken bezig hielden. Menigmaal had hij de aandacht getrokken van zijne reisgenooten, die hem wel eens verrast hadden, wanneer hij een fijnen zakdoek, waarop een naamcijfer prijkte, in de hand hield gekneld; weemoedig zag hij daarop neder, als hij voor een oogenblik van zijn eentoonig panorama afstand deed.
Eduard, vroeger zoo vrolijk, zoo vol hoop zijne loopbaan ingegaan, bevond zich zedelijk verbrijzeld op den Oceaan, om ver van alles wat hem eens dierbaar was geweest, als vreemdeling een nieuw leven te beginnen.
Hij was nog jong, maar hij had achtereenvolgens meer ondervonden, dan menig mensch van het dubbel aantal jaren. Hij had een vriend gehad, die hem ontvallen, een vermogen, dat hem ontroofd was; eene familie, een huis, ouders, die hij moest verachten, die hij wel nooit liefde had toegedragen, maar welke hij toch had kunnen achten; hoe onvolkomen ook, hij had eene tehuiskomst gehad. Dan was er nog een wezen op aarde, dat hij, zoo de dood zich tusschen hen had geplaatst, innig beweend zou hebben, schoon in dit geval zou haar beeld hem bemoedigend vergezeld hebben. Nu was hij het slagtoffer geworden van het blinde noodlot; eene ontknooping, die

{==283==} {>>pagina-aanduiding<<}

hij nimmer vermoed zou hebben, had zijne laatste hoop vernietigd, zijn geluk voor immer verwoest.
Elk mensch ontvangt slagen, die hem treffen; geen mensch hier op aarde kan zich beroemen, eene effen baan doorloopen te hebben; velen van ons hebben in hun leven veel meer leed te verkroppen gehad dan onze eduard; maar zoo achtereenvolgens alles te verliezen wat men bemint; - of gewoon is lief te hebben, door eene opeenvolging van omstandigheden op eens al zijne betrekkingen te zien afbreken, dit is minder alledaags. Eduard was zeker nog jong, maar zijn gelaat was een sprekend contrast met die jaren geworden. Hij was jong, maar reeds moest hij zijn vaderland ontvlieden, om geheel onbekend in den vreemde zijne smart te zien uitdooven - of daaronder te bezwijken. Vele menschen zijn van oordeel, dat ondervinding in naauwe betrekking tot het aantal jaren staat; dat elk oud mensch een monument is van ondervinding, van groote gebeurtenissen. Menige grijsaard zou ons veel van zijn kostbaren schat aan ondervinding kunnen mededeelen, dan wij nog op dat gegroefde voorhoofd kunnen lezen; hij zou ons rijkelijk van 's levens ondervinding laten proeven. Hij heeft in zekere mate het regt gekregen, over den afgelegden levensweg te morren, om reikhalzend te verlangen naar het plekje gronds, dat zijn afgeleefd ligchaam eene schuilplaats na zoovele stormen zal aanbieden. Somtijds echter kan men ook een mensch ontmoeten, die, alvorens hij zijn leven schijnt in te treden, reeds naar het einde daarvan uitziet; die gedurende zijne korte loopbaan genoeg van het leven gezien heeft, om nog den moed te gevoelen, dit voort te zetten. Ondervinding is niet het monopolie van den ouderdom!
Eduard verkeerde in zulk een toestand; te snel was hem alles ontvallen, om nog aan zijne geboorteplaats geboeid te kunnen zijn. Hij was onmiddellijk na de noodlottige zamenkomst met haar, die eens zijne bruid had kunnen wezen, naar zijn chef gegaan en op voorspraak van van banen, die, zonder al zijn verborgen leed te kennen, innig medelijden met hem gevoelde, was het hem gelukt zijn ontslag te bekomen en de reis naar Indië te bekostigen. Van banen gevoelde wel eenig berouw, dat hij zoo nonchalant ten opzigte der beide jonge lieden gehandeld had, zijn gemoed sprak en hij nam een hartelijk afscheid van den jeugdigen man..... maar hoe spoedig had hij niet vergeten, dat er een eduard van bergen bestaan had!
En voort ging het vaartuig, snel doorkliefde het de baren, want

{==284==} {>>pagina-aanduiding<<}

de wind stak weêr op; voort ging het. Storm en windstilte, regen en zonneschijn, dartelheid en doodsangst wisselden elkander af; die afwisseling had eduard, sinds hij man was geworden, niet eens gekend. Mogt nu en dan eenige verandering in de eentoonige omgeving, in dat eeuwig groene tapijt komen, spoedig verloor men de kust weêr uit het oog, zooals ook wij onzen Ongeluksvogel uit het oog verloren....

Eduard is aan onze nasporingen ontgaan; misschien ontmoeten wij hem later; misschien ook is het berigt van zijne reis op de Zebra de laatste tijding, ons van hem geworden. De andere personen, die hunne rol speelden in deze schets kunnen wij volgen, maar waartoe?
Hun leven zou geen invloed meer uitoefenen op de lotgevallen van eduard, die reeds zoo jong met een begin van menschenhaat dezen grond ontvlood. Waarom nog het langzaam verterend verdriet van eene louise te schetsen, of den kampstrijd der goede bedoelingen van van beem met de ongevoeligheid zijner gade af te malen; waarom alfred de beval in eer en aanzien te ontmoeten, om ons te bedroeven over de onbillijkheid, die hier beneden schijnt te bestaan; of de weduwe van de pleyes, in rouw gedompeld, te zien afnemen in krachten; onnoodig is het, ons langer bezig te houden met karakters als raalte of van de wall; zij waren noodig tot de ontwikkeling van eduards wonderbare en rampzalige lotgevallen; zij hebben allen, met of zonder schuld, onmiddellijk of middelijk, zijn leven verbitterd, - verliezen wij ook hun spoor.

einde.



