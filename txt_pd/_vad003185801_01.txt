



Vaderlandsche Letteroefeningen 
Jaargang 1858


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1858.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1858.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
TOT FRAAIJE LETTEREN, KUNSTEN EN WETENSCHAPPEN BETREKKELIJK.

EERSTE STUK.
VOOR
1858.
BOEKBESCHOUWING.

te AMSTERDAM, bij
P. ELLERMAN.
1858.

[deel 1, pagina 797]
REGISTER
VAN DE
BOEKBESCHOUWING.

A.
	Blz.
Alberdingk Thijm (J.A.), Over de Kompozitie in de Kunst.	191
- Volks-Almanak voor Nederlandsche Katholijken 1858.	273
- Over de Heilige Linie.	375
Alers (J.A.), Wilhelm Banmeister's Handleiding tot de Paardenkennis.	647
Ali Cohen (J.), Choulant Rigters Handboek der bijzondere Ziektekunde en Genezingsleer van den Mensch.	582
Almanak voor Protestantsche Nederlanders 1858.	214
Almanak voor het Schoone en Goede, voor 1858.	96
Almanak voor Hollandsche Blijgeestigen, voor 1858. Nieuwe Serie. 12e Jaargang.	99
Amshoff (M.A.), C.P.L. Rutgers en E.J. Diest Lorgion, Aanwijzing van den Weg der Zaligheid, volgens het Evangelie.	213
Andersen (H.C.), Te zijn of niet te zijn.	541
Archief	351
Arthur (T.S.), Betere Dagen.	256
Asser (T.M.L.), Verhandeling over het Staathuishoudkundig Begrip van Waarde.	727
Aurora. Jaarboekje voor 1858	94

B.

Bakker (H.), Het Heilige Land en de Landen der Heilige Schrift.	180
Barth (Dr. H.), Lotgevallen en Ontdekkingen, enz. 1e Deel.	774
Baumhauer (Dr. T.K.M. von), Voorlezingen over de Vier Evangeliën, ter beschouwing en onderlinge vergelijking van deze viervoudige getuigenis aangaande de verschijning van onzen Zaligmaker Jezus Christus.	1
Beets (N.), 's Heilands Goedkeuring op de Christelijke Zending.	617
Beeloo (A.), Geschiedenis des Vaderlands, voor jonge lieden. le deel	549
Belkum (K. van), De Kerken onder het Kruis	169
Berghaus (H.), Wat men van de Aarde weet, en hoe men tot de kennis daarvan is gekomen	279
Bernstein (A.), Het Leven der Planten, Dieren en Menschen	668


[deel 1, pagina 798]

	Blz.
Betoog dat het veroorloven van de Burgerpraktijk aan de Officieren van Gezondheid zoude zijn regtvaardig, billijk en het algemeen ten nutte, door een Officier van Gezondheid.	385
Blikken in het Leven der Natnur.	286
Bomhoff (D.), Opstellen, met Fouten, tegen Woordgronding, Woordvoeging, Stijl, enz.	424
- Engelsch-Nederlandsche Gesprckken.	650
Bohl (J.), Bonifacius, of Waarheid en Dwaling. Middeleeuwsche Zedeschetsen.	130
Bosch Kemper (J. de), Het hooger Beroep in Strafzaken.	341
Bouwman (L.), Eerste Verzameling van Rekenkundige Voorstellen voor de hoogste Klassen der lagere Scholen	393
- Meetkundig Rekenboek voor lagere Scholen.	583
Briët (J.P.), De Eschatologie of de Leer der toekomende dingen, volgens de Schriften des N.V. le deel.	53
Brill (Dr. W.G.), Opmerk. op het gebied der Eng. Spraakkunst.	785
Broek (L. van den) Gedichten	242
- Vaderlandsche Muse	242
Bruch (Dr. J.T.), De Protestantsche Vrijheid	761
Bungener (T.), Het Christend. in de Drie Eerste Eeuwen. Voorl. enz.	109
Burdach (K.F.), Blikken in het Leven	389
Buren Schele (A.D. van), De Oude van het Duin, en de Zeenwsche Vrijbuiters of de Grondvesting van Neêrlands Vrijheid	531
Bürow (Julia Pfannenschmidt), De Opvoeding en verzorging van het Kind, en de Opleiding en Vorming van het Meisje.	184
- Herinneringen eener Grootmoeder.	752
Bijdragen tot de Kennis en den Bloei der Nederlandsche Gymnasiën.	396

C.

Calcar (Elize van), De Dertiende.	748
Campen (A.W. van), De verdeeldheden onder de Protestanten.	11
- (P. van), Grondbeginselen der bouwkundige rekenkunde, enz.	84
Catalogus van de Boekerij der Koninklijke Academie van wetenschappen gevestigd te Amsterdam	684
Chevalley (J.A.), Nouvelle grammaire Française selon l'Academie etc.	147
Christelijke Volks-Almanak, voor het Jaar 1858. Nieuwe Serie 3e Jaarg.	96
Christemeijer (J.B.), Merkwaardigheden uit het gebied der menschelijke lotgevallen, de geschiedenis van het strafregt en die des vaderlands.	205
Chonia, Het beeld van Dirk Rafelsz Kamphuijzen.	172
Colani (T.), Leerredenen	509
Conrad (F.W.), Canal de Suez. Etat de la question	747
Cowan en Maatjes, Leerkursus ter beoefening der Engelsche Taal. 3e Gedeelte le Stuk	146

D.

Dale (J.H. van) en H.M.C. van Oosterzee, Cadsandria.	300
Dam van Brakel (W. van), Lotgevallen van den Heer Fulco en de Abdij van Bern.	296


[deel 1, pagina 799]

	Blz.
Degenhardt (W.), Beknopt Chronologisch Overzigt der Algemeene Geschiedenis.	449
Deventer (Mr. L. van), Het Personeel als Belasting beschouwd in verband met het nieuwe ontwerp van wet	343
Dickens (Charles), Kleine Dora, vertaald door C.M. Mensing. 3 Dln.	29
Diest Lorgion (E.J.), Het Catholicisme van Hugo de Groot	69
- Geschiedkundige beschrijving der stad Groningen.	414
Drenthe in vlugtige en losse omtrekken geschetst door drie Podagristen.	643
Does de Bije (A.v.d.), Bedenkingen tegen de beweerde Meerderjarigheid van den Prins van Oranje, bij de vervulling van zijn 18e jaar, en zijne afkomst uit Guilielmus Eremita.	626
Dogmatices christianae initia, scripsit J.H. Scholten.	313
Donker Curtius van Tienhoven (W.B.), Een Woord aan Mr. J. de Bosch Kemper.	341
Douwe v.d. Krap (K.K.), Verzam. van practisch uitgewerkte Voorstellen	629
Dusseau (J.L.), De Mensch.	291
Duys (P.), Hoe men gelukkig wordt. Zedelijke Verhalen.	787

E.

Een blik in den ziekelijken Volkstoestand. Het proef- en geneesmiddel in Christenzin. Door H.C.W.	71
Eligius de Organist of de twee Neven.	130
Elize van Calcar (Mevr.), Tabitha. Armoede en Weldadigheid	579
Evangelische Opvoedingsleer van Dr. Christian Palmer.	662

F.

Falck (A.R.), Brieven	222
Feisser (J.E.), De Levenswckker	581
Fokke (A.A.) en J.C. de Man, De Gestichten en openbare Gebouwen van Middelburg.	384
Frijlink (H.), Nieuw Handboek der Aardrijkskunde, met geschiedkundige Aanteekeningen. 1e en 2e Aflevering.	152

G.

Gedichtjes van Ahasueros Francken	591
Geldersche Volks-Almanak voor 1858. 24e Jaargang	99
Gelzer (Heinrich), De Godsdienst in het leven of de Christelijke zedekunde.	574
Glimmerveen (A.), Militair Zakboek voor Officieren der Nederlandsche Schutterij	598
Godgeleerde Bibliotheek of reeks van wetenschappelijke theologische werken uit het Buitenland	512
Goeverneur (J.J.A.), Van Duitschen bodem, enz. le Deel.	90


[deel 1, pagina 800]

H.

	Blz.
Hacklander (F.W.), De nieuwe Don Quixote. Deel 1	781
Hagenbach (K.R.), De Christelijke Kerk in de vierde en zesde eeuw.	609
Hall (H. van), Toegepaste Kruidkunde. Handleiding enz.	123
- Observationes de Zingiberaceis. Diss. Botanica Inauguralis.	523
Heert (C. van), Eerste gronden der Maleische taal	728
Hekmeijer (W.J.E.), Handboek voor de Bijenteelt	121
Hemert (J. van), Nieuw volledig Handboek der Kookkunst	260
Herbst (W.), Het leven van Mathias Claudius den Wandsbecker bode	554
Heije (J.P.), Maria bij het Kruis. Stabat Mater, de Latijnsche tekst benevens een metrische navolging	24
Hingst (S.J.), Commentatio de Bonorum Possessione, praemio aureo ornata.	624
Hoe Hans Christiaan Andersen zijn leven vertelt.	541
Hoekstra (S.), Wedergeboorte.	713
Hoek (J.), Bernard Robelius	252
Hoeve (A.H. van der), De Wereld in het Klein. 2 Deelen 2e Druk.	142
Hofdijk (W.J.), Schets der Geschiedenis der Nederlanden.	398
Hoffman (W.), Merkwaardigheden uit de geschiedenis van de vestiging en uitbreiding des Christendoms.	366
Hodgson (James), Eenige Opmerkingen aangaande IJzeren Schepen.	293
Holland. Almanak voor 1858.	35
Hollander (Dr. J.J.), Handleiding bij de Beoefening der Engelsche taal enz. Nieuwe Druk. In drie Afdeelingen	154
Howit (Anna Mary), De School des Levens	438

I.

Ivors. Door de Schrijfster van: ‘Geertruida’ enz. Naar het Engelsch van Antonia. 2 Deelen	34

J.

John (James Aug. St.), De Ring en de Sluijer. Zedek. Rom. 2 Dln.	139
Jorissen (S.G.), Bedenkingen op het Gebied der Godgeleerdheid naar aanleiding van Brieven, in Brieven.	568

K.

Kampts (W. von), Over de Dienst der Infanterie, bij de Verdediging van de Vestingen enz.	77
Katholieke Volks-Almanak voor 1858	214
Kempees (J.C.J.) Beginselen der Meetkunst.	391
Kerckhoff (E.J.), Een Blik op den tegenwoordigen toestand der Scheik.	525
Kinder- of Bejaarden-Doop.	335
Klencke (Dr.) Zondagsbrieven aan een Vriendin over Natuurkunde en Godsdienst, en haren heilloozen strijd in onze dagen	387


[deel 1, pagina 801]

	Blz.
Knapp (Dr. F.), Algemeene Grondbeginselen der Voeding.	79
Koetsveld (C.E. van), De Gelijkenissen van den Zaligmaker.	559
Koot (A.), Afbeeldingen ten gebruike bij het Onderwijs in de Natuurkunde	218
Koten (J.H. van), Natuurkundige Atlas	770
Kottmeijer (D.), De Veraanschouwelijking van het Heilige door de Kunst	191
Kramer (J.), Nouvean Dictionaire Français Hollandais.	259
De Krisis in Indië, haar Oorzaken en de Middelen om haar te boven te komen, door een Engelsch Officier van 32jarige dienst in Indië	680
Krom (P.), Tafel der Logarithmen-Sinussen, Cosinussen, Tangenten en Cotangenten enz	294
Krummacher (E.W.), De onderlinge overeenkomst en het verschil in denkwijze van de Kinderen Gods	276
Kurtz (Dr. Joh. Heinr.), Beknopt Leerboek der Kerkgeschiedenis. Leiddraad bij het Hooger Onderwijs	114
Kwantes (J.), Beknopt Overzigt der Geschiedenis van ons Vaderland, van de vroegste tijden tot op onze dagen. Vijfde, verbeterde Druk	151

L.

Lambrechts (J.J.), Ada van Holland	197
- Holland in 1650, of de Aanslag op Amsterdam, Hist. Rom. Verhaal. 3 Deelen	124
Lamont (J.), Het Aard-Magnetismus	394
Lauts (G.), Geschiedenis van de Vestiging, Uitbreiding, Bloei en Verval van de Magt der Nederlanders in Indië.	417
Lennep (J. van), De Stichting van Batavia	427
Le petit Charles. Nouv. éd	786
Lindo (M.P.), Readings in English Prose, selected from the best writers. Second Edit. Revised and Corrected	155
Lubach (Dr. D.) Eerste Grondbeginselen der Dierkunde enz. le Afl.	15
- Schat der Gezondheid	186

M.

Madvig (J.N.), Latijnsche Spraakk. voor Scholen door J.C.G. Boot.	632
Mary Seacole. Avonturen in de West en in de Krim	777
Merkland, door de Schrijfter van Harri Muir	199
Mess (F.M.), Brieven over Zuidelijk Frankrijk en Italië als verblijf voor Borstlijders	289
Messner (Hermann), De Leer der Apostelen ontvouwd.	709
Meijboom (Dr. L.S.P.), Drie Voorlezingen.	20
Mignet (F.A.), Een man uit het Volk, als Voorbeeld hoe men door Eigen Vlijt en Deugd tot Rijkdom en Aanzien kan geraken; Voorgesteld in het Leven van Benjamin Franklin	530
Muhlbach (Ludwig), Hortense, Ex-Koningin van Holland.	528


[deel 1, pagina 802]

	Blz.

N.

Naef (T.), Geschiedenis der Kerkhervorming	171
Neander (Dr. A.) Geschiedenis der Christelijke Godsdienst en Kerk.	614
Nederlandsche Volksalmanak voor 1858	41
Nieuw Duitsch-Hollandsch en Hollandsch-Duitsch Woordenboek	601
Nieuwe Gedichten van N. Beets	233
Nog een Woord over de Klopgeesten	768

O.

Oosterzee (H.M.C. van), Beknopte Uitspraakleer der Nederlandsche Taal.	421
Opperdoes Alewijn (P.), Kort betoog over de noodzakelijkheid van den aanleg van meerdere Spoorwegen in Nederland.	294
Op welke wijze kan een goed Spoorwegnet in Nederland tot stand komen.	294
Opzoomer (Mr. C.W.), Natuurkennis en Natuurpoëzie	516
- Het Burgerlijk Wetboek	625

P.

Palmer (Christian), Evangelische Opvoedingsleer	174
Pape (C.W.) en G.P. Kits van Heiningen, De Nederlandsche Protestantsche Unie	514
Pardon (George Frederik), Lectuur bij den Haard.	255
Photographiën voor kleine menschen, voor groote menschen nageschetst door N.A. van Charante	536
Pilaar (J.C.), Handl. tot de kennis van het Tuig, enz. 3e druk.	783
Polak (M.S.), De nieuwe Grondleer der Wijsbegeerte,	409
Potter (Frans de), De arme Dichter. Romantisch Verhaal	136
Pruys van der Hoeven (C.), Levensstudiën	665

R.

Raven Hz. (T.), Nieuwe Dichtlooveren.	91
Regeer (J.P.) Gedichten	591
Ridder (J. Herman de), Een Levensteeken op een Doodenveld.	664
Riedwald (Max. von), 1855. Geschiedkundige Roman. 3 Dln.	128
Robbert, Brief aan ieder die dien maar lezen wil	755
Roo van Alderwerelt (J.K.H. de), Geschiedenis van het Zevende Regement Infanterie	75
Roodhuyzen (H.G.), Oefeningen in het schrijven der Hoogduitsche Taal enz. 1e Stukje.	143
Roorda (T.), Handleiding tot het Onderwijs in de Zinsontleding bij het lager onderwijs.	549
Rogge (H.C.), C. Jz. Coolhaes, 2 Dln.	765
Rosalie Koch, Wat de Christelijke liefde vermag. Schetsen uit het leven van August Herman Francke, Elizabeth Fry en Sara Martin.	14


[deel 1, pagina 803]

S.

	Blz.
Schaff (Philipp.), Geschiedenis der Apostolische Kerk	165
Schenkel (Dr. Daniël), De Hervormers en de Hervorming, enz.	63
Scheurleer (G.A.), Disputatio Philologica de Demetrio Magnete.	731
Schouw (J.F.), De Aarde, de Planten en de Mensch. Populaire Schetsen uit het gebied der Planten-geographie, enz.	80
Schramm (Th.), Herinneringsregelen der Scheikunde	281
Schriver (Christian), Beeldspraak der Natuur. Een Volksdagboek	117
Sewell (Elisabeth), Amy Herbert. Een Boek voor Meisjes	548
Shakespeare terug in zijne Geboorteplaats. Vrij gevolgd naar het Hoogduitsch door C.J. Roobol.	689
Sitter (W. de), Gezondheids-Commissiën	288
Sijbrandi (K.), De Kerkregisters, naar het Engelsch, van George Crabbe, en de Predikantsdochter.	734
Sijpestein (C.A. van), Mr. Jan Jacob Mauricius, Gouverneur-Generaal van Suriname	638
Smith (J.F.) Dick Tarleton, of licht en schaduw des levens. 2 Dln.	88
Sonius Swaagman (J.), Johan Fredrik Oberlin, Predikant te Steendal, naar zijn leven en werken	576
Souvestre (E.), Gedenkboek van mijn Huiselijk Leven.	140
Staats Evers (Mr. W.), Eenige Conclusiën, in belangrijke zaken, voor het Provinciaal Geregtshof van Gelderland genomen.	74
Steenmeijer (J.), W. Broes, in leven, karakter, en werkzaamheid geschetst.	619
Stier (Rudolf) De woorden van Jezus verklaard voor het Christelijk huisgezin.	372
Suerman (B.F.), De Geneeskundige Wets-Ontwerpen, door de Regering aangeboden aan de Staten-Generaal	385
Suringar (Dr. W.F.R.) De beteekenis der Planten-geographie en de geest van haar onderzoek	322
Swart (W.), Geschiedenis des Vaderlands	354

T.

Thackeray, Majoor Gahagan's ontzettende Avonturen, en De noodlottige Laarzen. Twee Novellen.	138
Thineus, De Keizer, en nog drie andere Verhalen.	302
Tollens Cz. (H.), Verspreide dicht- en prozawerken.	250
Toorenenbergen (Alb. van), De Roomsche Kerk in betrekking tot de waarheid Gods	268
Tichler (J.), Huldrich Zwingli, de Kcrkhervormer. le dl	657

V.

Veegens (D.), Het Ontwerp der Geneeskundige Staatsregeling, getoetst aan de eischen der maatschappij en het belang der Geneeskunstoefenaars in Nederland	385


[deel 1, pagina 804]

	Blz.
Verhandelingen en Berigten betrekkelijk het Zeewezen, de Zeevaartkunde en de daarmede in verband staande Wetenschappen	17
Vergeet mij niet. Muzen-Almanak voor 1858	39
Verseput (V.C.), Verzameling van Wiskundige Formules.	220
- Toepassing van de Wiskundige Formules.	220
Verslagen en Mededeelingen der Koninklijke Academie van Wetenschappen.	297
Verspreide Novellen van J.W.L. ten Bokkel	207
Verwijs (E.), Bloemlezing uit de middelnederlandsche Dichters	634
Verzameling van Spreekwoorden en spreekwoordelijke Gezegden der Fransche Taal	648
Vink (K.H.), De Globe; Schetsen van Landen en Volken	742
Vitringa (A.J.), Bespiegeling.	187
Vollenhoven (H.), Brieven van Maria van Reigersbergh	196
Vosmaer (C.), Eene Studie over het Schoone in de Kunst	191
Vrije (De) Fries	641

W.

Waarheid in Liefde. Godgeleerd Tijdschrift voor Beschaafde Christenen. Nieuwe Reeks enz. Jaargang 1857	111
Waling Dijkstra. De Zilveren Rinkelbel.	257
Warnsinck Bzn. (W.H.), Uit den Vreemde. Poëzij	27
Weeskinderen (De)	533
Willer (T.J.), Het eiland Boeroe, zijne Exploitatie en Halfoersche Instel	674
Winkler (F.C.) Het Water, wat het is en waartoe het dient	628
Winkler Prins (A.), Natnurtafereelen uit den Harz, Noordel. Italië en Zwitserland	725
Wijs (G.E.W. de), Droomen in en buiten den Bijbel	161

Z.

Zaalberg Pz. (J.C.), De St. Pieterskerk te Rome. Schetsen en Omtrekken.	11
Zschokke (H.) De Weg ten leven.	616


[deel 1, pagina 805]
REGISTER.

KORTE MEDEDEELINGEN.

A.

	Blz.
Afbeelding van Delhi	51
Agathe of de Zegepraal des geloofs	603
Allan (F.), Vlieland, Urk en Amcland.	358
- Beschrijving van de Stad 's Gravenhage.	359
Amorie van der Hoeven (A. des), Werken. Nieuwe uitgave 3 Deelen	156
Almanak tot Gezellig Onderhoud	51

B.

Bake (Mr. R.W.J.C.) Over Verhooging van het Plantloon op Java.	793
Beets (N.), Stichtelijke Uren	651
Belangen (De) van Groothandel en Nijverheid, getoetst aan het Tractaat met België en de Herziening van het Tarief van In- en Uitvoer, door een Amsterdammer.	357
Beschouwing over den Oorlogs Matroos.	791
Bibliotheek voor het Huisgezin	101, 700
Blom (F.W.C.), Beschouwing betreffende de Verkoopwijze der O.I. Producten door de N.H.M.	356
Brief over het Bevordering-stelsel bij het Ned. Leger	795
Bruyn Kops (G.F. de), Statistiek van den Hand. enz. op Java en Madura sedert 1825	358
Bruna (G.), Reglementen en Besluiten der Nederl. Hervormde Kerk	210
Buddingh, Reis per Overland-mail	50

C.

Christelijke Huisvriend (De). Tijdschrift.	101
Cupido. Jaarboekje. Eerste Jaargang	107
Cleef (P.M.) Gids op den Levensweg	304

D.

Deinse (Mr. A.J. van), Strafwetten enz.	49
Deutsches Conversations-Buch für die Niederländische Jugend, u.s.w.	108
Doorenbos (Dr. B.), Vraagboekje tot onderwijs in de geschiedenis en de leer van het Oude en Nieuwe Verbond.	105
Drie dagen uit het leven van Gellert	653
Driesman (H.), Vertellingen voor goede Kindertjes; in den trant van M. van Heiningen Bosch	264
Duinen (T. van), Zestal nagelatene Leerredenen.	262


[deel 1, pagina 806]

E.

	Blz.
Economist (De), Tijdschrift.	105, 160
Erpecum (L. van), Woorden des geloofs van Dr. M. Luther	212
Ewald, Huwelijks-betrekkingen en Huwelijks-leven. Gedachten.	160

F.

Friedenthal (M.B.), Apologie der Mannen Gods en de waarde der Vrouwen.	306

G.

Gewin (J. Chr.), Miskende Liefde, en haar Morgen en haar Avond.	555
Goeverneur (J.J.A.), De Huisvriend, 1857	793
Gunning (J.H.), Een woord aan mijne mede-Christenen over de inënting der Pokken	211

H.

Hagenbach, Het wezen der Evangelische vrijheid. Eene Hervormingspreek.	46
Haverkorn van Rijswijk (W.H.), Leerrede bij gelegenheid der toewijding van het nieuwe Orgel in de Oude Kerk te Delft.	211
Heel (C.J. van), De geschillen over de Banken van Leening, nu twee eeuwen geleden in Nederland gevoerd	759
Hoop Jrs.zoon (A. van der), Liederen	50

J.

Jentink (M.A.), Het Geloof op menschelijk gezag.	654
Jezus wandelende op de zee.	651

K.

Kalender voor de Protestanten in Nederland enz., onder leiding van W. Moll, Hoogl. te Amsterdam	103
Keyzer (S.), Beschouwingen over het Landbezit op Java	791
Kits van Heiningen, Uit Jezus leven	652
Kleine Gedichten voor de lieve Jeugd aan de hoogere scholen, door een Student. Zesde Druk.	107
Klenke (H.), De Scheppingsdagen.	308
Klokman (J.A.), De Roem onzer Voorvaderen. Eene verhandeling	49
Krummacher (F.A.), Johannes, de Discipel des Heeren. Nieuwe uitgave.	159

L.

Landhuishoudkundige Almanak, ten dienste van Land- en Buitenman enz. voor het Jaar 1858. 15e Jaargang	106
Leven en Marteldood van Johannes Huss	103
Levyssohn Norman (H.D.), De Britsche Heerschappij op Java.	790


[deel 1, pagina 807]

	Blz.
Lieve Moeder, hoe zijt gij toch zoo bedroefd?	47
Ludwig Karl Heinrich, Gevoelens en Opmerkingen van een Staatsman uit onzen tijd	607

M.

Meijer (S.), Eenige punten der Zangkunst.	453
Merkwaardigste (De) Geschiedenissen onzes Vaderl. in Vrag. en Antw.	796
Merle d'Aubigné, Geschiedenis der Hervorming in de zestiende eeuw. Tweede druk, Aflevering 5-8.	45
Merlen (B. van), Redenen van Pensionering	794
Moscoviter (S.J.), Leerredenen voor Israëliten van de meest beroemde Kanselredenaars, benevens stichtelijke Overdenkingen van S.W. Rosenveld en anderen.	757
Muller (Frederik), Catalogus	209

N.

Neêrlands Vloot en Reederijen in 1858.	311
Newman Hall, Blusch den Geest niet uit	48

O.

Oosterzee (H.M.C. van) Korte Schets der Bijbelsche Aardrijkskunde.	262

P.

Palm (Van der) Bijbel voor de Jeugd	553
Picard (H.), Schets der Algem. Geschiedenis voor de Scholen. 1e Stukje.	105
Pierson (Dr. A.), Godgel. Tijdschrift	789
Posthumus (R.), Philanthropie beschouwd in haar wezen, hare werken en afdwalingen	748
Preken om Evangcliesch licht te verspreiden en Christelijk leven aan te kweeken	261

R.

Rehlen (Dr. C.G.), Geschiedenis der Ontdekkingen en Uitvindingen van het begin der Menschheid tot op onzen tijd	50
Rutgers van der Loeff, Bijbelsch Catechisatie-boek	158

S.

Slaven-emancipatie en Slavenarbeid in Suriname	793
Spurgeon, Biddags-preek.	45
Schuurman, Luttenberg's Chronolog. Verz. van Wetten en Bcsl. Jr. 1840.	160
Staats Evers (Mr. W.), Lessen van Wijsh. uit de Oude Lat. Dicht. Bijeenvz.	309
Schmid (C.) Nagclaten Vertellingen	311
Sittert (W. de) Het Regtsgeding van G. Elzinga	606


[deel 1, pagina 808]

T.

	Blz.
Toorenbergen (Alb. van) Beknopte Zamenvatting van den Inhoud des Bijbels	306

V.

Verhoef (J.G.), Het Gebed van den Heiland om de bewaring van het Geloof.	211

W.

Water en melk	358
Wagenaar (H.C.), Beschouw. over het Ambt van Gemeente Secretaris.	757
Westerbeek van Eerten (B.J.) De Christelijke Landman; of Besturingen voor Hart en Leven van den Landman	102
Wijnne (J.A.), Beknopt Leerboek voor de Algemeene Geschiedenis.	51

Z.

Zakelijk Woordenboek des Bijbels.	302
Zegen des Ouderdoms (De), Tijdschrift	102
Zedelijke Verbetering van Gevangenen	451


[deel 2, pagina I]

{== afbeelding 	==} {>>afbeelding<<}
    

MENGELWERK,

VOOR

1858.

[deel 2, pagina III]
VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
TOT FRAAIJE LETTEREN, KUNSTEN EN WETENSCHAPPEN BETREKKELIJK.

TWEEDE STUK.
VOOR
1858.
MENGELWERK.

te AMSTERDAM, bij
P. ELLERMAN.
1858.

[deel 2, pagina V]
INHOUD

VAN HET

MENGELWERK.

	Bladz.
Preston in 1853. Eene voorloopige oplossing van een nog hangend vraagstuk. Door d - d.	1

Onze frits. Door c. v. e. van der bilt la motte.	19

Het Quadronenmeisje. Naar h.w. longfellow. Door w.m.w.	47

Op- en Aanmerkingen.

	Het Buitenland over de belangrijkste voortbrengselen van den Nederlandschen Boekhandel.	49

	Twee Begrafenissen in Frankrijk.	50

Haast, waar geen haast noodig is, en omgekeerd.	51

	Europesche en Aziatische redenering.	52

	Men wordt met minder tevreden.	53

	Vandalisme tegen voltaire's kamer	54

	Nena sahib een weldoener en leniger van smarten.	55

Dansende Theologie.	55

	Vermorsen is geen gebruiken	56


[deel 2, pagina VI]

	Bladz.
Een waarlijk populaire Dichter	57

De woelingen in Kansas. Eene Episode uit den strijd over de Slavernij in de Vereenigde Staten van Noord-Amerika	80

Op- en Aanmerkingen.

	Eene kleine geruststelling na den schrik	106

	Een paar synoniemen uit het Woordenboek der Finantiewereld.	107

	Drainomanie	108

	Hoe men des buurmans ongeluk exploiteert	108

Iets over de Poëzij in de negentiende eeuw. (Een vliegend Blaadje.) Door j.m.	109

Felice orsini. Het Leven eens Zamenzweerders. Door d - d.	128

Op- en Aanmerkingen.

	Zonder op- of aanmerking, enz.	152

	Natuurlijke en denkbeeldige behoeften.	153

	Frankrijk en Engeland.	154

	Het wij der Recensenten.	155

	Vrij zonderlinge verordeningen.	155

	Waar de Amerikanen vooral trotsch op zijn.	155

	Er is nog brandstof genoeg in den kelder.	156

Johan keppler. Eene heldere ster in eenen donkeren nacht. Door a.t. reitsma, Predikant te Groningen.	109


[deel 2, pagina VII]

	Bladz.
De Reizen van Dr. h. barth in Afrika.	179, 229, 610, 678

Op- en Aanmerkingen.

	Welk eene eer voor Nederland!	203

	Fijn, maar brutaal.	204

Nederland in 1666, naar 't leven geteekend in enkele losse trekken, door een Duitsch Tijdgenoot.	205

De militaire wegen tusschen Rusland en Britsch Indië.	214

Van goede Familie. Naar het Deensch van c. bernhard, door c. eykman.	239

De Vlinder.	250

Laat ons niet klagen!	251

De Alkmaarsche Drinkhoorn. Een Tafereel uit den vóórtijd. Door johs. hk. jonckers.	253

Eugène sue.	294

Chamfort, door paradisi.	301

Verkwisting. Door j.p. escher	312

Orsini. Door w.m.w.	332

Het Knekelhuis.	336

Een kleine karakteristieke trek van van der palm. Door e.b.s.	342

Commanditaire Vennootschap eens Schrijvers.	344

Een onheilspellend Cadeau.	346


[deel 2, pagina VIII]

	Bladz.
Onze Koningin in Frankrijk	347

Optimisme van Bijbelvrienden.	347

Hoe staan wij met het Aluminium?	348

Joan van paffenrode, en zijn Treurspel: De Ondergang van willem van arkel.	349

De Kapel. Uit het Zweedsch van c.j.l. almquist, door c. eykman	375 en 423

Een en ander uit guizot's ‘Mémoires.’	398

Holland en de Idioten	401

Een Hoofdstuk uit Ocean and her rulers. Door alfred elwes	408

Een al te hoog bezoldigde Dienaar.	442

Rangorde der Europesche Hoofdsteden.	443

Ook onder de Bedeelden!	445

Een Duitsch Blad over Hollandsche Literatuur	447

Toiletkunsten aan Dieren	447

Eene spruit uit den stam der van haren's op vreemden bodem verplant.	449

De Indianen der Vereenigde Staten.	I. 481. II. 521

Holland op zijn smalst	496

Montenegro.	497

De Engelsche O.-Indische Compagnie.	535


[deel 2, pagina IX]

	Bladz.
Belangrijkheid der Nieuwsbladen.	543

Bergwerkondernemingen.	543

De laatste uitbarsting van den Vesuvius.	545

De Brandweer in de N.-Amerikaansche steden.	558

De Luitenant-Kolonel charras.	563

Een Turksche Staatsman	575

Eene vrucht der Christelijke liefde. Door -r-	588

Een afdoend middel	591

IJzeren Bruggen	593

Een nieuw model van Oorlogschip. Door d - d.	627

De Waterbel des Levens. Eene Vertelling naar het Engelsch van john oxenford.	630

De Telegraaf-Palen. Uit het Zweedsch van Oom adam (Dr. wetterbergh)	636

De Lente. (Naar het Engelsch.) Door w.m.w.	639

Klokketoonen. (Naar het Engelsch.) Door w.m.w.	640

Oostenrijk onder Keizer frans joseph.	641

Iets over homerus en diens Zangen. Vrij naar het Fransch van adolphe pictet. 1ste Gedeelte.	660

James watt. Het Leven eens Uitvinders	693

St. Martin's le Grand. Door w.m.w.	721


[deel 2, pagina X]

	Bladz.
Een Togtje naar het Meer van Andernach of de Laachersee en het Brohlthal.	733

Een oud Sprookje, op nieuw verteld. Uit het Zweedsch. Door c.e.	737

Cherbourg. Door d - d	741

Louis veuillot	755

De twee Broodjes. Schets van kjelmann göranson; uit het Zweedsch door c. eykman	766

Spoorweg-Prophetieën.	773

Vooruitgang op het Papier.	775




2010 dbnl


_vad003185801_01


grieks


Vaderlandsche Letteroefeningen. P. Ellerman, Amsterdam 1858




DBNL-TEI 1



2009-12-16

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. P. Ellerman, Amsterdam 1858
 
Zie: https://www.dbnl.org/tekst/_vad003185801_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 












{==1==} {>>pagina-aanduiding<<}

Boekbeschouwing.

Voorlezingen over de vier Evangeliën, ter beschouwing en onderlinge vergelijking van deze viervoudige getuigenis aangaande de verschijning van onzen Zaligmaker Jezus Christus. Door Dr. T.K.M. von Baumhauer, Predikant te Zutphen. Te Zutphen, bij A.E.C. van Someren. 1857. In kl. 8vo. VIII, 406 en VI bl. f 3-50.

Wie zich een recensent wil voorstellen, vormt zich al ligt het beeld van iemand, die een boek gelezen heeft zoo als niemand het lezen moest, met de hartelijke begeerte en met den innigen wensch namelijk, om te vinden wat gebrekkig is, of - 'tgeen hij hetzelfde acht - hem gebrekkig schijnt, met een klein kwaadaardig strookje papier, naast hem liggende, waarop bladzijde zooveel en regel zooveel met een enkel woord, alleen voor hem begrijpelijk, zijn gebrandmerkt, al is 't maar met vraag- en uitroepingteekens; of wel, als iemand, die zich bezig houdt dat schetsje van een zondenregister op de meest liefderijke wijze uit te werken, er zich in verheugende, dat de auteur het regt goed voelen zal, en dat het publiek zal oordeelen, dat hij het regt goed voelen moet. Voor ditmaal - ik zou wel willen zeggen altijd, maar ik durf alleen te getuigen voor ditmaal - misgezien, geacht publiek! Altijd? - neen, ik durf het niet zeggen; Dr. ekker en Dr. rinkes in zake (of in persoon?) kiehl benemen mij den moed - doch dat zijn litteratoren - en gij, theologisch recensent, zijt toch een theoloog! - och, hebt ge 't waarlijk aan mijne eerste ellendig lange periode gemerkt? Gij mogt het daaruit opmaken in dezen tijd van slecht stileren onder de godgeleerden, en Dr. t.k.m. von baumhauer, ofschoon weinig door lange volzinnen zondigende, is er een nieuw bewijs voor. Maar nog eens och!! hebt ge dan nooit van odium theologicum gehoord?
Ik voor mij ben er op 't oogenblik zoo vrij van, dat ik alle liefhebbers van scherpe recensies moet verzoeken maar tot de volgende over te gaan; misschien is die in hun oog wat beter, of ligt is zij nog minder dan de mijne - 't hangt van

{==2==} {>>pagina-aanduiding<<}
de Redactie af; misschien is zij wel flaauw, eene die mutatis mutandis voor honderd andere werken kan dienen: zoo waar, ik heb eene bij uitstek gunstige in de pen, maar is zij eene flaauwe, dan wreke zich de Redactie door haar ten vure te doemen. Zij doet mij dan eene nieuwe weldaad.
Ééne heeft zij mij er al vast bewezen, dat zij mij von baumhauer's Voorlezingen toezond. Ik had al met belangstelling gezien, dat zij aangekondigd werden; en wie onzer theologen niet? Wie vergat den man, die in 't welbekende jaar 1848 Handelingen XV in bescherming nam? 't Is waar, hij stond eene harmonisering van Galaten en Handelingen voor, die hij later nog eens moest en nu nog wel eens kon verdedigen, maar dat zijn naam in den gewijden tempel der godgeleerdheid met eerbied moet genoemd worden als de naam van een helderen, onbevooroordeelden, gematigden criticus, kan alleen de partijdige ontkennen. Zulk een man zweeg verder, zoo als velen zwijgen: vrij moogt ge er u over bedroeven, maar beschuldigen moogt gij niet. Gij doet het, die niet weet of niet wilt weten wat het zegt herder en leeraar te zijn, die, misschien zelf dezen eertitel dragende, u gedraagt alsof al uwe theologie niet in de eerste plaats uwer gemeente ten nutte moet komen... maar, genoeg, Dr. v.b. zweeg niet langer, en spreekt op eene wijze, die getuigt, dat hij voor zijne gemeente leeft - 't zijn maar voorlezingen, voor een zoogenaamd beschaafd publiek gehouden, hoewel een nog wat anders zamengesteld publiek dan dat hetwelk rutgers v.d. loeff in der tijd te Zutphen had, en waarvoor hij las 'tgeen later een zeer degelijk handboekje is geworden. Uiterlijk hebben die werkjes van den voormaligen en tegenwoordigen Predikant te dier stede vrij wat overeenkomst: datzelfde stevige, maar graauwe papier, die niet smaakvolle en toch niet smakelooze druk en dat kl. 8vo. formaat. Over het uiterlijke echter niet meer; 't moet ook al heel erg zijn als het mij van de lezing afschrikt, en, gelijk ge begrijpt, von baumhauer's naam op den titel deed
mij spoedig beginnen en zijne getrouwheid aan dien naam bijna zonder ophouden voleindigen; ik vergat dat ik moest recenseren, ik legde niet eens een strookje papier naast mij - en heb nu toch den moed om zonder eenige aanteekening u zoo spoedig mogelijk den indruk, den verschen indruk van dat lezen te beschrijven, al zegt ook deze of gene, dat ik zeker

{==3==} {>>pagina-aanduiding<<}
niet naauwkeurig gelezen heb; ik zeg daartegen, dat ik een geweldig vijand ben van minutieuse recensies, die de schrijver alleen met belangstelling ten einde toe leest, hoewel, had ik een lijstje opgemaakt, zeker menig regel met een? zou geteekend zijn. Voor 't boek in zijn geheel heb ik hier een! zelfs twee à drie, indien gij ze gelieft te noemen teekens van bewondering.
Meent ondertusschen geenszins, genegen lezers! dat ze mij niet als teekens van verwondering of verbazing of schouderophaling voor den geest kwamen bij de lezing van dit werk. Achter het eerste woord op den titel wilde ik in dien zin tusschen twee haakjes een dik, zeer dik teeken plaatsen, in dezer voege:

Voorlezingen (!)

Die voorlezingen-manie - kunt gij er waarlijk vrede meê hebben, als gij eens echt Hollandsch, d.i. echt degelijk nadenkt? - De voorzitter in de laatste algemeene vergadering van 't Nut, dat waarlijk aan die manie lijdt, en nog veel meer geleden heeft, zet zeer voorzigtig: ‘Maar toch, wanneer eens bleek (ik beweer niet, dat het zóó is, doch dat het eenmaal zoo zal worden, wie durft het ontkennen?) wanneer eens bleek uit de ledige vergaderzalen van onze departementen, dat het geslacht der verhandelaren tot den voortijd behoorde en het ras der hoorders was uitgestorven; - ....... zouden we dan toch maar, echt Neêrlandsch vasthoudend, altijd verhandelen.......?’ Gerust durven we zeggen: 't zou nooit zoo gaan, als 't onmogelijke mogelijk was, d.i. als alle sprekers waren als deze, en er altijd onderwerpen waren te vinden geschikt ter openlijke voordragt; maar wat die spreker dacht, dat gebeurt reeds: hoevele departements-zalen staan ledig, ook als er goede sprekers optreden - waarom? Lang kan men droomen, maar niet altijd. In de oude departementen van 't voorlezingslievende Nut ('t is zonder oneerbiedigheid gezegd), geheel anders dan in de gloed-nieuwe, begint men in te zien, dat dit verhandelen toch eigenlijk niet de nuttigheid aanbrengt, die men er zich lang van voorstelde, dat, ja wel iets van het gehoorde als onwillekeurig blijft hangen, maar dat toch de voorname reden, waarom men zoo ijvert voor die nuttigheid, de lust is om ‘eens een avond bij elkander te zijn.’ En nu

{==4==} {>>pagina-aanduiding<<}
die ziekte het oude Nut verlaat, gaat zij eenigzins gewijzigd op jongere zusters en zelfs ook op particulieren over. Voorlezingen worden nog bij de vleet gehouden. Om van de afschaffing te zwijgen, die op de meest verbazingwekkende wijze één thema altijd variëert, wie is er in zijn vak iets van beteekenis, die niet denkt: ‘eenige wintervoorlezingen er over! 't is toch zoo nuttig en noodig, dat ieder er iets van weet’? Het regent natuurkundige, scheikundige, staathuishoudkundige, aardrijkskundige, geschiedkundige voorlezingen - en, bij de tegenwoordig zoo algemeene belangstelling in godgeleerde onderwerpen is 't waarlijk allerminst te verwonderen, dat ook deze in voorlezingen voor 't beschaafd publiek moeten behandeld worden. Zeg van da costa wat ge wilt: hij is in dezen voor velen een voorganger geweest.
Ik wil nu in geenen deele laag op al dat voorlezen vallen; er zijn er die daarin hun bestaan gedeeltelijk vinden: zij hebben gelijk, dat zij van de mode gebruik maken. Maar dat de algemeene opinie er zoo meê dweept, en 't mij kwalijk zal worden genomen, als ik zeg: ‘wat nut doet het?’ dat spijt mij. Wat nut doet het? verklaar die vraag nu niet zoo streng alsof ik er kwaad in zie: 't is veeltijds eene fatsoenlijke manier om den avond aangenaam bij elkander door te brengen; zelfs worden die geestelijke voorlezingen soms geestelijke bals, waar de harten huppelend zich vermaken; en... iets of wat zal er altijd van den indruk achterblijven, maar ik ontken ten sterkste, dat ons beschaafd publiek in staat is om door de populaire voordragt van eenige wetenschap iets wijzer te worden in haar ware zamenstel of hare ware beteekenis. Honderden van feiten en vaak strikt logische redeneringen.... verwacht toch niet van den lust en van de bekwaamheid van een publiek, dat voornamelijk om à la mode den avond te passeren, zamenkwam, om zich te amuseren, voor ¾ ten minste, verwacht toch niet, dat het dit alles kan opnemen en verteren. Zij blijven - ik beloof het u - na 't hooren van tot verba volantia even dom in de wetenschap als te voren, zoo gij ten minste een heel weinig beteekenend schijntje van oppervlakkigheid niet te hoog rekent. Ik woû de toehoorders van Dr. von baumhauer wel eens onderzocht hebben, na het hooren van deze voorlezingen in hun' oorspronkelijken vorm (want zoo zijn ze niet gehouden; de Schrijver zegt het, maar dit behoefde niet; n.b. Voorlezing X loopt van 322-406, d.i.

{==5==} {>>pagina-aanduiding<<}
84 bladzijden: suringar met zijn tollens-formaat zou zeggen: hoekstra's-lengte!!), ik geloof dat zij, behalve de theologen ex professo, die in de zaak als van zelve t'huis waren, al zeer weinig begrip van de zamenstelling en verhouding der Evangeliën zullen verkregen hebben: dat ligt gedeeltelijk aan het onderwerp, dat zoo eenig ander voor dergelijke behandeling allerongeschiktst is, wil men het niet kruiden als da costa doet, gedeeltelijk aan Dr. von b., die waarlijk wel in de zaak zeer belangstellende hoorders noodig had, om te kunnen verwachten, dat zij hem, die het aangenaam spreken minder verstaat, volgen zouden. Voeg hierbij nu nog wat hij zelf in de Voorrede schrijft: ‘Het haast u langzaam, dat ik bij onze telkens wederkeerende zamenkomsten te midden mijner beroepsbezigheden wel eens niet in beoefening kon brengen, was de regel, dien ik nu meende te moeten volgen’ - en gij kunt u voorstellen, dat de gehouden voorlezingen, hoewel in sommige opzigten misschien beter geschikt tot voordragt dan de gedrukte, toch in menig ander door het onafgewerkte minder waarde zullen gehad hebben om te worden aangehoord. En neemt ge een en ander in aanmerking, gij zult u mijn tegenzin tegen voorlezingen kunnen verklaren en misschien tot den locus communis kunnen komen, met welken ik evenwel in dit geval volstrekt geen vrede heb: ‘er is veel voor, er is ook veel tegen te zeggen.’
Maar iets ook er voor, zelfs op mijn standpunt. Het populariseren aller wetenschap in gezonden zin is een heilrijk teeken des tijds, te bevorderen, mijns achtens, door het uitgeven van boeken of boekjes, waarin de liefhebbers, zoo zij willen, op hun gemak te huis (of is er binnen 's huis niets goeds meer te doen dan eten, drinken, slapen en zich kleeden?) kunnen lezen, en als zij iets niet begrijpen, kunnen overlezen. ‘Maar eerst auteurs’ - zegt ge - ‘en dan boeken of boekjes. Waar ze te vinden?’ Daar staat eene achtbare rij voor mijn geest van mannen van de studeerkamer, professoren en doctoren in de theologie (want wij zullen ons tot populaire godgeleerdheid bepalen), ook wel herders en leeraars, maar die geene practici zijn - ik betuig hun allen mijnen meest diepen en ongeveinsden eerbied voor hunne geleerdheid, maar ik wantrouw hun populariseren. En als bewijs voor mijn wantrouwen open ik voor u zeer vele bladen van veth, moll en domela nieuwenhuis, Woordenboek voor het Christelijk Gezin - een heerlijk

{==6==} {>>pagina-aanduiding<<}
boek, waarop ik als Nederlander roem draag, maar dat bewijst hoe menig geleerd man allerongeschiktst is om, ik zeg nog niet eens, voor 't volk, voor beschaafden te schrijven, maar zelfs voor zijne praktisch werkzame ambtgenooten. Heeft b.v. de schrijver van het artikel Psalmen aldaar de oeconomie van het Woordenboek wel begrepen? Gij hebt met mij genoten onder de lezing er van; gij zoudt, behoudens bedenkingen, die het eene adamskind wel altijd tegen het andere schijnt te hebben, geheel tevreden zijn geweest, hadt gij de Godgeleerde Bijdragen voor u gehad, maar 't was eene aflevering van het Woordenboek, dat langer dienst moet doen dan ééne maand - en gij hadt er geene soort van recensie verwacht van olshausen's allerbelangrijkste Commentaar, waardoor aan het werk voor jaren bestemd, een geheel tijdelijk karakter wordt gegeven. Dat werk toch moet nog dienen als olshausen van den voor- op den achtergrond is geraakt - en daarom schijnt het mij verkeerd, dat de mannen van de studeerkamer het door quaestiën van den dag of van het jaar geagiteerde hoofd uitstorten, dat zij uitsluitend subjectief en in 't geheel niet objectief zijn, dat zij vooral zich niet genoeg onder de menschen bewegen, om te weten dat daar geene bespreking noodig is van veel wat hen zoo in vuur kan brengen, en wat zij vaak bespreken op eene wijze en met argumenten, die onder het publiek doel missen.
Wie zijn dan de mannen voor 't publiek? Immers die er onder leven, het kennen, het leiden, wier dagwerk het is de gemeente op te bouwen in haar allerheiligst geloof. Te weten de zoodanigen onder hen, die als Dr. von baumhauer de wetenschap lief hadden en lief hebben, haar aanhouden en bearbeiden, wier lust het is de gemeente te dienen, maar toch in het bewustzijn, dat de studeerkamer ook hare regten heeft, regten, die eigenlijk dezelfde zijn als die der gemeente, omdat deze van dienst wordt wat zij op gene overpeinzen. Maar het zijn juist de zoodanigen, die er moeijelijk toe kunnen komen om te toonen hoe groot hunne kracht en wijsheid zijn tot populariseren der wetenschap. Zij zijn genoodzaakt zooveel uit hare schatten in den vorm van leerredenen over te gieten, of ook in den vorm van gesprekken, vol vermaning, vertroosting, opwekking voor leerlingen of gemeenteleden. Zij doen het gaarne en vol ijver, want het is het werk hunner hun dierbare roeping. Maar is dan de studeerlamp ontstoken

{==7==} {>>pagina-aanduiding<<}
en snort de kagchel, en is de zon- of feestdag nog verre - wie die het den man, die zooveel moet geven, verwijten zal, dat hij nu eens wil ophouden productief te zijn en zich in het zoet der receptiviteit wil verheugen? Met innig welbehagen doet hij allerlei uitstappen op allerlei theologisch gebied; en zijne wang gloeit van wetenschappelijk genot, hoewel de spijt hem kwelt, dat hij niet meer dagen heeft dan uren, om alzoo nog zich zelven te ontwikkelen, en terwijl de ootmoedige gedachte hem bezielt bij 't vinden van zooveel scherpzinnigheid, diepte, geleerdheid, dat hij wel de minste der Apostelen is. En toch, terwijl niemand hem een verwijt zou mogen toevoegen, doet hij er zich zelf een: hij kon (hij gevoelt het) hij moet meer nog dan hij is, voor de gemeente zijn, en dat op andere wijze dan hij reeds voor haar is. De theologische wetenschap is nu eenmaal onder het publiek gebragt, en de strijdvragen van den dag worden door onkundigen en minkundigen behandeld; er is behoefte aan licht, waardoor velen der kerkgangers zouden verblind worden, en dat toch ook weêr velen onder hen noodig hebben om kerkgangers te blijven. Hij denkt een oogenblik aan het schrijven van een boek - maar had hij niet menigmaal de schets er van klaar in het hoofd of op het papier, terwijl tot de uitwerking tijd en lust ontbraken? nu en dan een uurtje om een boek te schrijven: waarlijk, het gaat niet. Nu begint de mode der voorlezingen nut te doen, zij eischt een vorm, den peinzenden gewoon; naauw spreekt hij er van, of zijne vereerders worden ook de hare; het heeft iets streelends voor eene gemeente, als haar leeraar zulke wetenschappelijke voorlezingen kan houden. En 't zou ons bijna met die mode verzoenen, als wij zien, hoe zij uitwerkt wat we anders nooit zouden aanschouwen. Zij is onuitstaanbaar lastig in het drijven en jagen: er moet om de veertien dagen of vier weken eene voorlezing gereed zijn. Lust voor de waarheid en naauwgezetheid van 't geweten
doen den redenaar veel voortreffelijks in die voorlezingen nederleggen. Daar liggen zij dan ook als de winter om is; veel ontbreekt er aan, maar toch, zij hebben te veel goeds om te blijven liggen. De hoorders hebben er niet aan gehad wat zij als lezers er aan konden hebben, zij zelven smeeken lezers te mogen worden; een weinig moeite en inspannens nog - en aan dien wensch kan de redenaar voldoen; hij heeft nu een grond, en goed begin; wel valt het hem

{==8==} {>>pagina-aanduiding<<}
niet mede bij 't om- en overwerken, maar daar hij zeker geheel reeds voor zich heeft, ontbreekt hem de moed niet; en zoo van lieverlede wordt die op zich zelve veelzins dwaze mode, de moeder van een auteur en van een boek. In zooverre heb ik op mijn standpunt er vrede meê.
Eere zij haar - ik dreig haar lofredenaar te worden - zij heeft Dr. von baumhauer den mond geopend en de bekwame man heeft getoond, dat hij geene van onze verwachtingen beschaamt. Ik wijs u op zijn boek om u te overtuigen, dat een wetenschappelijk Evangeliedienaar de regte man is om de wetenschap te populariseren. En dat waarom? De mannen van de studeerkamer staan daar geïsoleerd van de gemeente; ik acht ze, ik heb ze lief, ik bewonder ze en zie met welgevallen, hoe hunne kritiek, door zuivere waarheidsliefde gekweekt, gerigt houdt over de mannen van den achteruitgang en van het behoud, vooral daar waar dezen de wapenen der wetenschap schijnen terhand te nemen. Maar bedenkelijk schijnt het mij, als zij de vruchten van hun arbeid niet met de hoogste voorzigtigheid onder het algemeen brengen. Gesteld dat hunne uitspraken orakels zijn, dan nog moeten zij behoedzaam te werk gaan, want de geesten worden geleid door langzame ontwikkeling; maar hoeveel valt er niet vaak op hunne uitspraken af te dingen en hoe dikwijls blijkt het dat hunne kritiek nog geene vastheid gekregen heeft. Die van den wetenschappelijken Evangeliedienaar is uit den aard zijner roeping veel bezadigder; hij wordt, zijns ondanks en onwillekeurig, van alle petulantia teruggehouden, omdat hij door het dagelijksch opmerken van de beteekenis die het voor de gemeente heeft, dat de Evangelisten geschiedschrijvers zijn, moeijelijk tot het resultaat te brengen is, dat mattheus zoo geïnterpoleerd zou zijn als sommigen willen, en dat het vierde Evangelie niets anders zou wezen als een product van het peinzen van den discipel over het leven en de woorden des Heeren, dus meer het beeld van genen dan van dezen. Ongelukkig, als hij zulk een knecht der traditie is, dat hij de van alle kanten gestaafde en wettig bewezen uitspraak der kritiek verwerpt; maar niet minder ongelukkig, als hij hare
oordeelen te haastig overneemt, en in die zaak van zoo ontzaggelijk groot gewigt niet met de uiterste behoedzaamheid te werk gaat. In het eerste geval moge vrij een banbliksem van Professor x. hem treffen, in het laatste - wij kennen x. immers als regt-
{==9==} {>>pagina-aanduiding<<}
schapen man en waarachtig vriend der Christelijke waarheid - zou hij hem ook niet behagen. Beide klippen is Dr. von baumhauer geheel ontgaan. Wie zijne voorlezingen leest zal volmondig erkennen, dat zij de blijken dragen van een naauwgezet onderzoek, en dat de schrijver geleefd heeft in den dampkring van vrije wetenschap, maar aan den anderen kant ook, dat hij zijne kracht besteedt aan het bevestigen en handhaven van het oude gebouw, niet aan het opmetselen van een bijna nieuw, waartoe enkel eenige steenen van het oude gebruikt worden.
Wilt gij zien, dat hij het gewigt zijner taak diep gevoelt, de eerste vorlezing zal er u van overtuigen; zij gaat als inleiding voooraf. De tweede, behelzende de beschouwing der drie eerste Evangeliën mag eene proeve van zijne eerlijkheid heeten. De derde, onderzoek naar den oorsprong der drie Evangeliën kenmerkt hem als den man der ware bescheidenheid. ‘Het is met deze vraag gegaan als met een slot, waarop men' nadat de ware sleutel verloren is geraakt, reeds menigen anderen gepast heeft, zonder dat er nog een gevonden is, die volkomen wel past.’ Heil den man, die erkent dat ook de zijne nog niet volkomen past! - De vierde, beschouwing van het Evangelie van Mattheus, doet hem kennen als verheven boven eenzijdigheid, die zoovelen verleidt om de inwendige kritiek boven de uitwendige regt van spreken te geven. - In de vijfde bewondert gij zijne scherpzinnigheid, waar hij zich geroepen acht het gevoelen van scholten, uitgesproken in het zoo even genoemd Woordenboek voor 't Christelijk Gezin, te weerleggen, alsof de tweede Evangelist johannes markus, de reisgenoot van paulus en barnabas zou geweest zijn. Scholten's hypothese wordt door von baumhauer's kritiek verwerpelijk als die van da costa. Maar 't blijkt toch, dat die des eersten vrij wat meer moeite kost dan een losse inval om te worden omvergeworpen. - Moet ik de zesde voorlezing karakteriseren, ik noem haar een bewijs, dat von B. den Evangelist lucas, dien hij behandelt, gelijk is in naauwkeurigheid en gave der
onderzoeking. - De zevende, als het vervolg van de voorgaande, spreekt voor von baumhauer's bekwaamheid in het schikken zijner stof, door welke zij een geschikt slot van de behandeling der synoptici en eene ware inleiding tot die van johannes wordt. - De drie laatste

{==10==} {>>pagina-aanduiding<<}
voorlezingen eindelijk over het Evangelie der Evangeliën pleiten voor al die onwaardeerbare karaktertrekken zamen. De achtste behandelt de persoon van den Evangelist, de negende zijn Evangelie, de tiende Evangelist en Evangelie in verband met elkander, terwijl de schrijver haar besluit, behalve met iets over Hoofdst. XXI en met eene vergelijking der synoptici en het vierde Evangelie, nu van het laatste uitgaande, vooral ook met de gewigtige vraag: ‘hoe hebben wij te oordeelen over de echtheid van de reden en gesprekken des Heeren, in het Evangelie opgeteekend?’ Hoort, lezers, tot welk resultaat hij komt: ‘Wij hebben de reden en gesprekken des Heeren, door johannes medegedeeld, gelijk het gewone beeld van christus, heerlijkheid, dat hij afschetst, en waarvan zij een zeer voornaam deel uitmaken, niet te beschouwen, als ware het een photographische afdruk, door de werking van den H. Geest op johannes' geest veroorzaakt; ook niet als eene vrije schepping van den geest des Apostels, zoodat hij zijne eigene voorstellingen en denkbeelden in een geschiedkundig kleed wikkelt en aan jezus in den mond geeft, maar veeleer als een beeld, welks grondstof en onderscheidene bestanddeelen alleen te zoeken zijn in de eigene aanschouwing van den Apostel, toen hij in de jaren zijner jongelingschap als boezemvriend met den Heer had omgegaan; maar dat de Apostel zelf toch eerst in al zijne heerlijkheid kon daarstellen, nadat hij in zijnen Apostolischen werkkring door de leiding en leering van den Heiligen Geest de schatten, in de schatkamer zijns geheugens verborgen, allengskens zelf had leeren kennen, en in hunne geheel eenige waarde had leeren waardeeren, om ze dan ook aan anderen te aanschouwen te geven en mede te deelen.’
Ziet daar, hoe de schrijver van dit voortreffelijk werk ons eene wijle rust geeft van al de kritische beroeringen, onder welke wij leven. Zijn boek is wat gij lang gezocht hadt, een vriendelijke, bekwame, bezadigde leidsman op een pad, waarlangs elk Christen die nadenkt wil gaan, maar waarop het hem vaak zoo angstig om het hart wordt. Meen daarom niet, dat hij u zou gunnen nu in welbehagelijke rust te blijven neêrzitten. Zoo iets, zijn boek is een wekstem tot steeds dieper en dieper onderzoek, ware het alleen maar doordien hij zelf vaak getuigt het nog niet gegrepen te hebben of doordien hij u niet voldoen kan. Hoe naauwkeurig toch, om iets te noemen, mattheus en johannes in hunne eigenaardigheid geschetst zijn,

{==11==} {>>pagina-aanduiding<<}
dezelfde scherpte mist gij in de omtrekken van markus en lukas. Maar terwijl ik het geheel kostbaar en voortreffelijk acht, wil ik op kleinigheden niet vitten - wie leest er met genoegen en vrucht zulk eene lijst van kleinigheden, die ik bij 't doorbladeren nog best kon vinden, ofschoon geen nijdig strookje papier naast mij ligt? Heb ik den genegen lezer een denkbeeld van dit boek gegeven, heb ik het gekarakteriseerd (waarop onze Redactie zoo gesteld is, en waarin ik haar wil ondersteunen, tot dank voor het genoegen dat ik dit boek mogt aankondigen), dan heb ik het mijne gedaan. Doch onpartijdigheid gebiedt mij niet te besluiten zonder te hebben opgemerkt wat het werk als geheel jammerlijk ontsiert; 't is wel niet het voornaamste, maar toch een gebrek niet gering te achten. De schrijver heet wel VON baumhauer maar hij is leeraar in een Nederlandsche gemeente en hij schrijft een boek in de Nederlandsche taal. Reeds de enkele proeve, die ik meêdeelde openbaart u wat mij bezwaart. Stijl en taal zijn slecht, door en door slecht: te hard kan ik het niet zeggen. Ik heb alleen maar te verklaren dat ik het woord erkondigen herhaaldelijk gebruikt vond. 't Is jammer, bitter jammer. Ik hoop dat ieder predikant het boek zal lezen en het aan al zijne beschaafde ledematen zal aanbevelen; ik wensch en hoop en verwacht, dat het een tweeden druk zal beleven, maar dan moge de schrijver zelf of eene andere bekwame hand dezen Augias-stal van Germanismen zuiveren.

December 1857.

k.m.a.s.





De Sint Pieterskerk te Rome. Schetsen en omtrekken door J.C. Zaalberg Pz., Theol. Doct. en Predikant te 's Gravenhage. Utrecht. J.D. Doorman. 1857.

De verdeeldheden onder de Protestanten, door A.W. van Campen, Theol. Doct., en Predikant te Opperdoes, J.D. Doorman. 1857.

De voorlezingen, die wij hier gezamenlijk aankondigen, hebben beide in zekeren zin haar ontstaan te danken aan de Protestantsche Broederschap Phylacterion, gelijk zij dan ook op verlangen van sommige der Leden van dat Genootschap het licht zagen. Wij kunnen ons die verlangst wel eenigzins

{==12==} {>>pagina-aanduiding<<}
verklaren. Bij 't hooren toch hadden zij gewis veel dat boeide en aantrok, en ofschoon een en ander, inzonderheid van hetgeen door den laatsten van bovengemelde sprekers is gezegd, den hoorderen misschien wel wat vreemd in de ooren zal hebben geklonken, het gesprokene had daardoor een prikkel te meer. Hooren of lezen echter verschilt veel. Wij kunnen met een enkel woord in ons oordeel over beide volstaan.
De voorlezing van den Heer zaalberg draagt, gelijk trouwens de titel ook aanduidt, minder het karakter eener eigenlijk gezegde rede. 't Zijn Schetsen en omtrekken die hij ons aanbiedt, op losse, misschien wel wat te losse wijze naast elkander gevoegd. Daardoor heeft de lezing er van wel iets vermoeijends. Er heerscht geene eenheid genoeg in zijn stuk, althans zij komt niet genoeg uit; - reeds de opgave der deelen lijdt aan onduidelijkheid, en dan dat gezwollene, overladene van zaalberg's stijl, dat hij maar niet schijnt te kunnen afleggen, zoodat wij op hem wel zouden willen toepassen wat misschien niet geheel ten onregte van den beroemden geschiedschrijver macaulay is gezegd: ‘that he cannot say simple things simply’... Waarlijk 't is regt jammer. Hij bestudere vooral een van der palm en van lennep... Overigens is zijn ‘vlugtig opstel,’ gelijk hij 't zelf nederigheidshalve noemt, wat den inhoud er van betreft de lezing overwaard; en 't zij men al of niet met de Brieven uit Rome van de sanctis reeds hebbe kennis gemaakt, zoo zal men zich toch zijn geleide niet beklagen, maar veel van hem kunnen leeren, waar hij ons voorgaat en binnenleidt in de trotsche eeuwenoude gewelven der Pieterskerk.
De oude waarheid, al heeft zij een nieuw kleed aan, mag immers nog wel eens gehoord worden?
Of het door den Heer van campen geschrevene even leerzaam zij? 't valt moeielijk te zeggen. Zeker voor de zoodanigen die met een angstig oog alle verschil van denkwijze in de Protestantsche kerk gadeslaan en die op het gebied van het Christelijk denken eene eenheid, beter gezegd eene uniformiteit zouden verlangen, gelijk die in de Roomsche Kerk, helaas! bestaat, voor zulke menschen heeft hij een nuttig woord gesproken. Die mogen het wel eens hooren dat de vrijheid van het protestantisme noodzakelijk tot verschil van meening en denkwijs aanleiding geeft, en zeer juist toont hij dan ook (blz. 31) aan, hoe in sommige gemeenten onzes vaderlands

{==13==} {>>pagina-aanduiding<<}
de gewaande vredezucht meer voortkomt uit laauwheid en onverschilligheid dan uit waren Christenzin.
Maar over 't geheel toch gelooven wij dat de Heer van campen zich door zijn apologetischen ijver, om de eer van het Protestantisme te redden, te ver heeft laten voeren en daardoor dikwijls tot onjuiste stellingen is gekomen. Of zou het waar zijn dat, gelijk hij b.v. bl. 11 verzekert, Protestantisme en twisten onafscheidelijk zijn van elkander, waaruit zou volgen dat men geen goed Protestant kan zijn zonder te twisten? - Zou het juist zijn als hij bl. 27 de woorden des Heilands Matth. x:34: ‘Meent niet dat ik gekomen ben om vrede te brengen op aarde, maar het zwaard’ - in zulk een zin opvat als zou jezus daarmede het doel zijner komst en verschijning op aarde hebben uitgedrukt? Is het zuiver Evangelisch zich, gelijk van campen doet, te verblijden over de verdeeldheden, die onder de Protestanten heerschen, en ze goed te noemen. Zie bl. 39 ‘goed zijn de bronnen waaruit zij ontspruiten, goed de vruchten die zij dragen.’ Waarlijk wij twijfelen er sterk aan.
De Heer van campen is een Zeloot, een heftig ijveraar: dat blijkt uit al zijn schrijven, ook uit den toon er van - Wachte hij zich toch voor overdrijving! Moge toch, ook daar waar hij meent in ernst voor de waarheid te ijveren, de liefde bij hem niet gemist worden en moge die liefde hem in de eerste plaats dringen om uitdrukkingen te vermijden zoo smakeloos en oneerbiedig, als wij b.v. bl. 20 lezen (*), waar hij over den Bijbel zich in dezer voege uitlaat. ‘Nu wil hij zich, hoewel zijne onderscheidene deelen voor alles, behalve daarvoor, zijn vervaardigd, ook wel laten gebruiken tot eene bron waaruit wij onze godsdienstige kennis putten, en hij is daar ook wel geschikt voor, doch indien nu ieder, wie hij ook zij, wat ook de toestand van zijn hoofd en zijn hart, van zijn ligchaam en ziel, wat de omstandigheden van zijn leven ook wezen mogen, tot hem komt en hem bezigt als de bron zijner kennis op godsdienstig

{==14==} {>>pagina-aanduiding<<}
gebied, dan moet men het hem niet kwalijk nemen, dat niet allen uit hem hetzelfde putten, daar niemand van hem iets behoeft aan te nemen, dan wat,’ caet.
Waarlijk, indien men 't niet wist, men zou bezwaarlijk vermoeden dat hier van den Bijbel wordt gesproken.
Dan genoeg. Dat iemand zijne individualiteit zou kunnen veranderen, achten wij niet wel mogelijk, ook behoeft zulks niet. Toch zouden wij gaarne den Heer van campen in bedenking geven wat paulus schrijft Phil. IV:8: Al wat liefelijk is, al wat wèl luidt, bedenk dat zelve.’

b.

Rosalie Koch. Wat de Christelijke liefde vermag. Schetsen uit het leven van August Herman Francke, Elizabeth fry en Sara Martin. Naar het Hoogduitsch. Te Dockum, bij A. Schaafsma. 1857. In gr. 8vo. VIII en 254 bl. f 2-50.

Geen beter middel om de kracht van het Christendom in het licht te stellen dan de schets van het beeld van ware Christenen. De ware Christen is geen kluizenaar, in de wereld moet hij zich bewegen en op de wereld zijnen invloed oefenen. En de eerste en schoonste vruchten van het Christendom des harten zijn werken der liefde en barmhartigheid. Dezulken mogen dus teregt den naam dragen van helden op Christelijk gebied, die in zulke werken der liefde hebben uitgemunt. Dit geldt van den man en de twee vrouwen met wier leven ons het boek van rosalie koch bekend maakt. Wij zijn het met den onbekenden vertaler eens, dat zulk eene schildering vooral van groot nut is in onze dagen, waarin dikwerf te groote waarde aan bijzondere geloofsbegrippen wordt gehecht, maar de liefde soms al te zeer verwaarloosd wordt. Al de philanthropische inrigtingen, waaraan onze tijd en vooral ons land zoo rijk is, bewijzen iets voor den Christelijken geest onzer Natie, maar op verre na niet alles. Velen stellen zich tevreden met aan die inrigtingen door hunne geldelijke bijdragen deel te nemen, maar verzuimen nu ook een eigen kring te zoeken, waarin zij door liefde arbeiden, niet alleen met geldelijke offers, maar vooral met opoffering van tijd, met woord en voorbeeld.
Om deze redenen is het goed, dat dit werk in het Hollandsch werd vertaald, en wenschen wij het een tal van lezers en lezeressen toe, die zich niet tevreden stellen met

{==15==} {>>pagina-aanduiding<<}
het edel drietal te bewonderen, maar ook hun voorbeeld volgen; francke en elizabeth fry zijn namen, algemeen bekend, vooral de eerste is door meer dan een geschrift bij onze landgenoten ingeleid. Sara martin was ons (*) tot nog toe vreemd, en toch verdient ook zij eene plaats nevens de beide anderen. Hare liefdevolle werkzaamheid bestond eerst in het houden van eene zondagschool en het bezoeken van het werkhuis te Yarmouth; want zij is Engelsche even als hare Christelijke zuster elizabeth; maar vooral heeft zij de kracht en den zegen harer liefde geopenbaard door hetgeen zij voor ongelukkige gevangenen verrigtte. Doch - de lezer make zelf met haar kennis - in alle opzigten bevelen wij dit aan. De vorm, waarin de levensbeschrijvingen gekleed zijn is aangenaam en onderhoudend. - Het boek stichte veel nut en - kweeke liefde aan in menig hart!

-r-





Eerste grondbeginselen der Dierkunde, voor Leerlingen aan Gymnasiën, Instituten, enz., en tot zelfonderrigt, door Dr. D. Lubach. Met houtsneê-figuren. Te Tiel, bij H.C.A. Campagne. 1858. Eerste Aflevering. In post 8vo. IV en 96 bl. f :-75.

Wij ontvangen hier een werkje, 't welk van andere, over hetzelfde onderwerp voor jonge lieden opgestelde, beknopte handleidingen zich in vele opzigten gunstig onderscheidt. De, door andere geschriften reeds bij het Nederlandsch publiek bekende Schr. heeft in deze grondbeginselen der dierkunde zich voorgesteld een algemeen overzigt van het dierenrijk te geven. Terwijl het eerst bij voltooijing van zijnen arbeid zal kunnen beoordeeld worden, in hoever hij in de uitvoering van dit zijn voornemen geslaagd is, kunnen wij toch uit het voor ons liggend eerste stukje eenigermate het plan beoordeelen, dat hij bij de zamenstelling dezer grondbeginselen heeft gevolgd. Volgens berigt op den omslag zal het werk in drie of vier afleveringen van nagenoeg gelijken omvang in den loop van 1858 compleet zijn. Het zij ons vergund den schrijver den raad te geven, of wil men liever, hem onzen wensch te doen kennen, dat hij liever vier dan drie dergelijke

{==16==} {>>pagina-aanduiding<<}
afleveringen voor den omvang van zijnen arbeid afzondere. Het eerste Stukje, dat, hoezeer het jaartal 1858 dragende, reeds in November 1857 verscheen, omvat eene uitvoerige Inleiding, als Eerste Afdeeling van het werk (bl. 1-62), en de behandeling van een groot gedeelte der zoogdieren (bl. 63 tot het einde). Er blijven dus nog de drie overige klassen der gewervelde dieren en al de weekdieren, de gelede en de straaldieren ter behandeling over, waarvoor drie afleveringen van gelijken omvang als deze eerste naauwelijks toereikende zullen zijn.
De Inleiding is in vier hoofdstukken verdeeld. Het eerste handelt over de drie natuurrijken en over de dierkunde in het algemeen; het tweede over den bouw en de verrigtingen des dierlijken ligchaams; het derde bevat algemeene beschouwingen over het zamenstel der dieren; het vierde handelt over de rangschikking der dieren. Van deze hoofdstukken beslaat, overeenkomstig met de uitgebreidheid des onderwerps, het tweede de grootste plaats; de Schr. heeft hier vooral het maaksel van het menschelijk ligchaam tot voorbeeld en uitgangspunt gekozen. In de tweede afdeeling is eene bladzijde gewijd aan eene algemeene beschouwing der gewervelde dieren. Tot de klasse der zoogdieren overgaande, geeft Dr. lubach eerst eene beknopte beschrijving van het ontleedkundig maaksel dezer dierklasse in 't algemeen (bl. 63-73). Daarop volgt nu de behandeling der orden, waarbij de Schr. tot de walvischachtige dieren gekomen is, terwijl de buideldieren en vogelbekdieren eerst in het volgende Stukje zullen behandeld worden.
Het zou ons wenschelijk voorkomen, dat de Schr. in eenige meerdere bijzonderheden trad van enkele diergeslachten en enkele belangrijke soorten, en daardoor eenige afwisseling gaf aan de, uit den aard der zaak, eenigzins dorre opnoeming van de kenmerken van orden en familiën. Bijzonder kort is de orde der knaagdieren behandeld. Aan de uitvoering der houtsneê-figuren kunnen wij geenen lof geven. Vele (en deze zijn niet de minst goede) zijn copiën van de, reeds zoo menigmalen herhaalde figuren van milne edwards. De druk is compres en over 't geheel vrij naauwkeurig. Op bl. 25, regel 17, gelooven wij, dat voor 3 groote kiezen beter geschreven ware 6 groote kiezen. Op bl. 20, regel 13 v.o., moet voor: ‘bovensten halswervel’ ongetwijfeld ‘bovensten rugwervel’ worden

{==17==} {>>pagina-aanduiding<<}
gelezen. Op bl. 14 is tweemaal een letter uitgevallen, r. 20 v.o.: chubben, lees: schubben, en r. 15 v.o.: erschillende, lees: verschillende. Ook lazen wij verscheidene malen ‘middelijk’ en ‘onmiddelijk’ voor middellijk en onmiddellijk, en op bl. 46: ‘Eevenwel’ voor Evenwel. Doch bij zulke kleinigheden willen wij niet stilstaan; proeven corrigeren is een lastig en ondankbaar werk, vooral, wanneer men niet woont in de plaats, waar het werk gedrukt wordt. Wij achten ons echter verpligt den Schr. er opmerkzaam op te maken, daar, vooral in een voor onderrigt bestemd boek, in dit punt de meest angstvallige zorgvuldigheid vereischt wordt.
Nog een paar opmerkingen ten slotte. Is het niet wat sterk, wanneer op bl. 53 gezegd wordt: de eene volmaking is bij de dieren geheel onafhankelijk van de andere? Wij gelooven ja, en meenen, dat de Schr. hier zelfs in tegenspraak is met 't geen hij elders beweert (bl. 56, 57). ‘Er bestaat tusschen de verschillende deelen, waaruit elk dier bestaat [deze onwelluidende herhaling van het woord “bestaat” had de Schr. wel kunnen vermijden], en den bouw des geheelen ligchaams eene standvastige betrekking, zoo dat men vaak, uit de enkele beschouwing van een zeker ligchaamsdeel besluiten kan tot den bouw des geheelen ligchaams, tot hetwelk dat deel behoort.’ - Op bl. 86 zegt de Schrijver van de orde der knaagdieren, dat zij de kleinste zoogdieren bevat. Het is hem daarbij waarschijnlijk ontgaan, aan de spitsmuizen onder de insekten-etende zoogdieren te denken.
J.v.d.H.




Verhandelingen en Berigten, betrekkelijk het Zeewezen, de Zeevaartkunde en de daarmede in verband staande Wetenschappen. Redactie: Jacob Swart, en medewerking van H. Huygens, P.A. Leupe, Mr. J.A. Molster, D.G. Muller, P.M. Brutel de la Rivière, A.E. Tromp, enz. enz. Nieuwe volgorde. Jaargang 1857. No. 1. Te Amsterdam, bij de Wed. G. Hulst van Keulen. 1857. In gr. 8vo. 174 en 76 bl. f 8-: per Jaarg.

Een tijdschrift, dat reeds eenige jaren bestaan heeft, zou men haast mogen onderstellen genoegzaam bekend te zijn, althans bij hen, die regtstreeks belang hebben bij de zaken, welke het behandelt; en toch vreezen wij, dat het bij velen

{==18==} {>>pagina-aanduiding<<}
weinig meer dan bij name bekend is. Toegewijd aan de verspreiding van alles, wat het zeewezen, de zeevaartkunde betreft, is het de belangstelling van iederen Reeder, Scheepsbouwmeester en Gezagvoerder overwaardig, wijl het hem de gelegenheid aanbiedt kennis te nemen van hetgeen in den vreemde en ook op eigen bodem beproefd en ondernomen wordt, om de belangen der zeevaart te bevorderen. Immers de laatste jaren hebben voldingend bewezen, dat op dit terrein ook nog veel kan gedaan worden om de scheepvaart meer en meer aan de eischen van onzen tijd, welke zijn: een veilige, spoedige en goedkoope overtogt, te doen beantwoorden. De tegenwoordige resultaten zijn verkregen door onvermoeide zamenwerking van velen, en laakbaar is het in hem, die, gehecht aan het oude, niet alleen ongeneigd is om het verkregene in toepassing te brengen en door nieuwe waarnemingen te staven of wel uit te breiden, maar zelfs nalaat er zich mede bekend te maken. Dit moest zoo niet wezen in een land waar zoo vele duizenden een direct belang bij den bloei der zeevaart hebben.
Wij willen gaarne toegeven, dat het den Reeder, en vooral zijnen deelhebbers, in lang niet onverschillig is, of zijne schepen lange of korte reizen maken, in vergelijking van andere schepen, alsmede dat na eene lange, onvoorspoedige reis den kapitein eene min gunstige ontvangst wacht; doch aan een bepaald onderzoek naar de gegrondheid van de opgegeven oorzaken, meenen wij te mogen twijfelen. Liggen die oorzaken buiten het bereik van den gezagvoerder, bij voorbeeld in den bouw van het schip, of in wind en weêr, zoo is het niet aan hem te wijten, maar wijst zijn journaal uit, dat hij zijn koers genomen heeft door die streken, waar de wetenschap voor dien tijd stilte of tegenwind aanteekent, dan moet de langere duur van zijne reizen aan onkunde of gehechtheid aan ouden sleur toegeschreven worden; en een zoodanige werkt niet in het belang der reederij. Zal de tijd komen, dat hierover wordt nagedacht, dan is bekendheid met hetgene er op dit gebied gebeurt, een eerste vereischte; en om daartoe te geraken, biedt het aangekondigde tijdschrift eene goede gelegenheid aan.
Met het begin dezes jaars is eene nieuwe volgreeks in het licht verschenen. - De inhoud van dit eerste nommer overtuigt ons van de zucht des ijverigen Redacteurs en zijne mede-
{==19==} {>>pagina-aanduiding<<}
werkers, om het tijdschrift aan zijn doel te doen beantwoorden. Afd. 1 begint met een uitvoerig en wèl geschreven verslag eener reis met het klipperschip met stoomvermogen, de Royal Charter van Liverpool naar Port-Philip, door m.h. jansen, Luitenant ter zee, 1ste klasse. Uit de geleidende missive blijkt, dat deze reis door gemelden officier op last van 't Gouvernement is geschied, ten einde tot eene grondige vergelijking te komen tusschen de verschillende stelsels der zeeschepen. Wij juichen deze handelwijze des Gouvernements toe, en verblijden ons dat langs dezen weg ook anderen hun voordeel kunnen doen, met kennis te nemen van de belangrijke opmerkingen, wat den bouw van het schip, de inrigting van het tuig, de plaatsing der masten, de compassen, enz. enz. betreft. Verder vindt men in deze Afdeeling het jaarlijksch verslag van het Collegie Zeemanshoop; - iets over het vervoer van Landverhuizers, door h.a. van der speck obreen, Hoofd-Ingenieur bij de Marine, dat wij met belangstelling hebben gelezen; - Verslag over handel en scheepvaart over 1855; - het Tractaat van handel en scheepvaart tusschen Nederland en Oostenrijk; - Bekendmaking van den provincialen Directeur der douanen te Koningsbergen, omtrent af te leggen verklaringen bij goederen, die te Memel worden ingevoerd; - verrigtingen der Noord- en Zuid-Hollandsche Reddingmaatschappij over 1855-1856. - Eenige mededeelingen over p. Baron melvill van carnbée en de commissie tot het oprigten van een monument voor genoemden zeeman. - Beschrijving eener Typhon, medegedeeld door den Luitenant ter zee Jonkheer a. meijer; - Verslag van de Commissie voor de Stroom- en Windkaarten, uit het
Collegie Zeemanshoop, over het jaar 1856, waaruit aan den eenen kant blijkt de toenemende zucht om de scheepsjournalen in waarde en belangrijkheid te doen winnen, doch ook aan den anderen kant, dat de waarnemingen wegens de mindere geschiktheid der gebruikte instrumenten nog niet geheel te vertrouwen zijn; - Berigt van de benoeming eener Commissie ter bevordering van de wetenschappelijke zeevaart bij het Collegie Zeemanshoop, waaruit bij vernieuwing de belangstelling blijkt, welke het bestuur en de leden aan de zeevaart schenken; - korte berigten, mededeelingen en opmerkingen betrekkelijk zeevaart, aardrijkskunde, de koloniën, enz., overgenomen uit dagbladen, enz.

{==20==} {>>pagina-aanduiding<<}

De tweede Afdeeling bevat: Vrijmoedige gedachten omtrent de Nederlandsche Zeemagt in de West-Indiën, door Jonkheer h. de vaynes van brakell, kapitein ter zee, welke zeer geschikt zijn om den stand van zaken in die gewesten nader te leeren kennen; - het Rapport over het buigen van hout, door a.e. tromp, Hoofd-Ingenieur der Marine, verdient in ruime mate de aandacht van heeren scheepsbouwmeesters. - Opleiding van oorlogsmatrozen in Engeland, uit fraser's Magazine, vertaald, waaruit het doeltreffende van dit stelsel blijkt. - Beschrijving van eenen transporteur met wijzers, dienende om bij opnemingen van zeegaten en vaarwaters, het punt van waarneming in de kaart te plaatsen, door a.e. thierens, Inspecteur van het loodswezen, enz. - Nog iets over den Electrobalistischen slinger, door j.a. van de velde, Luitenant ter zee, 1e klasse, naar aanleiding van eenige tegenbedenkingen van f.a.t. delprat, kapitein der artillerie. - Iets over de Zee-Artillerie, verkort vertaald uit The U.S. Naut. Mag. and Nav. Journ., en eindelijk eene mededeeling van Nieuwe Reglementen op de exercitiën met het geschut, aan boord van de schepen en vaartuigen van oorlog der Koninklijke Nederlandsche Marine; de Mutatiën, enz. bij de Marine, van 1 Januarij tot 1 April 1857, alsmede eene opgave der in dienst zijnde oorlogsbodems op 1 April 1857. Uit deze bloote opgave blijkt genoegzaam de belangrijkheid en de groote verscheidenheid van de onderwerpen, welke het tijdschrift behandelt. Wij hebben de meeste stukken met belangstelling gelezen, en durven ze gerust aanbevelen aan allen, die, hetzij regtstreeks, hetzij zijdelings, met het zeewezen en de zeevaart in betrekking staan, of die nog prijs stellen op dezen gewigtigen tak van ons volksbestaan.




Drie Voorlezingen van Dr. L.S.P. Meyboom, Predikant te Amsterdam. Te Arnhem, bij D.A. Thieme. 1857. In gr. 8vo. 86 bl. f 1-:

Dr. meyboom leverde vóór eenigen tijd over verschillende onderwerpen drie opstellen, die eerst in den Tijdspiegel geplaatst, thans door den Uitgever van dat tijdschrift afzonderlijk aan het publiek aangeboden worden en als zoodanig in de Vaderlandsche Letteroefeningen besproken dienen te worden.

{==21==} {>>pagina-aanduiding<<}

Wij noemen het in de eerste plaats een goeden inval van den Uitgever dat hij tot de afzonderlijke uitgave dezer Voorlezingen besloot, en wanneer het een toeval was, dat hem op dien inval bragt, zoo als Dr. m. in het Voorberigt van deze uitgave vermeldt, dan noemen we dit een gelukkig toeval. Want al wat tot verbreiding der kennis van de natuur onder het volk kan dienen, begroeten we als eene aangename verschijning, en de door zoo menig geschrift populair geworden naam van Dr. meyboom waarborgt eene meer algemeene verspreiding van deze Voorlezingen, dan wanneer ze van menige andere hand afkomstig waren. Dat maakte, dat we met deze Voorlezingen, nadat we kennis genomen hadden van de onderwerpen, waarover ze handelden, ten hoogste ingenomen waren, en schenen die onderwerpen in het eerst ook vrij ongelijksoortig - eene nadere overweging deed zien, dat vooral bij de gelijke wijze van behandeling der stoffe in de drie Voorlezingen, eene vereeniging daarvan tot één bundel zeer natuurlijk was. De eerste handelt namelijk over gezigts- en verstandsbedrog, de tweede over mikroskopisch en teleskopisch zien, de derde eindelijk over het verband tusschen wetenschap en kunst. Alle hebben ze dit met elkander gemeen, dat ze blijkbaar eerst na veelzijdige overweging van het onderwerp geschreven zijn, zoodat de vergelijkingen en tegenstellingen, die de Schr. bij elke daarvan aanwijst, meestal door hare treffende juistheid de aandacht van den lezer uiterst boeijen. Als gemeenschappelijken trek van deze drie Voorlezingen zou men verder kunnen noemen, dat de aesthetische zijde van ieder onderwerp telkens helder en met bijzondere voorliefde in het licht gesteld wordt. Zoo vinden we, om tot bijzonderheden over te gaan, in de eerste Voorlezing ‘over gezigts- en verstandsbedrog’, het eerste in 6 soorten verdeeld op eene wijze die allezins er op berekend is, om verrassende vergelijkingen te kunnen maken tusschen de beide
onderwerpen van beschouwing, maar natuurlijk is die verdeeling niet. De hoofdgrond van verdeeling der verschillende soorten van gezigtsbedrog - zoo als van alle zinsbedrog - ligt daarin of de natuur aan den waarnemer andere beelden voorspiegelt en opdringt, dan overeenkomen met de werkelijkheid, waarvan men zich met behulp van de andere zintuigen kan verzekeren, dan wel of in het zintuig de oorzaak van het bedrog gelegen is,

{==22==} {>>pagina-aanduiding<<}
òf eindelijk - in de hersenen kan de bron van dwaling gelegen zijn. De eerste soort van gezigtsbedrog zou men kunnen onderscheiden als gezigtsmisleiding, welk woord door zijnen grammatischen vorm, als bedrijvend deelwoord, herinneren kan aan het actieve - buiten den waarnemer gelegene en van hem onafhankelijke - van deze soort van gezigtsbedrog; de tweede soort, aan het zintuig zelf toe te schrijven, zou men gezigtsbedrog in engeren zin kunnen noemen; de derde soort eindelijk, uit een ongewonen toestand van de hersenen haren oorsprong nemende, verdient meer in het bijzonder den naam van gezigtsbegoocheling. Dat onderscheid moet den Schr. niet helder geweest zijn, en daarmede hangt zamen, dat bl. 13 vv., waar voorbeelden opgenoemd worden van gezigtsbegoocheling bij ziekelijke toestanden, die begoocheling aan prikkeling van de gezigtszenuw toegeschreven wordt, in plaats van aan prikkeling van de hersenen. Nog eenige aanmerkingen bij deze voorlezing, die overigens zoo vele blijken draagt van des Schr.'s ijverige studiën op een gebied, waarin zoovelen zijner ambtgenooten vreemdelingen zijn, mogen we niet achterwege houden, of soms deze of gene, die deze aankondiging vergelijkt met het werk zelf, daardoor van het aannemen eener onjuiste voorstelling mogt teruggehouden worden. Op bl. 11 lezen we: ‘onze gezigtszenuw kan behalve het gevoel van pijn, slechts ééne gewaarwording naar de bewustheid overbrengen, namelijk die van licht.’ Maar het doorsnijden van de gezigtszenuw veroorzaakt niet de minste pijn, zoo als de ondervinding ten duidelijkste geleerd heeft aan de heelkundigen, die in de droevige noodzakelijkheid geweest zijn bij menschen den oogbol wegens ziekelijke aandoeningen daarvan weg te nemen. Ook het netvlies kan bij een levend mensch, zonder eenig onaangenaam gevoel te veroorzaken, gewond worden. Onjuist is verder de tweede bewering in de hier aangehaalde zinsnede uitgedrukt: dat de gezigtszenuw slechts
ééne gewaarwording, die van licht, naar het bewustzijn overbrengt. De hier voorgedragene stelling, die in de wetenschap langen tijd als ontwijfelbaar gold, mag thans zoo al niet ten eenenmale onjuist, dan toch geheel onbewezen en zeer onwaarschijnlijk genoemd worden. Het is hier natuurlijk de plaats niet, dit breeder uiteen te zetten, maar feitelijk is alleen dat de gezigtszenuw door verschillende invloeden aangedaan kan worden,

{==23==} {>>pagina-aanduiding<<}
en zijn geprikkelden toestand mededeelt aan het deel der hersenen waarin hij uitloopt. Eerst hier, mag men aannemen, komt die prikkel als gewaarwording van licht tot het bewustzijn. Nog vonden we op dezelfde bladzijde: ‘Al prikkelt gij de draadjes van de gezigtszenuw in het midden of waar dan ook, gij meent altijd licht te zien daar, waar het uiteinde van dat draadje is geplaatst. Dat is zoo met al uwe zenuwen.’ In de laatste zinsnede is ongetwijfeld bedoeld: iets dergelijks heeft plaats met al uwe zenuwen, maar bovendien moeten we opmerken, dat niemand meenen zal het licht dáár te zien, waar het uiteinde van het getroffen zenuwdraadje geplaatst is. Wèl geldt dit mutatis mutandis van de gevoelszenuwen, en aan de kennis, ten aanzien van deze opgedaan, is bovengenoemde bewering voor de gezigtszenuw ontleend, waarbij de Schr. verzuimde indachtig te maken op de verschillende omstandigheden waaronder beiderlei zenuwen geplaatst zijn.
Met verbazing lazen we verder op bl. 14 het drinkers-delirium verward (incredibile dictu!) met St. Vitusdans.
Meer genoegen dan deze eerste Voorlezing, waarin we eenige leemten aangetoond hebben, gaf ons de tweede: over mikroskopisch en teleskopisch zien. Blijkbaar beheerscht de Schr. dit onderwerp beter, en we kunnen niet anders dan de behandeling der stoffe uiterst boeijend vinden, vooral voor een beschaafd publiek, dat, door zijne opvoeding meer tot overdenkingen dan tot natuurstudie geneigd, ligte proefjes van de laatste toch niet versmaadt.
De derde Voorlezing: over het verband tusschen wetenschap en kunst, bevat eene heldere uiteenzetting van de verhouding dezer beide onderwerpen tot elkander, en het verband dat tusschen beide moet bestaan. Schoon is de opvatting van eene hoogste der kunsten: de kunst der opvoeding, verheven boven de lagere kunsten - ambachten - en de hoogere, zoo als bouwbeeldhouw-, schilderkunst, muzijk, poëzij, enz. Die opvatting wordt met de volgende woorden verdedigd: ‘de lagere kunst zoekt het nuttige, de hoogere het edele. Zij wil leven wekken in den geest, van den geest spreken tot den geest, den eenen geest stemmen op de hoogte van den anderen, hem doen denken, gezind zijn, handelen als de andere. De hoogste kunst wil doen leven in den volsten zin des woords’; en bl. 74: ‘Zij wil het leven, dat in den opvoeder is, overplanten in den

{==24==} {>>pagina-aanduiding<<}
kweekeling.’ Overigens zouden we niet geneigd zijn met den Schr. de scheepsbouwkunst en de kunst van den werktuigmaker te stellen boven bouw- beeldhouw- en schilderkunst, omdat de laatstgenoemde het leven in rust uitdrukken, terwijl de beide eerstgenoemde zich met het leven in zijne beweging bezig houden. Integendeel meenen we dat het onnatuurlijke, kunstmatige van dezen grondslag van verdeeling juist door de gevolgtrekkingen waartoe ze leidt, aangewezen wordt. Jammer, dat op p. 78 (waar gesproken wordt van de stammen der witte en graauwe zenuwen, die ‘als een gepaarde toestel voor het ontvangen van indrukken van buiten en te weeg brengen van indrukken naar buiten’ ter zelfde plaatse in 's menschen ligchaam ontspringen) zich eene verwarring van begrippen op het gebied der anatomie en physiologie verraadt, die den beter ingelichte hinderlijk is. Maar niettegenstaande alle aan- en opmerkingen, waartoe Ref. zich gedrongen zag, blijft het oordeel over dit werkje aanbevelend, in die mate zelfs dat hij het bejammeren zou in deze aankondiging niet meer op de schoonheden daarvan gewezen te hebben, wanneer de leemten, die hij er in aantoonde, op iemand meer indruk mogten maken, dan hij zelf zou wenschen.

z.

s.








Maria bij 't kruis. Stabat Mater, de Latijnsche tekst, benevens eene metrische navolging. Door J.P. Heije. (Met bijlagen van Bilderdijk, Vondel en Van Braam.) Te Amsterdam bij J.H. en G. van Heteren. 1856. In gr. 8vo. 27 bl. f :-40.

Een klein, doch interessant boekske, waarop wij gaarne reeds vroeger de aandacht hadden gevestigd. Hij, die wel eens van 't ‘Stabat Mater’ heeft gehoord, maar daarvan noode meer kent dan de eerste twee, drie regels, vindt hier gelegenheid, op onderscheidene wijze, grondig kennis te maken met het beroemde gedicht 't geen wel de moeite waard is. De letterkundige wordt, op geleidelijken weg, uitgenoodigd tot studie en vergelijking. Drong men ons eene keuze te doen tusschen de vier overzettingen van 't ‘Stabat Mater,’ hier nevens elkander gesteld, wij kozen, met getrouwe waardeering der verdienste van elk in 't bijzonder: heije's metrische navolging heeft hare zeer eigenaardige; - wij kozen die van pieter

{==25==} {>>pagina-aanduiding<<}
van braam ‘treffelijk door innig aansluiten aan den vorm.’ De vertaling van heije zelf - gelijk we reeds aanmerkten - moet uit een zeker oogpunt worden beschouwd en beoordeeld. Zijn doel en streven toch, was om te geven ‘eene metrische vertaling, geschikt om, tot in de kleinste bijzonderheden, in stede van den oorspronkelijken tekst gezongen te worden.’ ‘Evenwel’ - voegt de schrijver er bij - ‘zou ik misschien ditmaal, en bij het bestaan van bilderdijk's overzetting, van de overbrenging hebben afgezien. Immers Rossini's muzijk, in welke eene meer algemeen dramatische dan zich aan den tekst innig aansluitende, religieuse, opvatting is, had niet zoo groote behoefte aan metrische toepassing der woorden. Doch al huldig ik 't beginsel dat aan bilderdijk's vertaling ten grond lag, en al heb ik dat ook bij de mijne in 't oog gehouden, toch wijkt de arbeid des grooten Bards, mijns inziens te zeer af van het oorspronkelijk karakter des gedichts, en van de (in dien tijd eigenaardige) spelingen en fijnheden van den kunstvorm, waarin het is opgesteld, om, niet enkel bij Rossini's, maar ook bij hoogere opvattingen van den tekst, b.v. die van pergouse, tot leiddraad voor het begrip en het gevoel der hoorders te dienen.’
Bovenstaande regelen nu geven u het oogpunt aan, waaruit gij dien arbeid van den heer heije aandachtig hebt te beschouwen. Dit doende, meenen wij zijn streven als zeer gelukkig te mogen noemen - al mist dan ook zijne overzetting den gang van het Bilderdijksche gedicht - b.v. al is de toon hier en daar wel wat slepend en wekelijk; - ten blijke, hoe willig hij neêrlaag lijdt, daar hij met bilderdijk mocht schijnen te worstelen heeft hij de twee vertalingen tegenover elkander gesteld. - Doch er is nog iets, waarom wij niet het minst de aandacht op dit boekske wenschten gevestigd te zien. Het is namelijk om het zoo goed en warm woord, door den muziekalen dichter in zijn voorrede ter neêr gesteld, waardig om in den ruimsten kring te worden gelezen, gehoord, overdacht en ter harte genomen. Ja zelfs - al dreigt onze korte aankondiging hierdoor op een lange aanhaling te gelijken - wij achten een zeer gepast en nuttig werk te doen, met in een tijdschrift aan vaderlandsche letteren gewijd, ten slotte een groot gedeelte dezer belangrijke voorrede over te nemen, ten einde ‘een woord dat wel gehoord mag worden,’ alzoo naar ver-
{==26==} {>>pagina-aanduiding<<}
mogen te helpen verspreiden. De heer heije dan, na ons reden te hebben gegeven van deze afzonderlijke uitgave zijner metrische navolging, schrijft: ‘wekt zulke belangstelling, dan geef ik welligt later ook de overige, (namelijk de overige metrische navolgingen, Walpurgis nacht; Paradijs en Peri, enz. door hem bezorgd) voor zooverre zij, afgescheiden van hare muzikale bestemming, als poëtische voortbrengselen iets kunnen bijdragen, om eensdeels onze kennis der uitheemsche letteren uit te breiden, anderdeels de kernigheid en kracht onzer taal, in vergelijking met andere, te doen uitkomen, en alzoo de inheemsche scheppinggave weder meer en meer tot eere te dragen.
Die gave toch, wat ook daaromtrent beweerd worde, kan niet ontbreken aan een volk dat eenmaal den Scepter der toonkunst zwaaide over geheel Europa, aan een volk op welks bodem de muzijk in hare westersche gestalte, ontstaan is, en bij welks meesteren, Italië, Duitschland, Frankrijk in de XVI eeuw ter schole gingen. De rijke schat van kunstgewrochten uit die eeuw, door de maatschappij tot bevordering der Toonkunst, in hare collectie, enz. weder aan het licht gebracht, is een zegevierend bewijs voor Neêrlands uitnemend muzikalen aanleg en scheppende kracht.
Dat beide ingesluimerd zijn is, mijns erachtens, voor een groot deel toe te schrijven aan de ontzenuwing onzer taal en aan de verachting die haar als muzikale bij de zoogenaamd beschaafde standen ten deel viel. Deze verachting ontsproot uit die ontzenuwing zelve; vooral uit het verwaarloozen van het ortoëpische, het vergeten der zoetvloeijende smelting onzer enkele en dubbele vokalen, het prijs geven van zoo menige verkorting en weglating van medeklinkers waardoor onze oudere dichters te schakeren wisten; het verloren gaan van zoo menig schilderachtig woord en welluidende klanknabootsing.
De strijd tusschen de schrijf- en spreektaal, tusschen de boeken en het leven is misschien nergens zoo hardnekkig als in ons vaderland. Neem honderd personen, die zich beschaafd en aangenaam in het gewoon gesprek uitdrukken en geef hun een boek om hardop te lezen, een gedicht om voor te dragen, een lied om te zingen - gij zult er naauw tien vinden wier uitspraak niet aanstonds zoo hard en scherp, zoo gerekt en deunig wordt, dat ge meent andere menschen of een andere

{==27==} {>>pagina-aanduiding<<}
taal te hooren, - uren ver van het teeder-krachtige Nederduitsch, als het Hollandsch van het Grieksch.
Toch hebben wij in de laatste vijf-en-twintig jaren winst gedaan - meer dan in een eeuw te voren. Wij bezitten thans niet enkel een tal van Nederduitsche liederen, wier muzikale waarde in geen der Europesche landen (Duitschland uitgenomen) overtroffen is, maar die men ook aanvangt te zingen en zóo te zingen dat de wellust van den Hooft'schen bloeitijd - tesselschade - er misschien het lofdicht aan zou willen toekennen, dat ze der zoetstemmige en geestig zangsters van hare eeuw wijdde.
.......... Moge dan ook nu deze meer letterkundige uitgave van het Stabat Mater in wijderen dan in muzijkalen kring, de aandacht vestigen op zoo veel als reeds bestaat. Moge zij vooral onze dichters opwekken hunne poëzij dienstbaar te maken aan eene kunst, die ik de meest geschikte acht voor onze nieuwere beschaving - aan de kunst, die hare bloemenwingerds even mild en geurig vlechten wil om den leemen wand van de hut des daglooners, als om de marmeren pijlers van het vorstelijk paleis.’
Hoe gaarne wij dezen wensch des heeren heije maken tot den onzen; hoezeer wij zijn streven huldigen, en sympathie gevoelen voor zijne gedachten, meenen wij op de eenvoudigste en duidelijkste wijze te hebben aangetoond, door de overname zijner woorden. En wij vertrouwen hiermede ook den lezers der Vaderlandsche Letteroefeningen een dienst te hebben bewezen.

Nov. 1857.

-e-t.





Uit den vreemde. Poëzij van W.H. Warnsinck B.zn. Amsterdam, bij Allart en van der Made. 1857. In post 8vo. VIII en 128 bl., met 2 gelith. platen, geb. in geheel linnen met verg. stempels. f 1-80.

Terwijl dit bundeltjen op onze korte aankondiging wachtte, trof ons het doodsbericht van den edelen warnsinck. Zacht ruste de asch des braven mans! Moge al de hollandsche muze geen breeden lauwerkrans nederleggen op zijn graf - zeker een andere, schoonere, onverwelkelijke kroone verbeidde den regtschapen Christen. ‘Want hij was een goed en mensch-
{==28==} {>>pagina-aanduiding<<}
lievend man met een geopend verstand voor edele en schoone gedachten, een geopend hart voor liefde tot velen.’ Maar schoon hij ook niet zonder verdienste de vaderlandsche letteren beoefende, onder onze dichteren bekleedde hij geene eerste plaats. Daarop maakte hij zelf geene aanspraak. Beminnaar der poëzij, was hij nogtans te goed en te edel om geprikkeld te worden door eenige onmatige en onmachtige dichterlijke eerzucht. Nederig en oprecht, gelijk hij was, schrijft hij dan ook in zijn voorbericht, tot deze Poëzij; als de titel aanduide uit vertalingen bestaande; schrijft hij: ‘Het goede dat men wellicht in dezen mijnen arbeid mogt opmerken, stel ik gaarne op rekening der schoone modellen, die ik gepoogd heb na te volgen. Voor het gebrekkige blijf ik zelf alleen aansprakelijk. De bescheidene aanwijzing daarvan zal mij niet het minste leedgevoel veroorzaken, en mijne jaren zijn te verre gevorderd, dan dat onbescheidene oordeelvellingen mij, ook maar voor een oogenblik zouden kunnen verontrusten.’ Warnsinck meende dit toen hij 't schreef. Maar nu gewis is hij nog meer verheven boven de eer of oneer die men zijne poëzij gelieft aan te doen. Doch onze aankondiging na dat de groeve zich over zijn hoofd heeft gesloten, zal niet meer of minder oprecht en bescheiden wezen, dan ze bij zijn leven zou geweest zijn.
Deze verzameling gedichten, uit den vreemde, is een nieuwe uitgave van een kleiner bundel, reeds ten jare 1835, onder den titel ‘Vertellingen Romances, en andere stukjens’ in 't licht verschenen. De nieuwe uitgave, met een paar niet onaardige plaatjens versierd, is in alle opzichten keurig en strekt den heeren allart en van der made tot eere. De auteur zelf heeft over zijnen arbeid van voor twintig jaren nog eens een zorgvuldig oog laten gaan, en hier en daar eenige kleine veranderingen aangebracht, die wij, wien de eerste druk onbekend is, gaarne voor zóo vele verbeteringen houden.... wat nu voorts den inhoud van dit bundeltjen betreft, wij ontfangen hier een dertigtal over 't algemeen wel geslaagde vertalingen van min of meer bekende Hoogduitsche gedichten. De namen der gevolgde dichters zijn: schulle, schiller, hölly, kind en bourisch. Gold het hier een belangrijker arbeid, wij zouden temet lust gevoelen in 't breede hier de opmerking te ontwikkelen, die ons al lezende inviel,

{==29==} {>>pagina-aanduiding<<}
de opmerking - zij is niet nieuw - hoe men uit de keuze der dichters, die hij vertaalt, menigmaal naar waarheid ook den aart en het wezen van den oorspronkelijken dichter kan raden. Ik ken b.v. iemand van wien ik zou kunnen verklaren: het is zedelijk onmogelijk, dat hij er immermeer toe komen kan een vaersjen te vertolken, als b.v. klagt eener maagd over den dood van haren geliefde, uit de tijden der kruistogten (hölty); en een ander - doch - glissons là-desus! Enkele der gedichten waarvan hier ten tweedemale de vertaling het licht ziet zijn tamelijk sentimenteel of onbeduidend. Zij klinken ons toe, als flaauwe stemmen, uit een vervlogen tijd. Gedachten en indrukken van eenigen invloed voor uw hart, hoofd, leven of levensbeschouwing, zult gij uit deze vertalingen niet overvloediglijk opzamelen. Toch enkele hebben blijvende waarde en zijn waarlijk schoon. Het stukjen b.v. mede naar hölty: ‘De oude landman aan zijn zoon,’ is indedaad krachtig en treffend. Sommige prijzen wij lieflijk. De vaerzen, zonder uit te munten door kleur of toon zijn over 't geheel goed en welluidend. Wij mogen echter niet nalaten op te merken dat de alexandrijnen van het uitgebreide dichtstuk ‘het Tryfonszwaard’ aan schriklijke eentoonigheid lijden. Gelukkiger achten wij de alleenspraak van johanna d'arc, naar v. schiller.
Deze vrij algemeene en oppervlakkige kritiek, die ook niet meer dan een aankondiging wezen wil, moge hier om vele redenen volstaan. Wij eindigen met de oprechte betuiging, dat den velen vrienden van den ontslapene in dit keurige boekske een niet onwaardige herinnering wordt aangeboden aan den waardigen warnsinck, een man, die, zoo hij onze letterkunde niet schitterend heeft verrijkt met zijne vaerzen, zoo als de onsterfelijke vriend, wien hij spoedig ter ruste is gevolgd - zeker de menschheid met zijn leven heeft gediend en wiens naam leeft in het hart aller braven.

Nov. 1857.

-e-t.




Kleine Dora. Door Charles Dickens. Vertaald door C.M. Mensing. Drie Deelen. Te Amsterdam, bij P.N. van Kampen. 1857. In gr. 8vo. f 8-90.

Als men een werk van dickens in handen neemt, al is het

{==30==} {>>pagina-aanduiding<<}
dan ook een roman, kan men er toch reeds bij voorraad zeker van zijn, dat men altijd iets voor zijne menschenkennis of zijn gevoel zal vinden en mogelijk winnen. Dit mogen wij dan ook weêr zeggen van Kleine Dora. Zelden lazen wij een roman, waar zoo vele en zoo verschillende karakters zoo diep doorzien en meesterlijk ontwikkeld zijn. Men bedenke daarbij, dat er niet minder dan ruim dertig handelende personen in voorkomen, en als men dan zeggen kan, dat geen van die allen ooit vervalt in iets dat in zijn karakter naar eene onwaarschijnlijkheid kan zweemen, dan zal men den Schrijver alleen daarom reeds moeten bewonderen.
Dit groote aantal van acteurs maakt het moeijelijk, zoo niet onmogelijk, om eene korte schets van het verhaal te geven, maar ten einde toch eenigzins den inhoud te doen kennen, zullen wij alleen den draad van dora's lotgevallen volgen, en ons bepalen bij de gebeurtenissen die daarop invloed hebben. - De Heer dorrit, een man van fatsoenlijke afkomst, raakt, door een bankroet, in de Marshalsea (de gevangenis voor schuldenaren). Zijne zaken zijn zoo verward, dat de knapste advocaten er geen weg in kunnen vinden, en zoo blijft de man, jaar uit, jaar in, met zijn gezin, in de gevangenis; eene dochter wordt er hem geboren, zijne vrouw sterft er, en die bekrompene woning wordt geheel zijn t'huis. Hij ziet ontelbare andere bewoners in- en weder uitgaan, en men noemt hem algemeen den vader der Marshalsea. Zijn karakter is dat van een aarts-egoïst, en daarbij verlaat hem, zelfs in zijne diepste ellende, nooit zijn trots en de angst voor zijn fatsoen. De jongste dochter, kleine dora, is de ziel van het kleine gezin. Zij zorgt voor allen. Zij beweegt een dansmeester, die eenigen tijd met hen doorbrengt, om hare oudere zuster onderwijs in het dansen te geven, en weet haar later in een corps de ballet te plaatsen; iets dat de vader veinst niet te weten, omdat - zijn fatsoen dit niet gedoogen zou. Tip, de zoon, veroorzaakt zijne kleine zuster oneindig veel moeite; zij bezorgt hem de eene betrekking na de andere, maar hij, een losbandige, luije jongen, heeft nergens rust. Dora zelve gaat, schijnbaar ook zonder dat haar vader het weet, uit naaijen, om dien vader, dien zij boven alles lief heeft, wat meer gemak en kleine geriefelijkheden te kunnen bezorgen; niets houdt zij voor zich zelve, zelfs hare portie vleesch wordt voor hem te huis gebragt.

{==31==} {>>pagina-aanduiding<<}

Kleine dora is een karakter vol zelfverloochening en onuitputtelijk van goedheid voor iedereen; en toch niet overdreven. Ik heb haar gekend, zeer van nabij gekend, maar zij is reeds opgenomen in een gewest, waar zulke kleine dora's beter te huis behooren dan hier! - Dora's vader is haar afgod; al zijne egoïstische laagheden bedekt zij met den mantel der liefde, en schrijft ze aan zijne ongelukkige omstandigheden toe. O, hoe anders zou die vader zijn, wanneer hij vrijheid en ruimer middelen had, wanneer er verandering in zijn lot kwam! - Eindelijk, na vijf-en-twintig doorgezwoegde jaren, kwam die verandering, en ook de vader werd anders, maar hoe? - De familie d. komt op het alleronverwachtst in het bezit eener rijke erfenis; de schulden worden vereffend, de Marshalsea wordt verlaten, en wij vinden allen weder in het klooster op den St. Bernard, met eene fashionabele gezelschapsdame, om de dochters van den huize eenigzins te vormen voor de hooge sfeer waarin zij zich thans zullen moeten bewegen, en voorts met een stoet van bedienden, die worden geacht bij de tegenwoordige grootheid te behooren.
Men zal den winter in Italië doorbrengen, want het hoofd des gezins ademt vrijer onder dien vreemden hemel, waar natuurlijk niets hem de vorige dagen te binnen brengt.
Thans eerst ontwikkelt zich zijn opgeblazen trots tot het hoogst mogelijke toppunt, en de man is in eene onafgebroken spanning omtrent de eer der familie; in iederen blik, in iederen lach van een lakei, ziet hij eene toespeling op de ontdekking van zijne vroegere lotgevallen, die hem met schrik vervult; welke angst soms aanleiding geeft tot belagchelijke tooneelen. Fanny, de danseres, en tip, de losbol, kunnen zich in dit nieuwe leven uitmuntend schikken, maar kleine dora is er niet gelukkiger om. Zij, die nooit anders heeft gewenscht dan haren vader op te passen en hem kleine zorgen te bewijzen, is nu, door de étiquette, verder dan ooit van hem verwijderd; voor de geringste dienst staat een lakei gereed, en die zelve te verrigten, zou een vergrijp tegen het fatsoen zijn.
En, o! zij is zoo dikwijls op het punt om zulk een vergrijp te begaan, en haar warm hart ontmoet dan niets dan eene koude teregtwijzing. Voor haar heeft dat leven met zijne luidruchtige vermaken geene de minste aantrekkelijkheid, en terwijl de anderen van de eene partij naar de andere jagen,

{==32==} {>>pagina-aanduiding<<}
zit zij meestal in stilte te mijmeren, en wijdt, voor zoo verre het haar wordt toegestaan, hare zorgen aan een ouden, half versuften oom. Ten laatste wordt de Heer d. van louter hoogmoed krankzinnig en dit openbaart zich plotseling op een superfashionabel dîner. Hij verbeeldt zich weder in de gevangenis te zijn, staat op en verhaalt aan het gezelschap zijne geheele vroegere geschiedenis. Hij is weêr de vader van de Marshalsea, en laat zich door niets van dit idee afbrengen. Die vijf-en-twintig zorgvolle jaren handhaven hunnen indruk op de kranke hersenen, en alle grootheid die er op volgde, is als een droom uitgewischt. Dora treedt nu weêr in hare oude regten, en verpleegt den zieken man geheel alleen, tot zijnen dood, die spoedig volgt. De overgeblevenen keeren naar Engeland terug, en ontdekken dat het grootste gedeelte hunner fortuin was geplaatst in eene bank, die even vóór hunne aankomst is gesprongen. Zij verliezen hierdoor alles, behalve fanny, die in de gouden dagen een groot huwelijk gedaan en eene goede huwelijksgift gekregen heeft. Dora vindt eene oude kennis, die haar in hare armoede heeft beschermd en voor wien zij altijd eene stille liefde gekoesterd heeft, op zijne beurt in de Marshalsea. Zij bezoekt en troost hem, verzorgt hem zooveel zij kan, en eindigt met hem, na zijne bevrijding te huwen, terwijl zij haar leven verder wijdt aan de oppassing van haren gedébaucheerden broeder en fanny's verwaarloosde kinderen.
Tot dusverre het verhaal, dat ongetwijfeld door iedereen met genoegen zal worden gelezen; daarvoor waarborgt ons de stijl van dickens. - Welke geestige aanmerkingen heeft hij overal tusschengevlochten! Welke heldere blikken slaat hij in het hart der menschen en der maatschappij! Hoe stekelig gispt hij het gouvernement in de voorstelling van het Circumlocutie kantoor en de familie-regering der barnacles! en eindelijk, ik moet het nog eens herhalen, hoe natuurlijk zijn zijne personen geteekend! Ik ken die coquette, wispelturige fanny - ik ken die trotsche, koude, schoone Mevrouw merdle - ik ken sparkler, en meagles, en nog zoo vele anderen.
Clennam alleen, eerst de beschermer en daarna de echtgenoot van dora, is eenigzins onbeduidend voor de plaats die hij inneemt; hij heeft een flaauw, wankelend, nooit regt doortastend karakter. De onwaarschijnlijkheden in het verhaal

{==33==} {>>pagina-aanduiding<<}
worden ook juist door hem gepleegd. Men oordeele: zijn stervende vader geeft hem een horologie, met de woorden: ‘Uwe moeder....’ en uit deze woorden schept de zoon achterdocht jegens zijnen vader, als of hij iemand eenig onregt had gedaan, welk gevoel hem jaren lang pijnigt. Is dit waarschijnlijk? - Met dit gemoedsbezwaar vervuld keert hij bij zijne moeder, na een afzijn van vele jaren, terug, en in het eerste oogenblik valt zijn oog op een naaistertje, dat hij daar vindt. Het meisje is niet schoon; hij is niet jong of luchtig van gedrag, en toch loopt hij haar na om hare woning te ontdekken. Het is kleine dora. - Hij wandelt dien avond half London met haar door, en laat zich hare geschiedenis verhalen. Hij wordt terstond habitué in de Marshalsea, en zoekt verder zijne intieme conversatie bij eene stukadoors-familie, en zulke soort van kennissen. Is dit waarschijnlijk van een fatsoenlijk man? - Eene vlek op dora schijnt het ons, dat zij zich ten slotte eenigzins aan clennam opdringt; zij vrijt hem, zij doet eene declaratie, en dat heeft iets stuitends.
Indien men op een werk van d. nog meer mag aanmerken, dan zouden wij gaarne wat meer éénheid in het verhaal hebben gezien. Er is zulk eene menigte personen, dat het schijnt of zij om de hoofdrollen strijden. Verscheidene van hen zijn met een geheimzinnig waas omhuld, en men denkt dat dit alles, in één groot geheim versmolten, eindelijk zal worden ontdekt; maar, neen! het zijn al te maal kleine, afzonderlijke geheimpjes, die geen van allen veel om het lijf hebben. De stukadoor plornish met zijn geheele geslacht, Mijnheer f.'s tante en cavalletto konden best worden gemist; dan waren er vijf opgeruimd, die niets met den gang van het verhaal te maken hebben en ook geene bijzondere typen representeren. - Wij hebben ons overigens verheugd, dat Mevr. clennam zoo onverwacht het gebruik harer beenen terug kreeg, en dat het oude huis zoo juist à propos instortte om blandois uit den weg te ruimen.
Den Vertaler vragen wij of het zeer mooi Hollandsch is om te zeggen: toen hij zich dit bedacht? - waarom altijd het woord toast onvertaald is gebleven? daar het toch genoeg bekend is, dat dit geroosterd brood beduidt; - waarom steeds van dora in een verkleinenden, kinderachtigen zin wordt gesproken, b.v. gezigtje, voetjes, de arme koude handjes? Zij

{==34==} {>>pagina-aanduiding<<}
was toch vijf-en-twintig jaar! - Op de taal mag men niets aanmerken in dezen tijd van gulden vrijheid. Siegenbeek is naar den paruikentijd gebilletteerd, en de dichterlijke volgelingen van bilderdijk zijn het onderling zoo oneens, dat ieder eene vrije vlag hijscht en zegt: Ik ben mijne eigene autoriteit. Maar hoe groot de vrijheid ook zij, het kan er niet door om te schrijven gemoeten en gekund!
Dit echter mag men zeggen, dat de correctie vrij slordig is geweest, en dat onder anderen in het Eerste Deel de paginering in eens van 76 op 81 springt.
Het uiterlijk doet den Heer v.k. eer aan; er is waarlijk geene zorg aan gespaard, en ieder Deel is versierd met eene groote plaat en een vignet, die geestig van teekening zijn. Wel staat er last onder, maar wij verdenken hen toch zeer van eene Engelsche origine, en gelooven niet dat de toiletten daarop die van vóór dertig jaren zijn. Wij wenschen het boek in veler handen, den Uitgever een ruim debiet, en menigeen een genoegelijk uur.




Ivors. Door de Schrijfster van: ‘Geertruida’, ‘De Beproeving des Levens’, ‘Katharina Ashton’, ‘Cleve Hall’, enz. Naar het Engelsch, door Antonia. Twee Deelen. Te Amsterdam, bij P.N. van Kampen. 1857. In gr. 8vo. IV en 672 bl., met gelith. titelvignet. f 6-80.

Ivors is een tweeslachtig werk, zoo als die tegenwoordig nog al in de mode zijn: half preek, half roman.
Wat mij betreft, kan ik niet zeggen, dat dit genre in mijn smaak valt; ik houd er meer van, dat, ook in de litteratuur, kerk en staat gescheiden blijven, en lees liever heden een ernstig boek, en morgen iets dat vervrolijkt.
Natuurlijk ligt hierin niet opgesloten, dat een roman geene zedelijke strekking zou mogen hebben - verre van daar! - maar die moet zich, mijns inziens, meer doen gevoelen, dan dat zij op elke bladzijde met woorden verkondigd wordt. - Deze soort van Janus-natuur, die met één gelaat den hemel en met een ander de aarde aanziet, maakt eene recensie van het werk dat voor mij ligt, juist niet gemakkelijk.
Beschouwt men het als roman, dan zou men al spoedig het oor-
{==35==} {>>pagina-aanduiding<<}
deel vellen, dat het als zoodanig weinig leven en verscheidenheid aanbiedt. Als zedekundig vertoog echter moet men erkennen, dat er veel goeds in is te vinden, en wij willen het daarom in zijne laatste beteekenis opvatten en beoordeelen. - De vreemde titel wordt verklaard door den naam van een landgoed, waar veeltijds het tooneel van de handeling is; en in de personen van een held, een paar jeugdige heldinnen, ééne verstandige en ééne intrigante moeder, wordt ons getoond, dat een zelfzuchtig leven ons onvoldaan laat en de bron is van eigen ongeluk; dat er alleen geluk is te vinden in een leven voor anderen en daardoor voor God; dat dit iedere beproeving geduldig leert dragen en ons steeds met ons lot tevreden doet zijn. In één woord, het werk predikt geheel de dienende liefde. Daar dit nu eene zeer schoone leer is, bevelen wij ook gaarne de lectuur dezer bladen aan; te meer daar zij zich ook niet onaangenaam laten lezen, als men vooruit besloten heeft, als roman er niet te veel van te eischen.
De huiselijke kring van Mevrouw graham is aanlokkelijk en natuurlijk beschreven, en zelfs in de wispelturige, door hare opvoeding bedorvene helena, blijft men belangstellen.
Antonia heeft zich, als Vertaalster, zeer goed van haren pligt gekweten, en indien ik mij eene enkele aanmerking veroorloven mag, is het aangaande de uitdrukking de dénouement. Wel is het moeijelijk om aan een uitheemsch woord een bepaald geslacht in onze taal aan te wijzen, maar ik zou hier toch liever het onzijdige hebben gebruikt.
Het herhaalde Trioul moet natuurlijk Frioul zijn.
De uitvoering is net, maar de Heer van kampen heeft ons door zijne laatste producten zoo verwend, dat het ons verwondert, voor beide Deelen hetzelfde plaatje te zien, hoewel het anders een zeer lief vignet is.

m.p.h.




Holland. Almanak voor 1858. Uitgegeven door Mr. J. van Lennep. Te Amsterdam, bij Gebr. Kraay. In post 8vo. VIII, 8 en 275 bl., met in staal gegrav. titelvign. en 5 staalplaten, geb. in geheel linnen met verg. stempels en verguld op snede. f 3-90.

Met groote ingenomenheid geven wij dit jaar verslag van

{==36==} {>>pagina-aanduiding<<}
den ‘Holland,’ die Mr. j. van lennep als pleegvader eer aandoet. Niet alleen is de band pracht- en smaakvol, niet alleen zijn de plaatjes bewijzen voor den goeden toestand van onze schilder- en graveerkunst, maar ook de inhoud kan niet anders dan de goedkeuring wegdragen van wie in onze vaderlandsche letterkunde belang stellen.
Er is vooreerst veel in den ‘Holland’ dat dien naam wettigt, omdat het betrekking heeft op vaderlandsche geschiedenis of vaderlandsche toestanden, en het publiek dat in de lectuur van dergelijke uitgaven van smaak behagen schept, onmerkbaar meêdeelt, waarmeê het zonder schande en schade niet onbekend mag zijn. Gij slaat het boekske open, en vindt u door schimmel verplaatst in de tijden van de witt en dat op eene wijze, die u boeit. Merk op, hoe hij in zijne secrete resolutie toont geheel in die dagen t'huis te zijn, hoe hij u in de vergadering van Hunne Hoogmogenden inleidt en u onmerkbaar dringt, om dien tijd met den uwen te vergelijken, tot groote aanwinst van de degelijkheid uwer conversatie, als gij 't waagt, over het tegenwoordige landsbestuur eens meê te praten, en bij oppervlakkige kennis een laudator temporis acti dreigt te worden. - Fluks maakt nu van lennep uwe vaderlandsche sympathiën wakker met zijne dramatische voorstelling: het hof te 's Gravenhage. Gij moogt haar als kunstproduct wraken, daar zij iets stijfs heeft door die revue van verschillende tafereelen uit het verledene, gelijk elke parade iets stijfs heeft; gij moogt verlangen, dat de dichter eenigen knoop had aangebragt en niet u telkens gaf wat gij kunt vooruitzien; gij dankt hem toch ettelijke fiksche regels en den verlevendigden wensch, dat Nederland wake voor zijne oude gedenkstukken. - Dat Nederland, hoe lief krijgt gij 't, als gij even bedenkt, hoe het aan de de baren doorklievende kiel veelszins zijne grootheid en eere te danken heeft, en hier door de bekwame pen van assendelft de coningh u keurig ziet afgeteekend de voor u naauw begrijpelijke gevaren van het zeemans leven, en in zijne beschrijving een zeeman leert kennen, zooals Holland er velen heeft, met een edelmoedig en - zij 't niet in den door vele pedanten
geëischte vorm - toch zoo godsdienstig en geloovig hart. Wij raden alle liefhebbers van armen-patronaten en evangeliesatie aan, om de korte maar ferme lijkrede te lezen, die de kapitein uitsprak bij het overboord zetten van

{==37==} {>>pagina-aanduiding<<}
den te midden des storms van de ra gevallen timmermansmaat; en alle voorstanders der afschaffing om eens na te denken wat de kapitein nog durft aanmerken voor het oorlam, hij, die door zijne welmeenendheid en door zijne ondervinding tegen duizend doctoren opweegt. - Met hem op zee te zijn moge u goed en nuttig wezen, niet minder zult gij vol innig welbehagen hofdijk's vers 't geloof des ouden visschers lezen. Tien tegen één dat u de tranen in de oogen wellen, en schaam u dan volstrekt niet. Hofdijk, die u ten gevalle, ja, om u te naderen, uit zijn zoo geliefde middeleeuwen en zijn aangebeden Kennemerland is uitgegaan, heeft regt op een traan tot loon voor het diep gevoel dat hij heeft neêrgelegd in zijne bevallige schilderingen, ja meer dan een traan moet zijn loon zijn; hij, die u dit genot gaf, moet u, dunkt ons, vertrouwen hebben ingeboezemd, zoodat gij zijne vriendelijke hand aangrijpt, om hem te volgen, als hij u leidt naar lang vergeten dreven, en kennis doet maken met lang vergeten personen, omdat het hem smart, dat zij vergeten worden. - Zie, zooveel voortreffelijks doet u den redacteur niet te hard vallen over de verheerlijking van bilderdijk door beeloo. Willen wij dan dat zijn naam, zoo groot, niet verheerlijkt wordt? 't Zij verre! Maar echt Hollandsch, d.i. opregt zal 't altoos zijn, niet zonder maar den lof te verheffen van den éénige, eenige ook in zijn kwaad. 't Zuiver Neêrlandsch bloed gaat koken van iets dat naar verontwaardiging zweemt, als bilderdijk's lof zonder beperking wordt verkondigd. Is dat de eisch van een lofdicht - dan in eeuwigheid op hem geen lofdicht meer! - Wat onwaar is, grieft het Hollandsche hart, maar ook het onwaardige, en daarom kan het geen vrede hebben met van lennep's
mijmeringen in en om Amsterdam. Wij laten nu nog daar, dat zij geheel van locaal belang zijn, doch zeker passen zij meer en beter in een nommer van de Amsterdamsche Courant, dat heden het licht ziet en alligt morgen reeds tot pakpapier dient, dan in een almanak, die een jaar blijft bestaan. - Zoo leveren wij ook protest in tegen het vervolg der korte kronijk, hoewel wij vreezen, dat wij alzoo in 't oog des grooten publieks juist het amusantste uit het bnndeltje laken. 't Zij zoo! Publiek en kritiek, zijn 't wel meer oneens: - en een redacteur moet voor 't debiet zorgen. Heb meêlijden met hem, en wees toch dankbaar voor het schoone dat hij u ondertusschen geeft, zooals die waardige

{==38==} {>>pagina-aanduiding<<}
hulde aan béranger: van lennep alleen kon zoo over béranger zingen. - Toch lezen wij met meer onverdeeld genot de schets van m.p. rosmade een sluiswachters-postje. Zij geeft te denken aan de vrienden van liberale instellingen, die 't oude afbreken, om er het in schijn zooveel schooner nieuwere voor in plaats te stellen. Maar gij, behoudsman! wees voorzigtig, en meen niet dat hier de geheele waarheid wordt gepredikt. Er volgt uit rosmade's schets alleen dat om van den ouden slender, waarbij zooveel aan de maat blijft hangen, tot het nieuwe te komen een overgangstijdperk noodig is, dat zijne groote bezwaren heeft, en nog niet verdient met een: ‘geluk, o goede tijd!’ begroet te worden; een overgangstijdperk dat gij moet doorworstelen, maar dat niet mag eindigen in het herstellen van de oude sluiswachters in hun post, hoe goed sommige ook zijn, juist omdat ze niet allen goed zijn, en misschien niet één zoo goed als uw ideaal arie wier.
Nog een enkel woord, na 't gezegde over de bijdragen die ‘Holland’ Holland maken of willen maken, ten aanzien van weinig, dat overschiet en vermelding waardig schijnt. Didymus heeft talent, maar 't eenvoudige, verstaanbare voor ieder die wil, ontbreekt hem. Wij hopen dat het zal komen en hij zijne gedachten beter zal leeren beligchamen. Het tegenovergestelde merken wij op van g. keller. Zijne bijdrage Buiten laat zich zeer aangenaam lezen, maar doet ons toch onvoldaan blijven. Hij heeft de gave om zeer los te vertellen en dat is eene groote gave, maar zijne gedachte is niet diep genoeg doorgewerkt. Veel degelijke studie zal meer gehalte geven aan zijne novellen, en zij zullen er verbazend bij winnen. De navolgingen van de génestet doen ons verlangen naar meer van dezen begaafde: een volgend jaar moet hij zijn' dichter trouwer helpen. Heeft deze plaatjes ter dispositie, hij kan niet beter doen dan ze naar brester en van zeggelen verzenden, om bijschriften. De laatste vooral heeft sinds zijn eerste verschijning ontzaggelijk in diepte en fijnheid van opvatting gewonnen, maar - en in hope dat hij niet meer verliezen zal, merken wij het op - in losheid van vorm wel wat verloren. Zijne eerste producten deden ons zeggen: ‘er schijnt aan den vorm niet gedacht’ - nu verbiedt ons het eenigzins gewrongene nog zoo te spreken. Maar dit verhindert niet de lofspraak, dat hij uitnemend de kunst verstaat om in 't leven te kijken, en dat is eene kunst!





{==39==} {>>pagina-aanduiding<<}

Vergeet mij niet. Muzen-Almanak voor 1858. Onder redactie van J.J.L. ten Kate. Te Amsterdam, bij J.H. Laarman. In post 8vo. VIII en 264 bl. geb. in geheel linnen met vergulde stempels, en verguld op snede. f 3-90.

‘40e jaargang!’ zegt u de stempel op den prachtband van g.j. lebbing, Boekbinder te Amsterdam. Oud maar niet verouderd: den man van veertig jaren gelijk, die ook van veel verandering gedurende zijn leeftijd weet te spreken - zou hij de wijze wel zijn, als hij volhield om vroeg te eten, terwijl de heele beschaafde wereld het nu laat doet? Zou de Muzen-Almanak wijs gedaan hebben, zoo hij poëzij, alleen poëzij was blijven geven? - Hij heeft de bakens verzet, al sinds vele jaren, en teregt. Mijn vriend x. zegt, dat de tijd voor poëzij voorbij is; ik geloof het niet. Maar het hemelsbreed verschil tusschen dichtregelen en poëzij is duidelijk aan 't licht gebragt, en nu velen het weten en voelen, gaat het niet meer om een heelen bundel poëzij, al is 't met nog zooveel handen, te fabriceren: 't gevoel komt er tegen op. Om 't boekje zijne bepaalde dikte te geven moet er proza bij; in proza kan men langer van stof zijn, maar een lang vers, in een jaarboekje bovendien, vindt geene lezers.
En zal de recensent dan nu verklaren, dat, wat Vergeet mij niet in poëzij aanbiedt, aan juweelen doet denken? Onbarmhartig mag en wil hij niet zijn, maar evenmin onwaar. Hij heeft er vrede meê, dat ieder jaar allerlei bundeltjes bijeen worden verzameld, zij het ook dat menige bladzijde niets tot bevordering der kunst zal toe- of afdoen; hij ziet het onmogelijke er van in, om zooveel keurige dichtbloemen uit den Nederlandschen hof bijeen te garen als noodig zijn om, ook met behulp van proza, de prachtbanden te vullen. Hij kan zich begrijpen, dat menige schoone hand begeerig naar die schoone boekjes grijpt, de plaatjes bekijkt en.... veel ongelezen laat, maar niet het vers van dezen en genen bekende, dat uit den mond, die onbekwaam is zich tot de uitspraken der kritiek te plooijen, den lof lokt: ‘hoe aardig! wel mooi! en zeer gevoelig!’ Maar moge die kritiek niet vijandig en hatelijk tegenover de poëzij der almanakken staan, zoolang

{==40==} {>>pagina-aanduiding<<}
die onschuldig blijft, moge zij niet verbitteren, dat toch nooit op verbeteren uitloopt, redactie noch uitgevers kunnen of mogen haar tot slavin van diezelfde poëzij vernederen, en haar dringen, dat zij haar tijd zoek brenge op het ontleden van verzen, alledaagsch van inhoud en vorm, middelmatig in één woord. De zoodanige kan, wie er lust en bekwaamheid toe heeft in de Vergeet mij niet vinden, maar daarbij dit en dat boven het middelmatige, iets goeds; bijzonder uitstekends, voortreffelijks vonden wij niets. Meest nadert er aan het laatste stukje van dorbeck: de eerste eidebaar, maar tot het goede rekenen wij: stemmen des levens, door s.j.v.d. bergh, Epigrammen door nicolaas beets, aan den dichter jan v. beers, door Mr. j. van lennep, het Woord door f.t.c. steinmets, Dichteren lot en Dichteren eed door Mr. a. boxman. Beneden het middelmatige vonden wij ook niets. Afzonderiijk noemen wij nog wat e., de Beunhaas, de redacteur, en een veelbelovend Jongmensch levert of leverde, want blijkbaar is dat één persoon: 't zijn krullen, maar geschaafd van 't fijnste hout. Wie ze ziet klaagt bitter, dat de eigenaar van zulk hout zich altijd amuseert met schaven en hakken, en er nog nooit toe is gekomen om uit die onwaardeerbare stof met de meeste zorg en bezadigdheid een kunststuk te formeren zooals hij alleen kon.
Het proza wordt vertegenwoordigd door thrasybulus, Mr. scholten tot gansoijen en c.v.e. van der bilt la motte. Thrasybulus verloochent zijne heerschappij over den vorm nooit, maar zeker is het zoowel tot zijne schade als tot die van den tweeden prozaïst dat beide op het gebied der legende zich bewegen: beide doen het goed, de eerste nog beter dan de tweede, maar twee proza-stukken van de drie in hetzelfde genre, dat moest vermeden zijn. La motte toont dat hij waardig is zijn aangezigt in afbeelding den lezers aan te bieden. Hij maakte in den laatsten tijd groote vorderingen. Zijn stijl worde nog correcter en minder gezwollen. Een enkele maal mag het behagen in plaats van een jaar later te schrijven: ‘weer is een jaar te slapen gelegd in 't groote graf van den tijd;’ doch als voortdurend alle zeilen worden bijgezet om te schitteren, en de criticus dit merkt, terwijl de gewone lezer het voelt, dan iets.... dat naar walging gelijkt. Ondertusschen, zal iemand met waar gevoel van zijne schuld en boete volstrekt niet walgen, tenzij mogelijk van zijn laatste voor-
{==41==} {>>pagina-aanduiding<<}
stel, om nog weêr eene philantropische inrigting te vestigen, met nog weêr een president, secretaris, thesaurier, wetten en maandelijksche vergaderingen, die velen wijs maken dat zij veel nuttigs doen. Waar moet het heen, als tegenover iederen ongelukkigen toestand in de maatschappij eene vereeniging wordt opgerigt! Is er dan geene Maatschappij tot Nut van 't Algemeen, die beter deed dan in hare departementen die nut-avonden te onderhouden, zoo zij ook aan de ontslagene gevangenen dacht? Of kan die werkzaamheid niet gebragt worden onder het bereik van de zedelijke verbetering?
O eeuw der philantropie! op 't laatst zal men u nog gaan wijs maken, dat de heer laarman uit philanthropie zijn Muzen-Almanak uitgeeft! Rec. durft verzekeren, dat genoemde heer, zij 't ook dat hij met schijnbaar minder edel doel arbeidde, toch niet minder dan andere jaren verdient, dat zijn arbeid door het Nederlandsch publiek gewaardeerd worde! Vooral het plaatje van mazurel verdient hoogen lof - de drukpers om haar onzuiver afdrukken eene kleine berisping.




Nederlandsche Volks-Almanak voor 1858. Uitgegeven door A.J. de Bull. Met platen van Alexander V.H. Amsterdam, bij H.J.v. Kesteren. In kl. 8vo. Het mengelwerk 180 bl., ingen. 1-25; geb. f 2-00.

Deze Nederlandsche Volks-Almanak was tot nog toe den wandelenden Jood gelijk. Ieder nieuwe jaargang sleepte hem in den drom der almanakken meê, maar met zoo iets onrustigs op zijn gelaat, dat de weldenkende meêlijden met hem moest hebben. Hij beproefde het met allerlei redactiën en allerlei uitgevers - vergeefs! hij miste zijne vocatie: kon hij het helpen dat hij eene vocatie had? Die had hij ontvangen bij zijnen doop: Nederlandsche Volks-Almanak! dat zegt wat. En daarbij gelet op zijne bestemming, kenbaar in uiterlijk en innerlijk, om eene soort van pracht-almanak te wezen, zoo iets tusschen beide in, daarenboven voor beschaafden, niet voor het volk in den algemeenen zin des woords - is het te verwonderen, dat er wel een onbestemd gevoel van 't geen hij wezen wou uit zijn mond sprak, maar dat toch zijn bestaan een worstelen en strijden was, om zich zijner bestemming regt bewust te worden en aan haar te voldoen? Zoo zou 't

{==42==} {>>pagina-aanduiding<<}
ook voor ettelijke jaren met een grootelui's kind gegaan zijn, dat roeping voelde voor den boerenstand - nu, in den heerenboerentijd gaat dat beter en geleidelijker.
Zulk een zoekenden almanak en gedurende vele jaren - hoeveel weten wij niet, want de titel verzwijgt dit - kon 't niet voordeelig gaan, hoewel hij niet minder dan de bestemminglooze prachtbanden sympathie vorderde. En 't is omdat hij het vorderde, dat Ref. met groote blijdschap den volke kond doet, dat het den Heer a.j. de bull eindelijk heeft mogen gelukken dezen almanak eene vaste plaats aan te wijzen, waarop wij van harte hopen, dat hij hem tal van jaren zal handhaven. Nu heeft het boekje karakter, een zeer bepaald karakter, nu is 't eene keurig gedrukte, en den uitgever eere scheppende verzameling geworden van stukken over onderwerpen, die de beschaafde in Nederland als burgers van dat Nederland moeten interesseren.
Voor eenige jaren was de Volks-Almanak ook aan de handen van den Heer de bull toevertrouwd, maar kon hij het toen niet verder brengen dan ‘eene bonte verzameling van proza en poëzij,’ nu heeft hij getracht daarin verandering te brengen, door den inhoud niet meer aan het toeval over te laten, maar dien zelf te ontwerpen, en vervolgens de vrienden, geschikt dat plan te helpen verwezenlijken, daartoe uit te noodigen.’
De platen, door alexander v.h., den bekenden, bezorgd, laten wij stil rusten. Zij hebben groote verdienste, maar behooren niet in het plan van den Redacteur, en nu hij eens een plan heeft, zoo goed en fiksch, moest hij ook de illustratie er in opgenomen hebben. Datzelfde geldt ook van eenige der versjes, als objectief en subjektief door Dr. wesp, van kwaad tot erger en zingen door c.g. van der ster, middernacht door de bull, een godsdienstig man door p.f. van kerkhoven, de boekweit door k.l. ledeganck, nog eens van 't molentjen door w.j. hofdijk en Moeder en dochter, door didymus. Doch wij zouden haast dankbaar gaan worden voor zulk eene afwijking van het plan, als wij denken aan de verdiensten van van kwaad tot erger en vooral van de boekweit, en opmerken aan welke verzen getrouwheid aan dat plan geboorte kan geven. Van dam van isselt's gemengde school is, onzes achtens, al zeer prozaïsch, eene beschrijving van het pro en contra

{==43==} {>>pagina-aanduiding<<}
dat in allerlei dagbladen over die zaak gezegd is. De eenige gedachte die wel aardig is, vonden wij in deze vier regels:

Daalt onmin bij de schooljeugd neêr, 
Zijn drift en twist ten top gerezen.... 
't Zal niet om Roomsche of Dortsche leer, 
Maar 't zal om tol of knikkers wezen, enz. 

Het proza van den almanak doet de goede denkbeelden van den Redacteur duidelijk uitkomen. Zijne rubrieken hebben tot opschrift: volksleven, taal, kunst, portretten, volksbestaan, oudheden.
Sub. I. levert de b. zelf een stuk: Moeders pappot, waarin veel waarheid ligt en ééne onwaardeerbare waarheid verkondigd wordt: ‘de jongen moet van moeders pappot af.’ Of alle Hollanders het voelden! Zeker zouden zij 't, indien zij zoo hartstogtelijk waren als de b. moeder joriszen maakt, wat ons in zijn verhaal eene fout schijnt. - Veel minder hoog loopen wij met het stuk van Dr. broers, een laatste kermisnacht te Utrecht, dat hier en daar wel gelukkige grepen heeft, maar zeer weinig nieuws in de gedachte: kermissen moeten afgeschaft en door beter vervangen worden, terwijl het, even als een later te noemen stuk van Mr. amersfoordt, den boerenstand, die van zooveel belang is in ons lieve vaderland, op eene wijze aantast, die alleen vergefelijk is, als wij er vrede meê hebben, dat hier pars pro toto genomen wordt; de ....sche boeren namelijk voor al de boeren uit ons Nederland. In 't voorbijgaan zij protest aangeteekend tegen de beschrijving van een boer en boerin, ‘als ze kleven op elkanders mond door een mengel van jenever en suiker en dierlijkheid.’ Voorwaar, een zonderling drievoudig mengsel! Lost de dierlijkheid zich in jenever op? Waar koopt men die waar? En dan een mengel! een mengel!
Sub II. Taal vindt ge het beste van dezen almanak. Van lennep schreef een ‘open’ brief in 't Nieuw Hollandsch, waaruit voor Dr. broers en voor den schrijver van menig nieuwsblad en voor alle Nederlanders ontzaggelijk veel te leeren is. Ondeugend is van lennep toch meer dan iemand. Dit stuk getuige, dat er ook eene nuttige ondeugendheid kan wezen.

{==44==} {>>pagina-aanduiding<<}

Sub III. leverde Dr. j.j. viotta een stuk: onze toonkunst. Onze - let wel! Denk echter niet aan Oud-Nederland, de noordelijke provinciën: die leverden al zeer weinig voor de toonkunst; 't meest is hier sprake van de zuidelijke; wilt ge die in dat ‘onze’ laten deelen gelijk Dr. viotta - 't is ons wel - maar geen vrede hebben wij er meê, dat de bekwame Musicus in zijn stukje de Muze der historie te weinig eer laat weêrvaren. Is hij niet te veel kronijkmatig om hem met genoegen te lezen? Namen noemen is nog geene gedachten geven; treedt de musicus als historicus op, en wil hij zijn publiek boeijen, dan moet hij meer doen dan data en facta melden, hij moet ze in hun verband en in hunne ontwikkeling schetsen, hij doet den lezer nu onze toonkunst niet begrijpen.
Hetzelfde zij met dubbelen nadruk gezegd tot Dr. j. van vloten en Dr. l.j.f. janssen, die sub IV en VI schreven. Wij willen niet het minste afdingen van de belangrijkheid hunner stukken, het eene over Joh. Brosterhuis (volstrekt geen portret), en het andere over voorwerpen uit de Haarlemmermeer; zij hebben hunne eigenaardige waarde, als behelzende meer dan voldoende gegevens voor mannen van het vak, maar die voor een publiek, als waarvoor de almanak is bestemd, moesten omgewerkt en doorgewerkt worden. Als de Redacteur niet waakt tegen het dorre en drooge en de vrienden die daarom ongeschikt zijn, ‘dat plan te helpen verwezenlijken’ niet uitsluit, of liever nog, niet besluit om met hunne hulp over onderwerpen uit hun vak te schrijven of te laten schrijven wat geniessbar is voor het publiek, dat smaak en een veelzins verwenden smaak heeft, dan zal de Nederlandsche Volks-Almanak weinig deelneming vinden.
Van het stuk sub V. zouden wij nog spreken, (zie boven) maar er is niets bijzonders meer van te zeggen.
Van den almanak in zijn geheel nog dit. Hij is aanmerkelijk vooruitgegaan. Allen beschaafden, die hem ook lief hebben, bevelen wij hem aan, en hopen, dat hij, nu het plan vastheid gekregen heeft; nu ieder weten kan, wat de Volks-Almanak wezen moet en wil, nog veel grooter schreden voorwaarts zal doen, wanneer er aan de uitvoering van dat plan met meer bedaardheid gewerkt wordt, dan waarvan Dr. janssen's woorden getuigen: ‘Wanneer de Heer

{==45==} {>>pagina-aanduiding<<}
de bull mij niet nog even voor het afdrukken van den Nederlandschen Volks-Almanak met den vriendelijksten aandrang verzocht had.’ Die almanak heeft lang naar zijne vocatie gezocht, hij heeft haar gevonden: nu meene hij niet, dat hij er door haast aan voldoen kan.

Korte mededeelingen.

Merled'aubigné's Geschiedenis der Hervorming in de zestiende eeuw. Tweede druk, aflev. 5-8. - Bij de toezending dezer afleveringen ontvangen wij de verzekering van den uitgever, dat aan onzen wensch, bij de aankondiging van aflevering 2-4 uitgesproken, op het naauwkeurigst wordt voldaan. Deze nieuwe uitgave van het belangrijke werk des zwitscherschen geschiedschrijvers is niet eene herziening der eerste, maar eene geheel nieuwe vertaling uit het Engelsch, terwijl de vorige eene omzetting was uit het Fransch. Wij willen met den uitgever niet twisten over het woordje grootendeels, en de uitdrukking: op nieuw uit het Engelsch vertaald, zooals wij op den titel lezen, en waardoor wij in den waan waren gebragt, hier eene gerevideerde uitgave voor ons te hebben; maar nemen van heeler harte zijne verzekering aan, vooral nu wij weten, aan welke hand deze nieuwe bewerking is toevertrouwd. Gaarne schreven wij den naam hier bij van den man, die door menige goede vertaling zich bij het publiek heeft aanbevolen; doch wij weten niet, of de uitgever ons daartoe vrijheid heeft gegeven. Een ruim debiet zij het loon voor de vele opofferingen, die hij zegt zich om deze uitgave te getroosten, en als de vrucht van dat ruim debiet, zij dit de grootste zegen dezer onderneming, dat de kennis van vele Christenen daardoor worde verrijkt, ieder zoon der hervorming zijne hooge voorregten beter leere waarderen, kon het zijn, ook een enkele uit de zoogenaamde Katholieke Kerk tot het ruime licht van waarheid en leven kome.

Spurgeon's Biddagspreek. De naam van spurgeon is zonder twijfel aan alle lezers van dit Tijdschrift bekend, en ieder weet uit de dagbladen, dat deze befaamde redenaar op Woensdag 7 October 1857, den door de Engelsche regering uitgeschreven biddag voor de herstelling der rust in Indië en zegen op de Engelsche wapenen, in het glazen paleis te Sy-
{==46==} {>>pagina-aanduiding<<}
denham eene preek heeft gehouden, waarbij meer dan 24,000 personen tegenwoordig waren. Deze preek is in druk verschenen, en ook in het Hollandsch vertaald bij kemink en zoon te Utrecht voor 10 cts. uitgegeven (op slecht papier en zonder omslag, vrij smakeloos). Na het voorgebed en gezang volgt eene inleiding, bestaande uit de voorlezing van Daniël IX:1-19., waarbij enkele verzen op de tijdsomstandigheden worden toegepast, daarop volgt een lang gebed en wederom een gezang, bestaande uit enkele psalmverzen, die door den vertaler in de plaats der oorspronkelijke liederen zijn gesteld, en waartoe de meest met de oorspronkelijke overeenstemmende zijn uitgekozen. Eindelijk zijn wij tot de preek genaderd, naar aanleiding van Micha 6:9. ‘Hoort de roede en wie haar beschikt heeft.’
Na het verband tusschen de rampen der aarde en de zonden der menschen te hebben aangetoond, of liever na eene polemiek tegen hen, die meenen, dat alle rampen als straffen om bijzondere misdaden moeten worden beschouwd, geeft de spreker als zijn gevoelen, dat er toch nationale rampen voor nationale zonden zijn, en wijst nu de zonden aan, waarvoor Engeland in den Indischen opstand getuchtigd wordt. Hij doet dit volgens de proclamatie, waarbij de biddag was uitgeschreven, en wekt dan tot verootmoediging en bekeering op.
Zietdaar den gang der gedachten. Of het ligt aan ons, dan wel aan den vertaler, vruchteloos hebben wij in deze biddagspreek naar de oorzaken gezocht van den ongekenden toeloop, dien sp. voortdurend in Engeland heeft. Een enkel spoor van vernuft mogten wij slechts ontdekken; overigens is de preek, naar ons oordeel, zeer middelmatig, en onderscheidt zich, althans in de vertaling, noch door buitengewone inkleeding der denkbeelden, noch door schoonheid der taal, noch door rijkdom van gedachten. Zoo moet het dan alleen de voordragt wezen, die aan de preeken van sp. hare waarde geeft. Maar - misschien hebben wij geen oog voor het goud dat hier verborgen ligt. Ieder leze en oordeele!

Het wezen der Evangelische vrijheid. Eene hervormingspreek van hagenbach. De gedenkdag der hervorming valt in Zwitserland niet, zoo als bij ons, op den 31sten October, maar op den zondag na Pinksteren, in dit jaar op 7 Junij 1.1. Het

{==47==} {>>pagina-aanduiding<<}
was toen, dat de hoogleeraar hagenbach bovengenoemde rede uitsprak in de Domkerk te Bazel. Hij had tot tekst gekozen Gal. 5 vs. 1. ‘staat dan in de vrijheid’ enz. en sprak naar aanleiding dier vermaning van den Ap. paulus over de twee volgende vragen: Waarin bestaat de Evangelische vrijheid? - Hoe zullen wij daarin waarlijk staan? - Eerst toont hij aan, welke vrijheid hier niet, hoedanig eene hier wèl wordt bedoeld; daarna prijst hij die eenige ware, de Evangelische vrijheid aan, en wekt zijne hoorders op, om zich haar door niemand te laten ontnemen. - De taal in deze rede gesproken, zal elken waren Christen goed doen. Van heeler harte beamen wij des hoogleeraars woorden, wanneer hij waarschuwt tegen dezulken in onze dagen, die gaarne over de gewetens zouden willen heerschen, en die daarom in de Evangelische Kerk weder zouden willen oprigten eene vorm- en letterdienst, welke in strijd is met het dienen van God in geest en waarheid. Maar niet minder stemmen wij met hem in, waar hij op een ander gevaar wijst, waaraan de Christenen van onzen tijd blootstaan, namelijk het wegwerpen van alle banden, en dus ook van de banden der waarheid, die in Christus is. Aan velen prijzen wij deze rede ter lezing aan. Zij is goed overgezet, en de vertaler heeft juist gezien, toen hij een paar tirades wegliet, die op het verband tusschen het hervormings- en Pinksterfeest betrekking hadden. Hierdoor zou de Hollandsche lezer ligt zijn in de war gebragt; en in dezen tijd van velerlei meening moeten wij in alle opzigten zorgen, dat ieder uit de war en tot heldere denkbeelden en zuivere gevoelens kome. Of het noodig was, deze preek in het Hollandsch te vertalen, bij de menigte oorspronkelijke en goede leerredenen, die in ons land uitkomen, dat is een vraag, die wij niet toestemmend dnrven beantwoorden.

Voor bedroefde ouders - kan een boekje welligt troost aanbrengen, dat onlangs te Utrecht, bij heyl à 10 ets in het licht is verschenen, onder den titel: Lieve moeder, hoe zijt gij toch zoo bedroefd? - Het is een gesprek tusschen een ontslapen kind en zijne bitter bedroefde moeder, hoogst eenvoudig, en juist daarom misschien voor velen goed. Het doel, waarmeê dit boekje geschreven werd, ontwapent de kritiek. Elke poging, om balsem in eene dergelijke wonde

{==48==} {>>pagina-aanduiding<<}
te storten, verdient onzen eerbied. Gods zegen over deze woorden van troost!

Blusch den geest niet uit! - roept newman hall ons toe in een boekje van 72 pagina's bij kemink en zoon te Utrecht in vertaling verschenen. Er staat veel in dat boekje; veel goeds, maar ook veel minder goeds, ja, wat onze goedkeuring niet mag wegdragen. Op ééne bijzonderheid zij slechts gewezen. De schrijver houdt zich aan het beeld, door paulus gebezigd, en stelt den H. Geest voor als een vuur, dat brandend moet gehouden en aangeblazen worden. Maar hoe? nu lezen wij op pag. 13 onder het opschrift: de Heilige Geest van God: ‘Er is een God. Dit is de eerste waarheid der godsdienst. Maar de wijze van zijn bestaan is eene verborgenheid, in welker diepten wij slechts eenzijdige lichtstralen hebben. De Bijbel, die de goddelijke eenheid uitspreekt, spreekt ook van een onderscheid in de Godheid. Jezus, de Zoon van God, zeide: “ik zal den Vader bidden, en hij zal u een anderen trooster geven, den geest der waarheid.” Hij beval zijne discipelen, om alle volkeren te onderwijzen, hen doopende in den naam des Vaders, des Zoons en des H. Geestes.’ De Ap. zegening bidt om ‘de genade van onzen Heer jezus christus, de liefde Gods en de gemeenschap des H. Geestes.’ Hier wordt gelijke eer (?) gegeven aan den Geest, als aan den Vader en den Zoon. Goddelijke eigenschappen en werkzaamheden worden hem toegekend (welke?). Van Hem wordt gesproken als hebbende een merkbaar, persoonlijk(?) werk; als den voortbrenger van heiligheid in de menschelijke ziel, en als van een wezen(?), tegen wien (hetwelk) als tegen God, gezondigd kan worden, enz. enz.’ - In deze weinige regels zijn evenveel onjuiste denkbeelden als woorden. Hoe vooral het idee van een wezen, een persoon met het beeld van vuur, waaronder de H. Geest nu verder wordt voorgesteld, in
overeenstemming kan worden gebragt, laten wij aan den lezer over. Genoeg tot karakterisering van het boekje, dat alzoo nieuwe bijdragen levert tot de verwarring van denkbeelden op Christelijk gebied.

Strafwetten. Opgave van speciale wetten en koninklijke besluiten, als algemeene maatregelen van inwendig bestuur, welke onderwer-
{==49==} {>>pagina-aanduiding<<}
pen behelzen, waarop strafbepalingen zijn vastgesteld of betrekking hebben, en welke met en benevens het Wetboek van Strafregt regtsgeldende zijn; met aanteekeningen, verzameld door Mr. a.j. van deinse, Raadsheer in het Provinciaal Geregtshofvan Zeeland. Te Middelburg, bij j.c. en w. altorffer. In 8vo. 262 bl. - Het schijnt de roeping van den heer van deinse te zijn, om door al wat hij schrijft het regtsgeleerd publiek bijzonder aan zich te verpligten en de wetenschap van het strafregt te ontwikkelen. Eerst de theorie van het strafregt, een systeem van dat regt inhoudende, hetwelk ons nog ontbrak; daarna een Wetboek van Strafregt in verband gebragt met de latere wijzigingen, een onmisbaar boek op de tafel van een jurist, en nu eene verzameling van de jurisprudentie omtrent de bepalingen van bijzondere wetten en besluiten, tegen wier overtreding straf is bedreigd, en die, her- en derwaarts verspreid, naauwelijks te vinden waren, doch hier alphabetisch vereenigd zijn - ziet daar de drie werken welke de heer van deinse schreef. Wanneer men bij deze zoo zeer verdienstelijke werken nog het handboek voor de kantongeregten van oudeman en de jongh, en vooral het Code Pénal van den heer schooneveld voegt, heeft men eene uiterst deugdzame en volledige verzameling van datgeen, wat de jurisprudentie in ons land aangaande het Strafregt opgeeft.
Den schrijver onze dank, en het publiek onze aanbeveling om het boekje van den heer van deinse niet terug te zenden, als men het, bij zooveel onbruikbaars, van zijn boekverkooper ter inzage ontvangt.

De roem onzer Voorvaderen. Eene verhandeling door j.a. klokman. Te Doetinchem, bij w.j. raadgeep, 1857. - Eene verhandeling, die gerust in 's Schrijvers portefeuille had mogen blijven rusten. Waarschijnlijk heeft zij indruk gemaakt, toen zij van de Nuts-katheder in een of ander dorp werd gedebiteerd; en als zoodanig kan zij er door; ten minste wij hebben er wel minder gehoord. Het spreekt van zelf dat men hier vindt beweerd, dat in geen land ter wereld ooit zulke helden geweest zijn als de Nederlandsche, nergens zoovele voortreffelijke dichters, bouwkundigen, beeldhouwers, schilders, enz. geweest zijn; even natuurlijk is het dat de God van Nederland niet vergeten is, die door aanwending van alle natuurkrachten de Nederlanders in staat stelde Spanjaarden en

{==50==} {>>pagina-aanduiding<<}
andere vijanden te trotseren. Zij die gaarne eene verhandeling als deze lezen, zullen het betreuren, dat de stijl van den heer klokman zoo slecht is.

d.

Een boekje dat ten volle de eer verdient van in onze taal te zijn overgezet en aan zijn lezers een nuttig onderhoud zal verschaffen, is Dr. c.g. rehlen's Geschiedenis der ontdekkingen en uitvindingen van het begin der menschheid tot op onzen tijd, uit het hoogduitsch overgebragt door i.j.j. snellebrand en uitgegeven te Hoorn bij p.j. persyn. Het is een boekje voor het volk, dat wel niet in de particulariteiten der uitvindingen en ontdekkingen doordringt, (hetgeen in een bestek van 110 pagina's eene totale onmogelijkheid zou zijn), maar den lezer de feiten onder het oog brengt en het verband, waarin zij tot de geschiedenis der menschheid staan niet uit het oog verliest. Deze pragmatische behandeling vereischt wel nadenken bij den lezer, maar boeit hem tevens. Dat Dr. rehlen's werk ook geschikt zou zijn tot leesboek op de scholen, kan Ref. den heer snellebrand niet toestemmen; maar gaarne wil hij laatstgenoemden heer lof toekennen voor zijne vertaling, en den uitgever persyn aanmoedigen om meer lectuur van deze gehalte, in zulk eenen goeden en goedkoopen vorm, het licht te doen zien.

d.

Liederen door a. van der hoop jrs.zoon (carpenter vrij gevolgd). Te Leyden, bij d. noothoven van goor. - Een lief bundeltje Liederen wordt ons publiek hier aangeboden. Wel is de Heer van der hoop niet overal even gelukkig geslaagd in zijne vrije navolging, maar over 't algemeen is zij toch zeer verdienstelijk te noemen, en in menig Hollandsch hart zullen carpenters liefelijke toonen weêrklank vinden.
De uitgave is, wat zij bij een boekske als dit behoort te zijn, keurig en netjes; het vignet kon ons echter niet bevallen.

d.

Wie eens weten wil hoe men per Overlandmail via Triest van Batavia naar Nederland reist, volgens welke menu's men op de voor dien togt te bezigen Steamers dineert, en hoe veel geld men moet betalen, als men zich te Singapore, Ceylon of ergens anders aan land wil doen zetten, die nieuwsgierige koope het Dagboek door Dr. s.a. buddingh op dusdanige reis gehouden; zoo het hem daarenboven interesseert met welke Spanjaarden, Engelschen en Portugezen genoemde Doctor ge-
{==51==} {>>pagina-aanduiding<<}
reisd heeft, dan zal hij zijne belangstelling door het lezen van gemeld geschrift kunnen bevredigen. Zijn er echter voor wie zulke zaken onverschillig zijn, en die in de meening verkeeren, dat 's Doctors Dagboek iets meer belangrijks behelst, dat zij niet te vergeefs geld uitgeven en moeite besteden, want zij zullen zich in hunne verwachting bedrogen zien.
Ten gerieve van eerstgenoemde nieuwsgierigen zij hierbij gevoegd, dat het Dagboek uitgegeven is te Arnhem bij g.w. van der wiel in 1857, en 60 cents kost.

Bij den heer a. jager te Amsterdam is uitgekomen: Het beleg van Delhi. Afbeelding der stad tijdens een uitval der belegerden. Gevende tevens (op den koop toe, zegge f 0,75) eene aanschouwelijke voorstelling van de positie der Engelsche krijgsmagt. - Wij hadden betere dingen van dezen uitgever verwacht en hebben die vroeger ook wel gezien, dan dit, hoe zal men het noemen? Is het een topographische kaart, is het vogelperspectief, of moet het eene plaat, eene afbeelding heeten? Het is geen van drieën. Die kleine plek op elkander gestapelde gele huisjes en peperbussen, met Neurenbergsche muurtjes omgeven, is dat Delhi? de stad des grooten Mogols, de verblijfplaats van minstens 200,000 menschen! - ‘Aanschouwelijke voorstelling van de positie der Engelschen?’ Ik heb er niets van begrepen, en geef mijn exemplaar present aan den Oedipus, die ze hieruit zal aantoonen.

d.d.

De heer j. steenmeijer te Tholen mogt den 20sten jaargang van den ‘Almanak tot gezellig onderhoud, beleven. Hij zal toch wel niet verwachten, dat wij eene beoordeeling geven van dit triviale Almanakje. Wij kondigen het aan, ziedaar reeds meer dan genoeg. Alleen willen wij er de verontschulding wel bijvoegen, die hij achter op den omslag te lezen geeft: ‘De prijs van dezen Almanak met plaatjes, is slechts vijf en dertig cents.’ Alle waar is naar zijn geld.
Wat wij er van de heeren b., p.v.d.h. (en de hoog) in lezen, doet ons vermoeden, dat zij misschien beter deden naar eene meer eervolle plaatsing van hunne stukjes om te zien. De plaatjes zijn niet kwaad.

Beknopt Leerboek voor de Algemeene Geschiedenis, door Dr. j.a. wijnne, Praeceptor aan het Stedelijk Gymnasium te Gro-
{==52==} {>>pagina-aanduiding<<}
ningen. Derde Stuk. Nieuwe en Nieuwste Geschiedenis. Tweede, geheel omgewerkte en veel vermeerderde druk. Te Groningen, bij j.b. wolters. 1857. In postform. 21 en 334 bl. - Onder de vele in den laatsten tijd verschenen Leerboeken voor Geschiedenis is er zeker geen, dat bij 't onderwijzend en onderwezen publiek een gunstiger onthaal gevonden heeft, dan dat van Dr. wijnne. En naar wij meenen, heeft het aanspraak op zulk eene onderscheiding: wij hebben toch in de laatste jaren onder ons zoo'n tal van boeken in dat genre zien uitgeven, die openlijk of meer verborgen vrije navolgingen of liever extracten van dergelijke grootere werken waren, dat men een werk als dit, waarin men op iedere bladzijde den man van studie en eigen onderzoek weêrvindt, wel hartelijk welkom mag heeten.
Wij hebben in den laatsten tijd onze meeste vrije uren besteed aan de lezing van 't bovengenaamd Derde Stuk van Dr. wijnne's Leerboek, en erkennen gaarne zelden zulk een' rijkdom van feiten, met oorzaken en gevolgen daarvan, in een zoo beknopten en toch zoo duidelijken stijl neêrgelegd te hebben gezien. De Schr. zegt in zijne voorrede, dat hij opzettelijk niet opgeeft voor welke leerlingen hij 't bestemd heeft; 't behoeft trouwens ook niet: elke knaap, die eenigzins geleerd heeft met verstand te lezen, zal er een schat van historische kennis uit kunnen opdoen. - Vooral beviel ons de regt praktische wijze, waarop de plaatsen, door groote gebeurtenissen merkwaardig geworden, geographisch bepaald zijn geworden
Overigens onderscheidt zich deze tweede druk van den vorigen, behalve door aanzienlijke veranderingen en verbeteringen, door een geheel vernieuwd en veel uitgebreider Aanhangsel over de Nieuwste Geschiedenis. In de eerste uitgave besloeg dit Aanhangsel slechts tien bladz. en eindigde met de jaren 1831 en 32; in deze tweede beslaat het dertig en loopt tot het begin van 55.
Kortom, 't geheele werk getuigt van de onvermoeide zucht des Schrijvers om het steeds de plaats waardig te doen blijven die het in de schoolwereld zoo verdiend heeft ingenomen.
De Uitgever heeft gezorgd, dat het uitwendige in overeenstemming is met het inwendige.

Amsterdam.

a.b.m.





{==53==} {>>pagina-aanduiding<<}

Boekbeschouwing.

De Eschatologie of leer der toekomende dingen, volgens de Schriften des N.V. Een geschied- en uitlegkundig onderzoek. Door J.P. Briët. Eerste Deel. Te Tiel, bij H.C.A. Campagne. 1857. In post 8vo. XVI en 247 bl. f 2-60.

De klagt van Dr. j.j. van oosterzee, dat de Eschatologie nog steeds een troebel mengsel is van stellen en ontkennen, en dringend om herziening en vernieuwing roept, kan nog niet opgeheven zijn. - Zoo schreef m.a. jentink, in 1852, in zijn veelbevattend werk: ‘Maran-atha, de Christelijke leer der laatste dingen’. Hij zelf heeft met dat werk eene poging gedaan, om die klagt tot zwijgen te brengen, of althans te temperen. Wij erkennen de waarde van hetgeen door hem over dit belangrijk gedeelte der Christelijke Dogmatiek geleverd is, doch het is verre, dat met zijnen arbeid de zaak zou zijn afgehandeld, en daarom een verder onderzoek overbodig mag heeten. Integendeel, juist wat hij heeft geleverd, zal bij velen den wensch hebben opgewekt, dat nogmaals eene poging mogt worden gewaagd, om de leer der toekomende dingen tot meerder klaarheid te brengen, en wat in den arbeid van jentink onbestemd, nevelachtig, onjuist mag heeten, toe te lichten, op te helderen, te verbeteren.
Daarom ontvingen wij het hierboven genoemd werk van briët met ingenomenheid, en verheugden ons, dat reeds zoo spoedig onze wensch was vervuld. De naam van den Schrijver deed ons goede verwachtingen van zijn arbeid koesteren. Uit menig opstel in de Godgel. Bijdragen van vroeger en later tijd is hij bekend als een man van grondige wetenschap. En al aanstonds worden wij gunstig voor hem gestemd, zoowel door zijne bescheidenheid als door het doel dat hij zich met zijn onderzoek voorstelt, wanneer wij in de Inleiding lezen: ‘Wij zijn niet vermetel genoeg om in den waan te verkeeren, op dezen, zoo ver wij weten, nog weinig of niet betreden weg van onderzoek, niet hier en daar te zullen struikelen of den voet te zetten op bijpaden, die ons van het docl, dat ons voor

{==54==} {>>pagina-aanduiding<<}
den geest ligt, kunnen afleiden. Wat wij gaan leveren, verlangen wij daarom, dat de goedgunstige lezer voor niets meer beschouwe dan eene bescheidene proeve. Niets wenschen wij vuriger, dan dat zij anderen uitlokke, om naar de hier te volgen methode, die wij de eenige veilige en tot zekere resultaten leidende, achten, ons werk te verbeteren, het doel, dat wij beoogen, nader te komen, ja kan het zijn, te bereiken.’
Het doel dat hij beoogt, spreekt hij in zijne opdragt aan den Hoogleeraar scholten met deze woorden uit: ‘de eer van zijnen Verlosser, dien hij van ganscher harte liefheeft en eert, de bevordering der waarheid, die in Hem ons van God gegeven is.’ - Niet minder trekt ons zijne methode van onderzoek aan, en het is hierop, dat wij vooral de aandacht vestigen. Eene voorname oorzaak, waarom de tot hiertoe genomen proeven van onderzoek naar de leer der laatste of toekomende dingen als mislukt moeten beschouwd worden, of geene voldoende resultaten hebben opgeleverd, acht hij gelegen in de wijze, waarop men dit onderzoek heeft ingerigt. Daarom meent hij een anderen weg te moeten inslaan. De grammatikaal-uitlegkundige verklaring van de eschatologische uitspraken des N.T., hoe noodig ook, is niet voldoende. De eenige methode, die tot een gewenschte uitkomst leiden kan, is, volgens b., de historisch-psychologische.
Volgens deze methode wordt nu het onderzoek ingesteld, en wij willen trachten daarvan een kort overzigt te geven, zooverre als het Eerste Deel, dat tot nog toe verschenen is, en door een Tweede en laatste zal gevolgd worden, ons brengt. In zes Hoofdstukken wordt het werk verdeeld, die elkander aldus opvolgen: 1o. de eschatologische verwachtingen der Joden vóór en tijdens de komst van jezus; 2o. het eschatologisch onderwijs van den Heer, als de grondslag der Apostolische leer aangaande de laatste dingen en de eigenlijke bron der eschatologie; 3o, 4o. en 5o. de drie hoofdrigtingen, waarin de eschatologie zich gedurende het Apostolisch tijdvak heeft ontwikkeld; 6o. de slotsom van het geheel, de eigenlijke inhoud van het Christelijk-eschatologisch leerbegrip.
Wij zien ons dan in Hoofdst. I op Oud-Testamentisch gebied verplaatst. Als inhoud der Eschatologie was door den Schr. in de Inleiding opgegeven: ‘de leer der van Godswege aangekondigde toekomst, de leer der hoop op eene heileeuw,

{==55==} {>>pagina-aanduiding<<}
die volgens Gods beloften eenmaal zal aanbreken.’ - Terwijl de Schr. overal op helderheid van denkbeelden aandringt en er zelf naar streeft, missen wij in genoemde definitie juist de gewenschte en hoognoodige helderheid, vooral wanneer wij haar beschouwen in verband met zijne opvatting der O. Testamentische profetie. Deze is hem eene innerlijke openbaring Gods. De Profeten staan op den bodem der geschiedenis en knoopen aan deze hunne verwachtingen van de toekomst vast. De leiding en voorlichting van Gods geest sluit zich bij hen aan de werkzaamheid van en volgens de wetten van het menschelijk denken aan. - Wij zijn het met den Schrijver eens, maar vragen hem, wat hij dan bedoelt op bl. 23, als hij spreekt van eene belofte door God aan abraham gegeven: ‘in uw zaad zullen alle geslachten des aardbodems gezegend worden.’ Hebben wij hier iets anders voor ons dan eene eschatologische verwachting van abraham? moeten wij hier aan eene buitengewone, eene onmiddellijke openbaring van God aan den aartsvader denken? en evenzoo, wanneer hij, in bovengenoemde definitie van de eschatologie, van Gods beloften spreekt, wat hebben wij dan onder die uitdrukking te verstaan? - Kortom, het begrip van openbaring is bij den Schr. nog niet tot genoegzame helderheid gekomen, en hiervan is het natuurlijk gevolg, dat, als wij de grondslagen onderzoeken van het gebouw, dat hij gaat optrekken, die grondslagen in vele opzigten zwak worden bevonden en daardoor het gebouw zelf moet schade lijden. Gaarne erkennen wij, dat alle vragen omtrent den aard der O. Testamentische profetie nog verre van opgelost zijn, en kunnen daarom een dergelijk gebrek ook in deze studie verschoonen, maar toch meenen wij den Schr. en de lezers op deze leemte in het onderzoek te moeten opmerkzaam maken.
Met fiksche trekken worden ons de verwachtingen van de toekomst, door Israëls Profeten uitgesproken, geteekend, en daarover zien wij het licht der jongste wetenschap verspreid. Vooral geldt dit het laatste gedeelte van het Boek Jesaia en het Boek Daniël. Met juistheid wordt aangetoond, hoe al de verwachtingen der Profeten aangaande eene heilrijke toekomst zich bepaalden tot deze aarde. ‘Geen wonder’ - zegt de Schr. - ‘want het grondkarakter der Mozaïsche godsdienst, op wier bodem zij stonden, bleef jegens al wat de dingen na

{==56==} {>>pagina-aanduiding<<}
dit leven aanging, geheel onzijdig. Onmogelijk kon het Profetisme in het volksgeloof aan eene doodenwereld, in een oord van somber en onverbroken zwijgen, zonder leed, maar ook zonder heil, den grondslag vinden zijner theodicee en zijner eschatologische toezeggingen.’ Toch wenschte de Israëliet in die toekomst te deelen. Die wensch, ‘die begeerte werd tot hoop, en zoo werd het verwachte Messiasrijk op aarde de hemel voor den geloovigen Israëliet.’ Van daar het geloof aan de opstanding der dooden, namelijk, de terugkeering der gestorvenen uit den scheool hier op aarde. De hoofdgedachte in hunne voorstelling eener betere toekomst is: de eindelijke en volkomen zegepraal der ware godsdienst over allen tegenstand na den laatsten strijd met alle haar vijandige magten, eene zegepraal verkregen door en onder eene heerschappij van een nakomeling uit david's koninklijk geslacht, die in zijn eigen persoon het idee van Priester, Koning en Profeet, het idee van den waren dienstknecht Gods verwezenlijken zou, en na door lijden en strijd overwonnen te hebben, het koningrijk Gods of den waren Godsstaat zou stichten voor het volk en brengen tot geheel de menschheid. Vergeving van zonden uit genade, mededeeling van Gods geest tot een nieuw godsdienstig leven, eene meer geestelijke vereering van God, innige gemeenschap met Hem en opstanding der vromen, om in die heerlijke zegeningen te deelen, zietdaar de bijzondere bestanddeelen der profetische verwachting, door den Schr. aangewezen. Het oordeel, dat voor het aanbreken dier toekomst zou plaats hebben, zou tot vergelding en bekeering (?) der vijanden Gods, tot vertroosting en versterking der vromen strekken.
Na het overzigt der Israëlitische profetie werpt de Schr. nu ook een blik op de Apokryphen van het O.T., op philo's verwachtingen en hetgeen omtrent den tijd van christus is op te maken uit de Evangeliën en de Apokalyptische boeken van die dagen, zoo als het Boek Henoch en het vierde Boek van Esra. Zoo komen wij tot de Schriften des N.T., en daarmede tot de leer van christus aangaande de toekomende dingen, zonder twijfel het belangrijkste, maar ook het moeijelijkste gedeelte van de taak door den Schr. aanvaard.
Al aanstonds komt hier het verschil der voorstelling van jezus' levensgeschiedenis tusschen de Synoptici en joannes

{==57==} {>>pagina-aanduiding<<}
ter sprake. Dat verschil wordt, naar ons inzien, wel wat te ligt geacht. De Schr. komt tot het besluit, dat het onderwijs van den Zaligmaker zoo zeker en zoo getrouw voor ons bewaard is, als dit van waarachtige, maar zelfstandige geschiedschrijvers of oor- en ooggetuigen te verwachten is, en laat zich bij zijn onderzoek voor alles leiden door uitspraken, die òf in al de vier Evangeliën voorkomen, òf, van hare inkleeding ontdaan, dezelfde waarheid uitdrukken. Vooral vergeet hij daarbij niet, dat wij hier te doen hebben met Oostersche, beeldrijke, dichterlijke, profetische taal, en dat deze voor ons tot haren eenvoudigsten vorm moet worden teruggebragt, om de reine waarheid er uit op te delven. Eerst gaat hij na, wat jezus geleerd heeft van den dag zijner toekomst of verschijning en het einde der tegenwoordige eeuw. Dan, in welken zin Hij sprak van het koningrijk door Hem op te rigten. Daarna, wat Hij bedoelde met de opwekking der dooden, die door Hem geschieden zou. Eindelijk in welken zin Hij sprak van de toekomende eeuw en de herstelling aller dingen. - Hiermede eindigt dit Eerste Deel; de leer der Apostelen over de Eschatologie zal in het Tweede Deel worden behandeld.
Nadat de gewone voorstelling van den dag der toekomst van christus, zoo als zij o.a. ook voorkomt in de belijdenis-schriften der Protestanten, door den Schr. is geschetst, geeft hij de bedenkingen op, die daartegen in den jongsten tijd zijn opgerezen bij de verschillende uitleggers des N.T., en met het oog op deze bedenkingen wijst hij eerst het een en ander aan, dat met betrekking tot de eschatologische reden van den Heer moet worden in acht genomen, om daarna die reden, vooral Matth. xxiv en xxv, naauwkeurig te beschouwen.
In het Evangelie van joannes is de scherpe grens tusschen de tegenwoordige en toekomende eeuw, evenmin als de aankondiging eener zigtbare parousie te ontdekken. In de verklaring van Joh. vi:39, 40, 44, 54 wijkt b. af van het gevoelen door scholten verdedigd, die het slot van genoemde verzen als een glossarium beschouwt. Ook neemt hij eene krisis aan, die beiden over het tegenwoordig en het toekomend leven zich uitstrekt. Waar jezus zich in dit Evangelie moge bediend hebben van de Joodsche eschatologische termen, daar wil hij ze niet in den grof materiëelen zin verstaan hebben,

{==58==} {>>pagina-aanduiding<<}
maar herschept de aardsche dingen in de hemelsche. Zoo zien wij ook bij de synn. hoe de Joodsche terminologie door jezus werd behouden, maar de inhoud nieuw is geworden. De toekomende eeuw is voor den enkelen mensch de voltooijing zijner hier op aarde reeds aanvankelijke geestelijke betrekking tot God; voor de menschheid in het algemeen breekt zij aan als het Godsrijk is gekomen in al zijne volheid.
Zonder de bewijsvoering in hare bijzonderheden na te gaan, hetgeen te veel ruimte zou wegnemen, willen wij het resultaat van des Schrijvers onderzoek omtrent Matth. xxiv en xxv, Luk. xxi en Mark. xiii mededeelen. Het komt hierop neêr. Dat bij Matth. de aankondiging der verwoesting van Jeruzalem en der toekomst van christus, zoo als niet kan geloochend worden, in elkaâr zijn gesmolten, moet worden toegeschreven aan de opvatting van den omwerker der logia. Verschillende bewijzen worden daarvoor aangevoerd. Verder moet er onderscheid worden gemaakt tusschen tweeërlei komen van den Heer, een voortdurend komen in alle groote keerpunten der wereldgeschiedenis, waarin de waarheid van het Christendom steeds helderder aan het licht treedt, en een komen aan het eind der eeuwen, hetwelk gelijk staat met de volkomen zegepraal van christus over de wereld. Deze tweeërlei komst zal door de Evangelisten in hunne mededeeling van jezus' uitspraken daaromtrent zijn dooreengemengd (*), en langs dien weg de oplossing der schijnbare tegenstrijdigheid in deze reden zijn te zoeken. De komst van christus bij de verwoesting van Jeruzalem, is dus zijne aanvankelijke, de komst aan het eind der eeuwen, zijne volkomen zegepraal. De toekomende eeuw is werkelijk reeds aanwezig in den hemel, in beginsel en idealiter ook reeds op aarde, maar zal voor aarde en hemel aanbreken, als het koningrijk van christus tot allen gekomen is. - In het voorbijgaan zij opgemerkt, dat
Luk. xvii:21 door den Schr. wordt vertaald: het koningrijk Gods is in het midden van u, en niet, zoo als door sommigen geschiedt, binnen u; dat Matth. xxiv:30 als onecht door hem wordt uitgeworpen.
Aan den aard van het koningrijk Gods, zoo als daarvan

{==59==} {>>pagina-aanduiding<<}
gesproken wordt door den Heer, wijdt de Schr. nu verder een uitvoerig onderzoek. Minder dan met het voorgaande kunnen wij ons vereenigen met de onderscheiding, door hem gemaakt, tusschen de woorden: koningrijk Gods, en koningrijk der hemelen. Het eerste is, volgens hem, het geestelijk koningrijk, dat jezus op aarde kwam stichten; het andere dat koningrijk, hetwelk aan het eind van de geschiedenis der menschheid zal aanschouwd worden, dus de voltooijing van het eerste. De bewijzen, daarvoor aangevoerd, zijn, naar ons inzien, onvoldoende. En ook het begrip zelf meenen wij onjuist te mogen noemen, even als het denkbeeld van de onderscheiding eener zigtbare en onzigtbare kerk in den grond eene onwaarheid is. De kerk is niet anders dan onzigtbaar, zij kan in haren omvang niet worden afgemeten naar de uiterlijke kenteekenen, waarin zij zich openbaart. Alleen God, die in het verborgen ziet, kent hare uitgebreidheid en hare grenzen. Zij is de vereeniging der geloovigen onderling en met hun hoofd; waar die vereeniging alleen uitwendig bestaat, daar mag zij den naam van kerk niet dragen. Evenzoo is het met Gods koningrijk. God heerscht in de harten der menschen. Waar Hij niet wordt erkend als Koning, waar Hij niet in christus als Vader wordt bemind, daar is Zijn rijk niet, zoodat er niet kan gesproken worden van een zigtbaar en onzigtbaar koningrijk Gods; maar dit altijd zoowel nu als aan het eind der eeuwen even onzigtbaar is en blijven zal voor het ligchamelijk oog. Alleen van de vestiging en de voltooijing van dat rijk kan er sprake zijn, en als zoodanig kan deze tweeërlei voorstelling van het Godsrijk, die echter niet door tweeërlei formule wordt aangeduid, worden in verband gebragt, zoo als ook later door den Schr. geschiedt, met de aanvankelijke en de nog te verwachten komst van christus.
De ‘opwekking der dooden’ maakt den inhoud uit van § 4. Het meest trekt daarin onze aandacht de verklaring van Joh. v:28, 29, het welbekende crux interpretum. Hier wijkt onze Schr., even als bij de verklaring van Joh. vi, van zijnen vriend scholten af, die de woorden - die in de graven zijn - in een physischen zin opvat en op dien grond ze uit den tekst wil verwijderd hebben. B. vereenigt zich met van hengel en jentink, en vat genoemd werkwoord op in eene niet-physische beteekenis. In dezen strijd te beslissen ondernemen wij niet. Alleen merken wij op, dat, als de Schr. tegen

{==60==} {>>pagina-aanduiding<<}
de grammaticale bewijzen, die eene niet-physische verklaring in den weg staan, de bedenking inbrengt, dat het onderscheid, door scholten gemaakt, tusschen ὥρα ὅτι en ὥρα ἑν ᾖ niet in aanmerking komt, daar de Schrijvers van het N.T. zulk eene grondige spraakkennis niet bezaten, noch zulk een wijsgeerig spraakgebruik volgden als die fijne onderscheiding onderstelt, dat hij dan een breeden weg bewandelt, waarop de aanleiding tot afdwalen naar alle kanten openstaat. Zeker is dit de gemakkelijkste wijze om zich van dat bezwaar te ontslaan. Maar of dit middel proefhoudend is, wij wagen er aan te twijfelen, en laten het oordeel gaarne aan meer bevoegde taalkenners over. Ook de logische bezwaren tracht b. uit den weg te ruimen, door aan te nemen, dat het voorwerp der verwondering, door vs. 28 ondersteld, niet is de opwekking der zedelijk dooden, dit toch was afgehandeld met vs. 26; maar het oordeel, de κρίσις. Op die verwondering antwoordt de Heer, dat er vroeg of laat een tijd of liever een tijdstip (van korteren of langeren duur (maar dan is het geen tijdstip meer!)) zou komen, wanneer alle dooden, namelijk geestelijk dooden, Zijne stem zullen hooren en uitgaan, d.i. door de openbaring van Hem als den volmaakten mensch aan zichzelven ontdekt zullen worden (?). Zij, die door de stem van den menschen-zoon uitgaan uit het graf der zonde, en van dit oogenblik af het goede doen (er staat bij joannes: gedaan hebben) zullen opstaan ten leven; maar die in weerwil daarvan (waarvan?) voortgaan met het kwade te doen, zullen daardoor en daarin hunne veroordeeling vinden. - Al ware ook het gevoelen van scholten geheel te verwerpen, de hier gegevene verklaring, men leze haar in het werk in haar geheel, kan ons niet
bevredigen.
Juiste en schoone opmerkingen treffen wij daarentegen op bladz. 165, 173, 179 en elders aan, omtrent het oordeel. Nadat de Schr. nog de vragen beantwoord heeft, of jezus ook eene opstanding van onregtvaardigen leert, en hoe men die opstanding deelachtig wordt, spreekt hij in § 5 over het oordeel der wereld. De eenheid der voorstelling van de κρίσις bij de Synn. en joannes wordt duidelijk in het licht gesteld en omtrent den aard der bronnen hetzelfde opgemerkt, wat vroeger bij de behandeling der parousie was ter sprake gebragt. Het gronddenkbeeld, in het woord κρίσις opgesloten, is, volgens b., dat van vergelding, maar bij de Synn. wordt

{==61==} {>>pagina-aanduiding<<}
meer als maatstaf het uitwendig leven aangenomen, bij joannes geldt zij niet de daden der menschen, maar hunne personen. De synoptische κρίσις strekt zich beiden over goeden en boozen uit, die van joannes over de boozen alleen. Jezus als het ideaal der menschheid toont, wat de mensch, van Gods geslacht, zijn kan. Zijne verschijning op zichzelve is het oordeel voor ongeloof en bijgeloof. De kracht der waarheid veroordeelt hen, door wie Hij verworpen wordt. Zoo was het, toen jezus op aarde leefde; zoo blijft het, ook na Zijne verheerlijking. Verschillende uitspraken worden uitvoerig verklaard ter beantwoording der vraag, wanneer en waar het oordeel zal plaats hebben. Wij vergenoegen ons met het resultaat mede te deelen, op bladz. 209. Het oordeel, zegt de Schr., is eene werkzaamheid des Heeren, maar eene geestelijke, waardoor de mensch of de menschheid overtuigd wordt van zonde en van geregtigheid, en eene scheiding wordt te weeg gebragt tusschen goeden en boozen, zóó dat de goeden zich aan christus aansluiten en behouden worden, de boozen zich van Hem afscheiden en al de ellende van deze hunne verwijdering des te dieper gevoelen. Die werkzaamheid is bestendig, in den tijd en in de eeuwigheid, hier en namaals en duurt voort, totdat de zonde in de boozen vernietigd zal zijn. Zij geldt allen, in zooverre ook de goeden daardoor komen tot de volle bewustheid van hun geluk, en wat er nog zondigs in hen overgebleven zij, afgescheiden wordt. Dat oordeel is aan christus opgedragen als daartoe bij uitnemendheid bevoegd, krachtens het goddelijk leven, in Hem als menschenzoon geopenbaard. Het is een natuurlijk uitvloeisel, eene dynamische
werking van zijn God-menschelijk wezen, dat zich in de zondige wereld openbaart, in den beginne door zijne ligchamelijke verschijning op aarde, vervolgens in den loop der eeuwen, zoo door de verspreiding en verkondiging van zijn heilig Evangelie als door de werking van zijnen Geest in de gemeente.
Het behoeft na het medegedeelde niet te worden gezegd, dat onze Schr. als eindelijke uitkomst der krisis eene herstelling aller dingen aanneemt. Dit onderwerp behandelt hij in de laatste §. Wat van beide kanten door de exegeten en dogmatici voor en tegen dit leerstuk wordt aangevoerd, is te zeer bekend, dan dat wij het hier zouden herinneren. Met groote naauwkeurigheid worden alle argumenten door b. overwogen.

{==62==} {>>pagina-aanduiding<<}
Zoo ver dit mogelijk is toont hij groote onpartijdigheid en stemt toe, dat er in de synn. Evangeliën plaatsen voorkomen, waar eene altijddurende rampzaligheid als gevolg der zonde stellig geleerd wordt; ja, dat ook die plaatsen, welke niets tegen de herstelling aller dingen bewijzen, in verband met de anderen beschouwd, ook geen voldingend bewijs daarvóór kunnen opleveren, in het geval dat ze woordelijk van den Heer afkomstig zijn. Doch juist dit laatste wordt door den Schr. betwijfeld. Onder zulke plaatsen rangschikt hij: de gelijkenis van het onkruid en wel daarvan Matth. xiii:30, 40, 41; die van de maagden, voor wie de deur werd gesloten, Matth. xxv:10; van den rijken man, die door eene onoverkomelijke klove van lazarus gescheiden is, Luk. xvi:26; verder de uitdrukkingen: een worm die niet sterft, een vuur dat niet wordt uitgebluscht. Ook nog Matth. xiii:42, 50, Mark. ix:49, welke duistere plaats reeds door van der palm voor niet van jezus afkomstig gehouden is; Matth. viii:12; xxii:13; xxv:30, enz. Met verschillende, naar het ons voorkomt onwederlegbare bewijzen wordt deze meening gestaafd, en vooral uit den overigen inhoud van het Evangelie aangetoond, dat de staat van ellende, waarin de zondaar na zijnen dood verkeeren zal, noodzakelijk leiden moet tot vernietiging der zonde binnen in hem en alzoo tot zijn behoud. De straf der zonde kan eeuwig genoemd worden, omdat zoolang er zonde bestaat, daaraan onvermijdelijk straffen zijn verbonden. Maar de zonde zelve behoeft niet eeuwig te zijn, zij kan het niet zijn
volgens het wezen van God, zoo als dit in het Evangelie ons is geopenbaard.
Zietdaar een vlugtig overzigt van het werk, dat ons ter aankondiging was toegezonden. Wij gevoelen het gebrekkige van deze schets, maar zouden meer ruimte van de Redactie hebben moeten vragen dan voor ééne beoordeeling kan worden afgestaan, indien wij een naauwkeurig verslag van den rijken inhoud hadden willen geven. Wij behoeven niet te zeggen, dat wij met den arbeid van Ds. briët zijn ingenomen. De weg, dien hij bewandelt, komt ons als de regte, de eenig ware voor. Dit is de hoofdzaak en daarop grondt zich onze lof. Dat hij hier en daar kan hebben gedwaald, hij zelf is de eerste om het te erkennen, en zal ons enkele bedenkingen, die wij in ons verslag hebben ingelascht, niet ten kwade

{==63==} {>>pagina-aanduiding<<}
duiden. Spoedig, maar niet te spoedig hopen wij het tweede en laatste Deel te ontvangen. Met het oog daarop hadden wij wel gewenscht, dat het onderzoek door den Schrijver op wat minder groote schaal ware aangelegd. Het komt ons voor, dat hij hier en daar, bij eene herziening, veel had kunken wegsnijden en inkorten. De vruchten van zijn arbeid zou hij er door vermeerderd hebben; want nu vreezen wij dat sommigen, voor wie de lezing goed zou zijn, daarvan welligt zullen worden afgeschrikt, wanneer zij bemerken, dat op dit Eerste nog een Tweede Deel moet volgen. Maar hieraan is thans niet meer te veranderen. Ook in zijne breede gedaante kweeke dit eschatologisch onderzoek een rijken zegen tot verbreiding van licht en klaarheid op Christelijk gebied.

-r-




De hervormers en de hervorming, in betrekking tot de taak, door de hervorming aan de evangelische kerk opgelegd, geschiedkundig toegelicht door Dr. Daniël Schenkel. Uit het hoogduitsch vertaald door Dr. E.J. Diest Lorgion, Predikant te Groningen. (Te) Groningen, (bij) J.B. Wolters. 1857. In gr. 8vo. VIII en 256 bladz. f 2-40.

De lang gevoede wensch om de levensbeelden der hervormers, gelijk die door den dagelijkschen omgang met hen uit hunne schriften zijner ziel waren ingeprent, met toepassing van de door zijne studiën verkregene uitkomsten, af te schilderen, deed den beroemden heidelberger hoogleeraar besluiten de geschiedenis, of liever de voorstelling en beschouwing der werkzaamheid van vier hunner in één raam bij elkander te voegen. Het driehonderd jarig jubilé der hervorming in Baden scheen hem een geschikt tijdstip voor de uitvoering van dit voornemen. Zijn werk zou dan een feestgave zijn aan de euangelische staatskerk van dat schoone land, waarin hij sedert vijf jaren als akademisch voorganger en opziener der inrigting tot opleiding van geestelijken, naar zijne eigene getuigenis, met vreugde werkzaam is. Wel mag het eene feestgave geheeten worden. Uit een rijken schat van door bronnenstudie verworvene en door zelfstandig nadenken verwerkte wetenschap, wordt met kwistige hand oud en nieuw voortgebragt. 't Is het werk eens mans die het tegenwoordige en het ver-
{==64==} {>>pagina-aanduiding<<}
ledene kent, wiens warm hart klopt voor het heden van een vaderland welks geestelijke behoeften zijn scherpe blik met juistheid heeft gepeild. Zoo moest wel de gave geschikt zijn om de feestvreugde der badensche kerk te heiligen. Of liever niet die der badensche alleen. Voor geheel de hervormde afdeeling der gemeente van christus is de arbeid van schenkel belangrijk, en Dr. diest lorgion mogt in het voorberigt zeggen: ‘dat schenkel wel is waar spreekt over de roeping der euangelische gemeenten in Duitschland, maar dat hetgeen hij daaromtrent zegt, nagenoeg in alle opzigten ook op die in ons vaderland kan worden toegepast.’ Dit zou nog meer 't geval zijn indien de duitsche schrijver minder duitscher was geweest. Van hunnen hoogen Olymp zien de mannen van het land der gedachte wel eens niet
alle volken, die aan den voet van hunnen throonberg werken en woelen. In dit opzigt is schenkel een echte zoon van Duitschland. Voor hem bestaat het europesche staatsgezin slechts uit drie leden, of juister, hij erkent slechts drie natieën, die aan het hoofd der europesche beschaving staan, en de belangen der drie groote brandpunten van de menschelijke ontwikkeling vertegenwoordigen. De engelschen acht hij geroepen om de idee van den waren staat, d.i. van de geordende, voor het leven geschikte openbare vrijheid te vertegenwoordigen; - de franschen om eene zooveel mogelijke gelijkheid van stand en vermogen in de maatschappij te bewerken; - de duitschers om aan de spits eener godsdienstige ontwikkeling te staan. Dat in zijne ‘verdeeling der aarde’, althands der beschaafde oude wereld, voor de russen geen plaats is, wordt ligtelijk begrepen: zij behooren, zoowel als de turken, meer in de asiatische huishouding thuis. Maar zoolang de kunst mede tot de menschelijke ontwikkeling behoort, mogt hij toch ook der romaansche volken zijn gedachtig geweest, wien dat talent in ruimere mate dan den noordelijkeren is geschonken, al ligt het thands in hunnen boezem, door niemand verholene oorzaken, ongebruikt en met stof bedolven. En zoolang de kracht een harer elementen is, ware 't misschien niet onjuist ook aan het skandinavisch ras een plaatsjen in te ruimen onder ‘de vertegenwoordigers der belangen van de groote brandpunten der menschelijke ontwikkeling.’ In stilte zou daar nog wel eens de kracht der swens

{==65==} {>>pagina-aanduiding<<}
en knuts en rolfen kunnen werken, om, ware 't dan ook minder verwoestend dan in de dagen der vaderen, op den door den Koning der volken bestemden tijd, een frisscher leven te storten in het door koortsig werken en woelen verteerde angelsaksische en gallische en germaansche bloed.
Misschien oordeelt iemand deze opmerking eene niet ter zake dienende uitweiding. Maar bij de lezing van schenkels werk komt ze als van zelve op. Wat hij geschreven heeft kan nu reeds nuttig wezen in uitgebreideren kring dan hij zich voorstelde: doch 't zou daar en in Duitschland oneindig nuttiger nog zijn geweest, indien niet een zeker particularisme, onverklaarbaar in zoo helder een hoofd en zoo ruim een hart, hem had verleid den duitscher bij uitnemendheid de roeping toe te kennen om geheel te volbrengen, wat hij naar zijnen volksaart slechts ten deele volbrengen kan. Kon de theorie alleen eene nieuwe ontwikkeling op het gebied der godsdienst in 't aanzijn roepen, daar ware grond om den duitscher bij uitnemendheid, misschien zelfs bij uitsluiting den daartoe gestelde te noemen. Maar wanneer godsdienst - en wie zal weêrspreken dat ze zoo beschouwd moet worden? - leven is, hoe zal dan de speculative, onpraktische bewoner van het land ten oosten des Rhijns daartoe in staat zijn zonder den bijstand van meer werkdadige volken? Bunsen heeft dit juister ingezien. Ware schenkel voor den geest geweest wat die christen-staatsman buiten zijn geboorteland heeft leeren beseffen, voorzeker zou hij dan niet tot de boven vermelde indeeling gekomen zijn. En als hij dan niet in den duitscher alleen den geroepene tot de bevordering der godsdienstige belangen had gezien, hij zou ook de behoeften der mede geroepene volken gepeild en hunnen toestand onderzocht hebben, waardoor de vijfde afdeeling van zijn geschrift: ‘waartoe de hervorming roept’, oneindig rijker in inhoud, en zelfs voor de lezers die hij zich uitsluitend voorstelde, van meerzijdig nut ware geworden.
Doch waartoe gesproken van 'tgeen het boek had kunnen zijn, daar 't thands reeds zooveel is? 't Heeft één verdienste die 't reeds allen lof waardig maakt: 't belooft iets schoons, en 't vervult wat het belooft. Schenkel wilde de inwendige verwantschap in het licht stellen waarin luther,

{==66==} {>>pagina-aanduiding<<}
zwingli, calvijn en melanchthon (*) met hunne verschillende gaven en krachten, als vaten van één en denzelfden in hen werkenden geest, tot elkander staan. Zonder het onderscheid te bemantelen of te verbloemen, wenschte hij toch vóór alles de nog dieper liggende eenheid te doen uitkomen. Daarom zou het niet zoozeer het leven als wel de werkzaamheid der hervormers, niet zoozeer de geschiedenis als wel het werk der hervorming zijn, dat hij wenschte toe te lichten. Veilig mag ieder bevoegde worden uitgenoodigd tot de beandwoording der vraag: of dit doel door hem werd bereikt? 't Is onmogelijk de afdeeling over melanchthon te lezen, zonder in te zien dat, was deze schier alleen de schakel die, ook na den treurigen avondmaalsstrijd, de duitsche en zwitsersche hervorming voor geheele losrukking behoedde, hij 't niet had kunnen wezen zoo niet de hervorming in die beide landen van één geest en één bedoeling in den Erfurter monnik en den priester van Glarus was uitgegaan. Desgelijks wordt in de derde afdeeling ten duidelijkste aangetoond dat in calvijn hetzelfde werkte, hetzelfde tot hervorming drong, wat in luther en zwingli en melanchthon wrocht en tot den arbeid riep. Hem, den vaak miskende, hem in wien menigeen slechts den scherp dialektischen dogmatiker ziet, zonder meer in hem te willen aanschouwen, hem bij wiens beoordeeling zoo velen vrijheid schijnen te vinden om alleen te spotten met den kleingeestigen tuchtmeester en het vonnis uit te spreken over den protestantschen inquisiteur, zonder den
streng zedelijken christen te eerbiedigen, en den redder van duizende zielen uit een nieuw Gomorrha te zegenen, hem geschiedt in schenkels arbeid regt. Wie des heidelberger hoogleeraars voorstelling, - ze is op de brieven en geschriften van den edelen franschman zelven gegrond, - onbevangen leest, hij zal erkennen dat schuldbesef, gevoel van strafwaardigheid, behoefte aan verzoening en verlossing ook calvijn naar betere dingen deed smachten, zoeken, jagen dan Rome geven kon.
Reeds dit zal genoegzaam zijn ten bewijze dat schenkel de éénheid der vier hervormers en van hun werk weet aan

{==67==} {>>pagina-aanduiding<<}
het licht te brengen. Wie zelf zijnen arbeid leest ziet dat hij het overal en in alles met liefde doet. Maar nimmer ontaart zij in voorliefde. Schenkel behoort niet tot de menschen die eene te voren opgevatte meening overal bevestigd willen zien. Onpartijdig geschiedschrijver wijst hij zelf de verschilpunten aan. In die onbevangenheid zijner voorstelling, en in die duidelijke aanwijzing van 'tgeen zoovelen hebben voorbijgezien, ligt de hooge verdienste van hetgeen het grooter deel van den inhoud zijns werks uitmaakt: de toelichting van de werkzaamheid der hervormers en het werk der hervorming. Vraagt men: of hij regt had op den titel daarbij te voegen: ‘in betrekking tot de taak, door de hervorming aan de evangelische kerk opgelegd’? dan zal eene naauwkeurige lezing der vijfde afdeeling niet veel grond tot eene ontkennende beandwoording overlaten. Zij bevat menigen behartigingswaardigen wenk over de verpligting tot onderzoek der schrift, heiliging der gemeente, gemeenschapsoefening met haar verheerlijkt hoofd, over de verhouding van kerk en staat, belijdenisschriften en kerkelijke inrigtingen. Wie haar gelezen heeft zal daarom erkennen dat de schrijver geen weidschen titel koos, al kan hij zich niet onverdeeld overal met zijne beschouwingen vereenigen; - al is men ook niet onverdeeld ingenomen met de vreemde, om 't regte woord te bezigen: onlogische trilogie van kennis, geloof en leven, waarin hare behandeling is gesplitst; - en al treedt bij de kennismaking van dit gedeelte des werks de regtmatigheid der grieve in 't licht, boven reeds ingebragt tegen de eenzijdigheid die aan het duitsche volk bij uitnemendheid de roeping toekende, waaraan het slechts ten halve kan voldoen. Nog eene andere aanmerking op deze slotbeschouwingen mag niet verzwegen worden. Bij de herinnering dat de hervorming tot onderzoek der waarheid roept, zegt de schrijver (blz. 194): ‘Wanneer in lateren tijd, met het oogmerk om de tot ons eeuwig
heil betrekking hebbende bestanddeelen uit den algemeenen inhoud der H.S. uit te schiften, beweerd is: “dat Gods woord in de schrift is, maar dat de schrift niet Gods woord is,” zoo hebben zeker noch de hervormers, noch de reformatorische belijdenisschriften ooit zulk eene onderscheiding gemaakt, en de eersten zouden daaraan ook hunne toestemming niet hebben geschonken.’ Misschien is dit waar van de symbolen der groothertogelijk-badensche landskerk, of wat door haar als zoodanig wordt beschouwd; -
{==68==} {>>pagina-aanduiding<<}
dat het niet van alle reformatorische belijdenisschriften geldt, heeft de hoogleeraar scholten duidelijk genoeg aangetoond, in zijne ‘Leer der Hervormde Kerk’, Dl. I, blz. 86, 2de uitg. En wat de hervormers betreft, moet schenkels bewering ten krachtigste worden tegengesproken - althands wat luther en melanchthon betreft - zoolang des laatsten Loci Theologici (I, p. 328), en van den eersten uitdrukkingen bestaan als die in zijne werken worden gevonden (II, blz. 1795, XIV, blz. 105, XXII, blz. 2177, uitg. v. walch).
Zulke vlekken behoeven niet verzwegen te worden, waar zoo veel goeds van het geheel kan worden gezegd. Men is den vertaler dank schuldig voor hetgeen hij uit den vreemde overbragt, al mogt men wenschen dat hij meer zorg nog aan die taak had besteed. 't Geldt hier den ouden strijd tegen het prachtige zulks en het geliefde dezelve in elk geslacht, getal en naamval, - tegen de gewone germanismen iemand aan iets herinneren voor iets aan iemand herinneren, iets deelen voor in iets deelen, daadzaken, daarstellen, daarstelling, en tegen de buitengewone als: uiterlijke voorvallen, magtsvolkomenheid, verdienstvol; - tegen plagt (3. p.e. onv. verl. t. aant. w.) voor plag, - tegen zelve als meervoud van zelf, - tegen het gebruik der trappen van vergelijking bij de woorden volmaakt of volkomen, - tegen kersfeest voor kerstfeest, - tegen het gebruik der stomme e waar de welluidendheid hare weglating gebiedt, als in de uitdrukkingen ‘hij was geen vrolijke student’ (blz. 15), of ‘hoe vaster hij als alleen staande christen’ (blz. 31), - tegen lamheden in stijl als: de zinsnede blz. 115 o. 116 b., of ‘gelijk dan ook volgens de echte beginselen van het protestantisme de zaligmakende gemeenschap met christus inderdaad ook enz.’ Zulke smetten zijn bij de lezing even onaangenaam als de tekortkomingen der correctie, wanneer ze melanchton voor
melanchthon, Meklenburg voor Mecklenburg, honnius voor honius (*) duldt, - de afbrekingen

{==69==} {>>pagina-aanduiding<<}
Ove-rijssel en melanch-ton gedoogt, - of in latijnsche namen de k voor c, en omgekeerd in grieksche de c voor k toelaat, zooals in agrikola en catholiek geschiedt. Eerbied voor de nederduitsche taal en achting voor de nederlandsche drukpers verbieden deze aanwijzingen terug te houden, al dwingen overigens de bewerking van den vertaler en de uitvoering des drukkers tot de erkenning, dat zij zich in menig opzigt verdienstelijk hebben gemaakt, en de indruk dien de lezing van schenkels geschrift in verstand en hart achterlaat tot dankzegging aan hem die de kennismaking met dezen arbeid van den duitschen geleerde voor velen in den lande, die de zustertaal niet verstaan, heeft mogelijk gemaakt.
Nog ééne herinnering. Schenkel schreef voor de gemeente. Hij achtte het dus min geschikt den lezer door aan den voet der bladzijden geplaatste noten te vermoeijen. Voor hen die echter zijne bronnen wenschten aangewezen te zien, heeft hij zijne aanteekeningen in een aanhangsel geplaatst. En dit rijke aanhangsel verhoogt niet weinig de waarde van zijn boek voor allen, die lust gevoelen tot een zelfstandig onderzoek van hetgeen hij leverde.

b.

v.h.





Het Catholicisme van Hugo de Groot. Door E.J. Diest Lorgion, Theol. Doct., en Predikant te Groningen. Te Groningen, bij J. Oomkens, J.z. 1857. In gr. 8vo. 130 bl. f 1-25.

Het geschrift van den Heer c. broere, Professor aan het R.-K. Seminarie te Warmond: De terugkeer van hugo de groot tot het Katholieke geloof, moest noodwendig eene naauwkeurige toetsing uitlokken. Want hoewel de waarheid van het Protestantisme volstrekt niet staat of valt met afval of niet-afval ook zelfs van een zoo buitengewoon geleerd en scherpzinnig man als huig de groot was, lag het in den aard der zaak, dat men dezerzijds niet dan bij de onwedersprekelijkste bewijzen de waarheid zou toegeven van het oude, dikwijls geopperde en dikwijls bestredene beweren, alsof de onvolprezen man in het laatst van zijn leven de R.-K. leer was toegedaan, en slechts door den dood verhinderd werd, tot die Kerk over te gaan. Toch scheen het, bij oppervlakkige

{==70==} {>>pagina-aanduiding<<}
lezing van het door Prof. broere gegeven betoog, dat men, hoe noode dan ook, grotius wel aan Rome moest afstaan, grotius, den grooten Bijbel-uitlegger, den verlichten Christen, den kloeken verdediger van de waarheid der christelijke godsdienst, den edelen kampvechter voor vrijheid van godsdienst en geweten... Maar die indruk van het boek kon slechts de eerste zijn; bij naauwkeuriger inzien bespeurt de nadenkende weldra, dat de Warmondsche Hoogleeraar - behendig of in onkunde? - misbruik maakt van het misbruik, dat sedert lang in de taktiek der Pauselijken gemaakt wordt van het woord ‘Katholieke’ Kerk, 't welk eigenlijk beteekent: de algemeene, alle afzonderlijke afdeelingen der Gemeente van christus omvattende Kerk, maar door de Roomsche zich, als haar eigendom en haar alleen betreffend, met drieste aanmatiging wordt toegeëigend. Dr. diest lorgion heeft, nog veel krachtiger dan Prof. broere, bewezen, dat de groot inderdaad ééne Katholieke (algemeene) Kerk als het ideaal der Gemeente van christus op aarde, wenschte, en naar de verwezenlijking er van streefde; maar dit reeds alleen doet het geheele betoog van den Heer broere als een kaartenhuis ineen vallen. Zijn ‘Catholicisme’ heeft niets dan den naam gemeen met dat van de groot; zulks wordt in het stuk, dat Dr. diest lorgion geschreven heeft in het Tijdschrift: Waarheid in Liefde, en waarvan wij een afzonderlijk uitgegeven afdruk aankondigen, met de stukken, d.i. uit de groot's eigene brieven, overtuigend aangetoond. Niet alleen wordt met groote naauwkeurigheid blootgelegd, waar Prof. broere verkeerd voorstelt, onjuist vertaalt, onvolledig aanhaalt in
zijn beroep op diezelfde brieven; maar ook uit de bronnen ontvouwd, dat de groot wel doordrongen was van het besef, dat er éénheid onder de christenen behoort te bestaan, met andere woorden: dat de Christelijke Kerk eene Katholieke of algemeene moet wezen, doch tevens dat hij daarbij niet dacht aan het Roomsch-Katholicisme, integendeel aan eene Kerk, die zich alleen grondde op de H. Schrift, bij welker uitlegging de groot hooge (o.i. te hooge) waarde hechtte aan het gezag der overeenstemming van de oude kerken, terwijl hij niet afkeerig was van het hiërarchisch beginsel en zelfs wel eenen Paus als oppersten bestuurder der Kerk, doch daarom nog niet als onfeilbaar en oppermagtig opperhoofd, wilde laten

{==71==} {>>pagina-aanduiding<<}
gelden. Niet alleen wat onze groote landgenoot wilde, maar ook waarom hij het wilde, wordt met groote belezenheid in zijne schriften, helder oordeel en onbevangen scherpzinnigheid door d.l. in het licht gesteld. Als de Heer broere het met een onpartijdig oordeel lezen wil, gelooven wij niet, dat hij meer van de groot's terugkeer in de Roomsche (hij zegt: Catholieke, maar in het geschrift zelf komt het ‘Roomsche’ genoeg uit) Kerk spreken zal. Wij verblijden er ons over, dat de afzonderlijke uitgave dit uitmuntende, bezadigde, mannelijke geschrift ook buiten den kring der lezers van Waarheid in Liefde heeft verspreid.

Een blik in den ziekelijken Volkstoestand. Het proef- en geneesmiddel in Christenzin. Door H.C.W. Ter drukkerij van het Opvoedings-Gesticht te Montfoort. 1857. In gr. 8vo. 37 bl. f :-35.

Of het opzettelijk zij, dat de titel aldus gesteld is, weten wij niet, maar den inhoud van het stukje zal men er niet uit raden. Welke - vraagt men - is de ziekelijke volkstoestand? Toestand in allen gevalle, die een geneesmiddel vraagt in Christen- d.i. zedelijken zin, alzoo niet in eenen stoffelijken. En toch is het een stoffelijk, dat in deze brochure wordt aangeprezen tegen het pauperisme uit overbevolking ontstaan - de ziekelijke volkstoestand, van welken de Schrijver spreekt. Dat geneesmiddel dan bestaat in kolonisatie, op groote schaal, naar de Transvaalsche republiek in Zuid-Afrika. Hetgeen daarvoor pleit is, dat de kolonist niet in een land komt, bewoond door volstrekt vreemde stammen, maar bij stam- en taalgenooten, die de onzen gaarne ontvangen - iets dat, voegen wij er bij, ook nog weder blijkt uit de laatste berigten aangaande de jongelieden, die vóór eenigen tijd naar Graaff-Reynet zijn vertrokken -; niet in een land, waar men te kampen heeft met een ongezond of voor Nederlanders ongeschikt klimaat, maar in eene zeer gezonde streek; niet in een land, waar regeringsbepalingen de vrije ontwikkeling van landbouw en nijverheid belemmeren, maar in een, waar alle vrijheid wordt genoten; niet, eindelijk, in een, waar bodem, bewerking en voortbrengselen zoozeer van ons vaderland ver-
{==72==} {>>pagina-aanduiding<<}
schillen, dat er den Nederlander de handen verkeerd staan, maar in een, waar men zich volkomen op zijn gemak kan bewegen, terwijl de vruchtbaarheid ruime winsten belooft. Dit een en ander wordt hier ontwikkeld, en daaruit afgeleid, dat de onderneming van kapitalisten, die zich vereenigen tot het geldelijk ondersteunen van dergelijke kolonisatie op groote schaal, eene weldadige afleiding geeft aan het kwaad der overbevolking, aan velen lotsverbetering belooft, den achterblijvenden ruimte en een meer onbekrompen onderhoud verzekert, door den tijd uitzigt op nieuw verkeer en leven opent aan handel en fabriekwezen, den aanzienlijke en
kapitalist aanbiedt wat hem het liefste is: geenerlei oppositie, inwendige rust, geregelde rentheffing.
Oogenschijnlijk is dit alles zeer aannemelijk, maar of het zulks in wezenlijkheid zij, durven wij niet beoordeelen, en 't is dan ook vooral ten einde de aandacht van deskundigen op het onderwerp te vestigen, dat wij den hoofdinhoud hebben opgegeven. Dit is zeker, dat de toestand van zaken in ons land alle aandacht verdient. De landbouw heeft in de laatste jaren ongehoorde winsten afgeworpen; scheepvaart, handel en nijverheid hebben eene ongekende vlugt genomen; de inkomsten der schatkist nemen toe - alles teekent dus welvaart; en toch: de rijken mogen nog rijker worden, het is eene treurige waarheid, dat de welvaart in den middelstand afneemt en dat de armen nog armer worden. Die waarheid is, helaas! onomstootelijk. En is dat het geval in eenen tijd, waarin vrede van buiten, rust van binnen heerschen, waarin onze Indische bezittingen het moederland verrijken met millioenen schats - wat zou het dan zijn in andere tijden? Die vraag verdient wel nadenken. Waarlijk, de toekomst wekt bekommering, ook voor de rijken zelven, en aandacht verdient ieder middel om dreigende onheilen af te wenden. Blijkt bij onderzoek van deskundigen de onraadzaamheid van eenigen maatregel, de onhoudbaarheid van eenig stelsel, de onuitvoerlijkheid van eenig middel - ook door de schifting tusschen het eene en andere komt men tot de waarheid. Maar komt nu op die wijze het aanbevelingwaardige van een plan aan het licht, dan nog is vereeniging van kapitalen noodig. Teregt echter merkt de Schrijver aan: ‘Konden de verschillende ontwerpers van noodige en nuttige onder-
{==73==} {>>pagina-aanduiding<<}
nemingen te gelijker tijd daarbij aanwijzen soliede borgen voor het te storten kapitaal, en aanbieden vooruitbetaling van een paar jaren interest ad 5 procent, dan misschien zouden de geldkisten en brandkasten der vroeger zoo ondernemende, nu dommelende, Hollanders te openen zijn.’
Bij veel waars is daarin echter ook veel overdrijving. Er is zoo menige oogenschijnlijk goede onderneming te gronde gegaan, en de praktijk heeft zoo dikwijls de theorie beschaamd, dat men voorzigtiger, ja, zoo men wil, angstvalliger is geworden. Maar bovendien ziet men algemeen bij het vergelijken van de ‘dommeligheid’ der (wij zeggen liever: veler) Nederlandsche kapitalisten met den ondernemingsgeest van het voorgeslacht, ééne zaak over het hoofd. Zij is deze, dat verreweg het grootste gedeelte der tegenwoordige kapitalen bestaat in effecten, en dat het leven van de renten van staatsschuldbrieven in den besten tijd van der Nederlanderen ondernemingsgeest nog eene geheel en al onbekende zaak was. Er bestonden, ja, actiën in sommige maatschappijën, doch dit bepaalde zich tot weinig, en het bezitten van kapitaal in schuldbrieven ten laste van eene provincie of stad was een eigendom, die slechts eene kleine bijzaak mogt genoemd worden. En zonder nu iets te willen afdingen op den krachtigen geest onzer voorvaderen, blijft het de vraag, of die geest wel zoo krachtigen prikkel zou hebben gevonden, indien men na het inbeuren eener aanzienlijke som slechts aan zijnen makelaar last te geven hadde gehad om zóóveel Integralen of zóóveel Russen te koopen, ten einde op zijn doode gemak den coupon te knippen, of zijn kapitaal te vermeerderen door speculatie in effecten. Dit is het, wat den ondernemingsgeest uitdooft; dit de hoofdkanker, welke aan de maatschappijën knaagt; dit de oorzaak, waardoor de rijken nog rijker en de niet-rijken arm worden; dit de weg tot het concentreren der kapitalen en het uitputten van den middelstand. En moge in dit opzigt de tegenwoordige geldcrisis eene gevoelige les geven! Moge zij de oogen der ‘dommelenden’ openen voor de waarheid, dat hunne buitensporige liefde voor ‘fortuin en portefeuille’ niet geheel en al een rotsgrond
is om op te bouwen. Wij houden ons overtuigd, dat indien de helft der sommen, die door Nederlandsche kapitalisten bij de tegenwoordige geldcrisis zijn verloren, b.v. in spoorwegen waren gestoken, eene

{==74==} {>>pagina-aanduiding<<}
nieuwe bron van welvaart voor het vaderland en een bestaan voor tal van personen en huisgezinnen zou zijn geopend, en dat, hadde men in de handelswereld zich meer bepaald tot soliede operatiën, niet zooveel zelfmoorden van geruïneerde kapitalisten, niet zooveel schandelijke bankroeten door Europa zouden zijn vernomen, maar ook daarentegen de welvaart van het algemeen meer zou bevorderd, en tallooze openingsbuizen der bron van armoede meer gestopt zouden zijn. Mogt men nog tijdig wijs worden - die zich aan een ander spiegelt, spiegelt zich zacht.




Eenige Conclusiën, in belangrijke zaken, voor het Provinciaal Geregtshof van Gelderland genomen, door Mr. W. Staats Evers, Procureur-Generaal bij dat Hof. Twee Deelen. Te Zutphen, bij Willem Thieme. 1857. In gr. 8vo. 4, VIII en 736 bl. f 7-05.

Het is een zeer groot gebrek, hetwelk bij de mededeeling der Regterlijke uitspraken in den regel bestaat, dat men alleen de uitspraak zelve publiceert, maar conclusiën, pleidooijen, en conclusiën van het openbaar Ministerie achter houdt. Daardoor toch heeft men eerst een geheel, en kan de vraag, welke zich voordoet, in haren ganschen omvang overzien worden; ja, wij zouden gerust durven beweren, dat menige uitspraak, welke men nu geheel afzonderlijk leest, en die hoogelijk geprezen of scherp gelaakt wordt, een ander oordeel van deskundigen zoude uitlokken, indien men al de dingtalen had mogen inzien. Het zou dan wel niet zoo gemakkelijk vallen als nu, om een nommer van het Weekblad door te vliegen, maar het Multum zou het ook dan van het Multa winnen, wanneer alleen de belangrijkste zaken, doch dan ook in haar geheel, aan het regtsgeleerd publiek werden medegedeeld.
De Heer staats evers heeft een paar Deelen der conclusiën, door hem als Procureur-Generaal bij het Hof van Gelderland genomen, doen drukken, en wij juichen die uitgave zeer toe, omdat wij zoo gaarne wenschten, dat de dikwijls zoo belangrijke conclusiën van het officie niet aan de vergetelheid werden prijs gegeven, hetgeen nu, helaas! veelal het

{==75==} {>>pagina-aanduiding<<}
geval is. Het voorbeeld van den Heer staats evers moge dus algemeene navolging vinden, dit zou, vooral in handelsplaatsen, en bij de nog zoo magere literatuur over ons handelsregt zeker van veel gewigt zijn voor de wetenschap.
Evenwel heeft de verzameling van den Heer staats evers hare eigenaardige belangrijkheid, omdat de quaestiën, waartoe landelijke eigendommen aanleiding geven, in de provincie Gelderland zeker het talrijkst voorkomen, en dikwijls dubbel belangrijk zijn voor den praktizijn, welke niet zoo aanhoudend over landhuur, erfpacht, tienden en wat er meer zij, wordt geraadpleegd.
Zoo als van zelf spreekt moet de keuze uit den rijken voorraad der Conclusiën met zorg worden gedaan, en wij gelooven, dat de Heer evers dit zeer goed in het oog heeft gehouden. Alleen belangrijke quaestiën zijn hier opgenomen, en ieder Jurist zal met genoegen en vrucht deze verzameling in handen nemen.
Wij loopen daarom met conclusiën hooger dan met vertoogen, omdat gemaakte quaestiën altijd iets minder belangrijks hebben, deels omdat regt en feiten zoo moeijelijk zuiver te scheiden zijn, deels omdat men, naar quaestiën zoekende, dikwijls tot quaestie maakt, wat zonneklaar is.
In de beschouwing der vragen zelven valt het moeijelijk ons hier te verdiepen. Wij zouden het wagen hier en daar van den geachten Schrijver te verschillen, maar dit uitvoerig aan te toonen zou de perken, ons hier gesteld, zeker overschrijden.
Men neme dus onze aanprijzing op goed geloof aan!

a.




Geschiedenis van het Zevende Regement Infanterie. Door J.K.H. de Roo van Alderwerelt, 1ste Luitenant bij het 7de Regement Infanterie, gedetacheerd bij het Ministerie van Oorlog. Met gelith. kaart. Te Arnhem, bij J.F. Thieme. 1857. In gr. 8vo. XVI, VI en 268 bl. f 4-25.

Reeds in verscheiden maandwerken is bovenstaand werk ten gunstigste aangekondigd, en het is Ref. een genoegen het aantal gunstige beoordeelingen dienaangaande met eene in de Vaderl. Letteroefeningen te mogen vermeerderen. Het belang-
{==76==} {>>pagina-aanduiding<<}
rijke van dusdadige regements-geschiedenissen is algemeen erkend, en mogen de regementen van ons leger over het algemeen niet zoo vele ondervindingen gehad hebben als wel bij leger-afdeelingen van andere rijken (b.v. Frankrijk) het geval is, voor eene geschiedenis van ons zevende Infanterie-regement bestond eene vrij rijke stof. De Heer de roo van alderwerelt heeft die stof zoo gelukkig verwerkt, dat zijn boek niet, gelijk men alligt, op den titel afgaande, zou meenen, alleen lectuur voor officieren en soldaten is, maar ook aan beoefenaars van meer vreedzame bedrijven menig nuttig en aangenaam oogenblik verschaffen zal. Ref. zal kortelijk opgeven, welken inhoud deze Geschiedenis heeft.
Na eene korte Inleiding, waarin de lezer op de hoogte van tijd en zaken wordt geplaatst, behandelt de Schrijver in de eerste twee Hoofdstukken de geschiedenis van de bataillons nationale militie, waaruit naderhand het zevende regement ontstaan is, namelijk het vierde, vijfde en zesde. Als Ref. mededeelt dat die geschiedenis een aanvang neemt in 1813 en tot het einde van 1815 loopt, gedurende welken tijd die drie bataillons geen gering aandeel hadden in de krijgsverrigtingen welke napoleon's val vooraf gingen, zal de lezer kunnen begrijpen, dat nog al eene en andere belangrijke zaak hierin voorkomt.
In 1815 werd uit deze drie bataillons, met bijvoeging van het achtste linie-bataillon de Zevende Afdeeling Infanterie gevormd; in 1818 werd het linie-bataillon opgeheven en bij de drie overige bataillons ingesmolten. De naam Zevende Afdeeling bleef bestaan tot in 1841. Deze periode, 1815-1841, behandelt de Schrijver in Hoofdstuk III en IV. Vooral het laatste is van algemeen belang, omdat het de geschiedenis behelst van de veldbataillons der Zevende Afdeeling in den strijd tegen België, en die van het flankbataillon op de citadel van Antwerpen. Boeijend is het verhaal der heldenfeiten, zoo menigvuldig in dien strijd, en na de lezing van dit Hoofdstuk zal ieder het besluit van onzen Koning toejuichen, waarbij de medaille der citadel van Antwerpen, door Generaal chassé gedragen, aan het zevende regement werd geschonken; want niet alleen het bataillon dat de citadel mede heeft verdedigd, maar ook de andere bataillons hebben zich in den strijd tegen België met voorbeeldige dapperheid gekweten.

{==77==} {>>pagina-aanduiding<<}

De geschiedenis van het Zevende Regement, zoo als de Afdeeling na 1841 betiteld werd, is beschreven in het vijfde en laatste Hoofdstuk, en handelt grootendeels over de organisatie en de wijzigingen daarin gemaakt.
Met eenige Aanteekeningen en Bijlagen wordt het werk besloten, terwijl het opgesierd is met eene kaart van het tooneel des krijgs in België en van de Antwerpsche citadel.
De stijl van den Heer de roo van alderwerelt is over het algemeen zeer goed; alleen vinden wij voor eene Regements-historie de beschrijvingen hier en daar wel wat al te pathetisch gesteld, maar daarvan moge de schier romantische stof de schuld voor 't grootste deel dragen. In het beoordeelen van feiten en personen komt de Schrijver loijaal voor zijn gevoelen uit, maar steeds met de gepaste bescheidenheid, welke bij de geschiedenis van eene periode uit den laatsten tijd noodzakelijk is.
De uitvoering van het werk is zeer net en strekt den Heer thieme tot eer; maar de in een ander tijdschrift gemaakte aanmerking over den prijs vindt Ref. zeer gegrond.

d.




Over de dienst der Infanterie, bij de verdediging van vestingen tegen den aanval bij verrassing en stormenderhand. Naar het Hoogduitsch van W. von Kamptz, door C.M.H. Pel, 1e Luitenant-Adjudant bij het Instructie-Bataillon. Te Kampen, bij K. van Hulst. 1857. In kl. 8vo. 8, IV en 187 bl. f 1-25.

De titel is wat lang, maar klagen wij hierover niet: hij geeft nu ook juist aan, wat het boekje behelst. Het is eene monographie, een klein onderdeel van de omvangrijke wetenschap des vesting-oorlogs, en wel een onderdeel, wat te veel over het hoofd werd gezien, gelijk de S. in zijne Voorrede te regt aanmerkt. De reden hiervan laat zich wel bevroeden: terwijl de vestingbouw en de belegeringskunst bepaalde takken van wetenschap zijn, is de verdediging zoo ten eenenmale afhankelijk van duizenderlei bijomstandigheden, dat het moeijelijk valt, om hiertoe algemeene regelen op te stellen. De ondervinding moet den krijgsman in dit opzigt wijs maken. Wèl te verstaan niet eigen ondervinding; want niet ieder valt de eer te beurt (een meestal ondankbare eer!), dat hij eene

{==78==} {>>pagina-aanduiding<<}
vesting te verdedigen heeft; maar de ondervinding, die hij opdoet uit het lezen der belegeringen en verdedigingen, waaraan vooral de vroegere militaire geschiedenis zoo overmatig rijk is.
Zulke ondervinding nu heeft de Heer von kamptz opgedaan, en het was zijn streven met dit boekje, om ook anderen daarvan partij te laten trekken. Hiertoe deelt hij een rijken schat van voorbeelden van verrassingen en aanslagen mede, die op zich zelven reeds leering genoeg behelzen, maar in geleidelijk overzigt geordend worden, en tot algemeene regelen teruggebragt. De bronnen, waaruit geput is, en die nog al vele zijn, worden behoorlijk opgegeven, wat de gelegenheid tot nader onderzoek openlaat. Zoo ver wij na konden gaan, zijn de feiten, die natuurlijk toch meestal summarisch worden medegedeeld, naar waarheid en juist voorgesteld. Toch moet men erkennen, dat menig voorbeeld zoo geheel ter loops wordt aangehaald, zonder vermelding der nadere bijzonderheden, dat er niet veel uit te leeren valt.
Het is een boekje, wat weinig pretensies maakt, en zoo mogen wij het niet ten kwade duiden, dat er wel het een en ander in staat, wat ieder man, en zeker de minste officier weten moet, zoo hij geen ezel wil zijn. Doch de meest bekende waarheid mag somtijds nog wel in het geheugen worden geroepen. Hoe moeijelijk het echter is, om eene soort van theorie der verschillende verdedigingswijzen op te stellen, blijkt vooral uit het laatste Hoofdstuk, over de verdediging tegen eenen in de vesting gedrongen vijand uit de afzonderlijke huizen. Hoe zelden komt dat voor, en hoe moorddadig wordt zulk een strijd! Bovendien dan moet het garnizoen al vrij sterk zijn en de burgerij het insgelijks van harte meenen. Behalve het aangehaalde voorbeeld van Saragossa was het ook in Brussel in 1830 het geval. Maar anders zou het meest te pas komen bij straat-oproer; en daarvoor regelen te geven zal het doel toch wel niet zijn. Overigens hadde het boekje in behagelijkheid gewonnen, ware het niet veelal in den stroeven vorm van een leerboek gevallen. Doch dit neemt niet weg, dat de Heer pel ons met een werkje begiftigd heeft, wat voor den officier zoowel als den gewonen soldaat zijn nut kan hebben. Of het op een wijderen kring rekenen mag, weten wij niet.

{==79==} {>>pagina-aanduiding<<}

De Heer pel is hier meer dan Vertaler geweest; hij schijnt het oorspronkelijke, met het oog op zijne landgenooten, voor zoo verre noodig was, te hebben omgewerkt, en heeft er nog een paar voorbeelden uit Nederlandsche bronnen (b.v. de bordes, Verded. van Nederl. in 1629) bijgevoegd. En, wat den stijl betreft, menig zoogenaamd letterkundige schrijft dien vrij wat slechter, dan deze krijgsman. Onzentwege is hem een goede aftrek van het boekje, als loon voor zijne moeite, gegund.

k.b.




Algemeene grondbeginselen der Voeding. Door Dr. F. Knapp. Uit het Hoogduitsch door Dr. E. Mulder. Te Utrecht, bij Post Uiterweer en Comp. 1857. In roijaal 8vo. IV en 124 bl. f 1-60.

Van het uitvoerige handboek van knapp over Technologie is in der tijd een gedeelte afzonderlijk uitgegeven, hetwelk aan de beschouwing der voedingsmiddelen was gewijd. Dit gedeelte is nu door Dr. mulder in onze taal overgebragt, zoodat diegenen, welke met de Hoogduitsche taal minder vertrouwd zijn, ook met dit uitstekende werk hun voordeel kunnen doen. - Wij kunnen de lezers van dit tijdschrift zeer aanbevelen, om zich dit werkje aan te schaffen; zij zullen daarin eene menigte belangrijke bijzonderheden over de levensmiddelen aantreffen, en voor hem, die met de scheikunde eenigzins vertrouwd is, zal het nog hoogere waarde hebben van wege het aantal onderzoekingen, wier uitkomsten vermeld worden.
Na eene korte beschouwing van de nadere bestanddeelen der organische voedingsstoffen (welke in stikstofvrije en in stikstofhoudende gesplitst worden) en van hare bestemming in het menschelijk ligchaam (zoogenaamde plastische en Respirations-Nahrungsmittel), behandelt knapp de voornaamsten onzer levensmiddelen elk afzonderlijk. Hij begint met het water, waarvan hij de physische eigenschappen en de scheikundige bestanddeelen kort beschrijft, om daaraan onmiddellijk eenige beschouwingen en onderzoekingen over ketelsteen vast te knoopen. Vervolgens onderzoekt hij de wijzen, waarop in de steden de huizen van drinkwater worden voorzien, om eindelijk uitvoerig stil te

{==80==} {>>pagina-aanduiding<<}
staan bij de onreinheden van het water, en de onderscheiden filtratie-toestellen in verschillende landen in gebruik.
Op dezelfde wijze wordt vervolgens de melk behandeld. Vooreerst het chemische van de bestanddeelen der melk, daarna de melk-opbrengst; daarna de bereiding van boter, en evenzoo die van kaas; eindelijk eenige oorzaken van bederf en onzuiverheid, en middelen daartegen.
Hierop ligt de beschouwing van het vleesch aan de beurt, welke door die van de graangewassen en peulvruchten gevolgd wordt. - Het werkje wordt besloten door het een en ander over thee, koffij en tabak (welke, hoezeer geene eigenlijke voedingsmiddelen, toch zoo algemeen gebruikt worden, dat zij bij de beschouwing der voeding niet vergeten mogen worden), en door een kort overzigt van het inmaken en bewaren der levensmiddelen. - Ook bij deze onderwerpen heeft knapp weder dezelfde methode gevolgd, en eerst de scheikundige beginselen op den voorgrond gesteld, om daaruit af te leiden, wat in het dagelijksche leven van nut en voordeel zou kunnen zijn. Wij vinden daarin een tal van belangrijke bijzonderheden en toepassingen; hoewel het werk, dat in zijn Duitsch gewaad reeds eenige jaren oud is, natuurlijk niet de allernieuwste onderzoekingen kan bevatten.
De Vertaler heeft zich over het algemeen goed van zijne taak gekweten, en bovendien de waarde van het werkje verhoogd door bijvoeging van eenige noten, die den lezer waarschuwen tegen eene soms eenzijdige beschouwing van knapp (zoo b.v. bl. 7 en 8), of wel, die met een enkel woord aangeven, waar de nieuwe onderzoekingen, na het verschijnen van knapp's werk, de beschouwing en duiding der feiten eene wijziging hebben doen ondergaan.




De Aarde, de Planten en de Mensch. Populaire Schetsen uit het gebied der Planten-Geographie, door J.F. Schouw. Vrij naar de tweede, door den Schrijver zelven herziene Hoogduitsche uitgave van H. Zeise, door Dr. L. Mulder. Te Utrecht, bij Post Uiterweer en Comp. 1857. In post 8vo. VIII en 332 bl., met 2 steendrukplaten. f 2-90.

In een boeijenden stijl geschreven, bevat dit voor een be-
{==81==} {>>pagina-aanduiding<<}
schaafd publiek bestemd geschrift van wijlen den beroemden Deenschen Hoogleeraar schouw leerrijke mededeelingen betrekkelijk de verspreiding der planten over de oppervlakte der aarde. Daarbij heeft de Schr. niet alleen het oog op de tegenwoordige orde van zaken, maar behandelt hij ook de vroegere tijdperken van de geschiedenis der aarde en haren plantentooi, zoo als zij het onderwerp uitmaken van de geologische wetenschap. Sommige planten, die den mensch noodwendige of onmisbaar gewordene stoffen leveren, worden daarbij meer in het bijzonder behandeld; zooals de koffijboom, de theestruik, het suikerriet, het vlas, enz.; hare ontdekking, langzame verspreiding, het verbruik van hare voortbrengsclen en wat meer daarvan wetenswaardig genoemd mag worden. Dat de Schr. bij die Hoofdstukken hier en daar menigvuldige gelegenheid vond, om uit den schat zijns wetens treffende opmerkingen te maken, maakt de lezing daarvan zeer afwissclend; toch staan ze uit den aard der zaak in belangrijkheid achter bij de Hoofdstukken, die zich meer met algemeene beschouwingen bezig houden. Verschillende klassen van lezers zullen dit werk ter hand kunnen nemen, en naar mate zij zich reeds meer of minder vertrouwd gemaakt hebben met de onderwerpen, die hier behandeld worden, of, naar gelang van de rigting van hun geest, zich meer door de eene of door de andere van deze schetsen geboeid vinden - geen zal ze onvoldaan ter zijde leggen. We achten ons echter verpligt op te merken, dat in sommige Hoofdstukken, die we, als meer aan algemeene beschouwingen gewijd, aanduidden, zeer goed te ontdekken is, dat het werk in het oorspronkelijke reeds in 1837 het licht zag, en we hadden van den Hooggel. Vertaler, die op den titel eene vrije bewerking aankondigt, verwacht, dat hij die Hoofdstukken meer in overeenstemming met den tegenwoordigen stand der wetenschap zou gebragt hebben. En zulks te meer, omdat we op enkele
plaatsen inlasschingen, blijkbaar van zijne hand afkomstig, ontdekt hebben. Reeds op bl. 2, in het Hoofdstuk over de ‘Planten der voorwereld’, merkt de Vertaler op: ‘de door den schrijver gevolgde verdeeling der gesteenten, welke de aardkorst zamenstellen, is thans sinds lang verouderd, en de vroeger gebezigde benamingen zijn door betere vervangen.’ Maar we vragen, waarom in eene vrije bewerking die verouderde verdeeling en die

{==82==} {>>pagina-aanduiding<<}
min passende namen niet verworpen en in de plaats daarvan gegeven, wat met de latere onderzoekingen overeenstemt? Wel deelt de Vertaler in zijn Voorberigt mede: ‘in den tekst hebben wij geene verandering gemaakt, omdat wij daartoe geen regt meenden te hebben’, maar dan vragen we weder: in hoeverre is de vertaling nu eene vrije bewerking? En ware het alleen die verouderde indeeling der gesteenten, waar we op te wijzen hadden, we zouden niet gewezen hebben op de noodzakelijkheid of ten minste op het wenschelijke, dat het werk op de tegenwoordige hoogte der wetenschap gebragt ware. Maar wanneer b.v. op bl. 14 van het tweede Hoofdstuk, getiteld: ‘verdere bijdragen tot de geschiedenis der planten’, de Schr. - waar hij de vraag behandelt, op welke wijze de planten ontstaan zijn - als zijne meening opgeeft: ‘dat er in den voortijd krachten werkzaam zijn geweest, welke thans niet meer werken’, mag men het wel bijna een anachronisme noemen, dat die meening zonder verder ophelderende aanmerking onder een publiek gebragt wordt, waarvan men, bij de onderstelling dat het weinig met de Duitsche taal bekend is, ook weinig kennis van de Geologie kan verwachten. En we meenen het voor zeker te mogen houden, dat sedert de Geologen minder verbaasd staan bij de beschouwing der tijden van vóór millioenen jaren, wier geschiedenis, voor zoo ver de aarde betreft, in haren schoot opgeteekend staat in voor de wetenschap te onteijferen hiëroglyphen - sedert zij geleerd hebben, dat tot de vorming der bergen, die de regelmatige gedaante der aarde verstoren, tot de vorming dier ontzaggelijke gevaarten, waarvan juist de grootste blijkbaar de jongst ontstane zijn, niet zoozeer onbegrijpelijk groot geweld, als wel een onbegrijpelijk verloop van tijd noodig is - zij voor de bewerktuigde rijken niet gaarne krachten zullen aannemen welke thans niet meer werken. Voor de onbewerktuigde natuur blijken die bijzondere krachten der
voorwereld hoe langer zoo meer onnoodig te zijn, en wanneer men mogt meenen ze voor het ontstaan der bewerktuigde wezens nog niet zoo volkomen te kunnen missen, zou men niet beter doen te verwijzen naar latere tijden, wanneer eene menigte vragen, die thans nog van de wetenschap hare oplossing eischen, door haar meer of minder volledig beantwoord kunnen worden? Ook op bl. 81 vinden we eene meening uitgedrukt, die thans meer en meer

{==83==} {>>pagina-aanduiding<<}
onhoudbaar wordt, en waaruit eigenlijk de meening, waartegen we zoo even opkwamen, voortvloeit. Deze namelijk, dat het ‘niet waarschijnlijk is, dat zij (de soorten welke thans bestaan) de groote omwentelingen der aarde hebben kunnen overleveren’ (lees: overleven). Had de Vertaler hierbij ten minste verwezen naar harting's voortreffelijk werk: De voorwereldlijke Scheppingen, de nadenkende lezer had daar de bewijsgronden kunnen opzoeken voor de tegenwoordig onder bijna alle Geologen heerschende tegenovergestelde meening. Volgens deze namelijk ontstonden de bergen, waarmede die ‘groote omwentelingen’ zamenhingen, slechts betrekkelijk langzaam, en eerst na veelvuldige gedeeltelijke opheffingen bereikten zij de hoogte die ze thans bezitten; ja, zelfs nog heden ten dage worden de Cordilleras de los Andes - na het Himalaya-gebergte het hoogste en tevens jongst gevormde gebergte der aarde - aan de kust van Chili onder verschijnselen van aardbeving hooger. Vroeger bleef men verbaasd stilstaan bij die groote omwentelingen, welke men thans als de som van vele kleine omwentelingen heeft leeren kennen, omwentelingen zoo als ze ook heden ten dage nog voorkomen en haren grond vinden in hetgeen in het binnenste der aarde krachtens de wijze harer wording, woelt en werkt. We twijfelen niet, of het zal der wetenschap meer en meer gelukken aan te toonen, dat de schepping één geheel is; dat overal en ten allen tijde zoo ver menschelijke nasporingen in het wereldruim en in de verloopene zoowel als de toekomende eeuwen zich kunnen uitstrekken, dezelfde krachten in de natuur werkzaam geweest zijn en zullen zijn. Daarop hadden we gewenscht, dat in deze bewerking voor 1857 gewezen en met nadruk gewezen ware, al ware het alleen geweest in eene aanteekening met verwijzing b.v. naar het bovengemelde werk van Prof. harting.
Andere opmerkingen zouden we kunnen maken, b.v. dat de noten, hier en daar door des Vertalers hand bijgevoegd, niet altijd ter verduidelijking bijdragen, dat ze soms ontbreken waar ze zeer gewenscht zouden geweest zijn voor een publiek ten minste, dat geen Duitsch leest, en waarbij men dus meestal slechts geringe kennis van de hier behandelde onderwerpen mag vooronderstellen - die opmerkingen houden we evenwel achterwege, om deze aankondiging niet eene te groote uitbreiding te

{==84==} {>>pagina-aanduiding<<}
geven. Dit alleen nog, dat een ‘Mediceïsche appel’ niet bekend is, maar dat men den citroen kende als Medischen appel, omdat zij uit het toenmalig Medië afkomstig was; ‘eenige twintig graden’ vatten wij in onze taal op als de Franschen hun quatre-vingt, en het is dus een Germanisme, om als de Duitschers zich zóó uit te drukken, wanneer men bedoelt: twintig en eenige, of wel: iets meer dan twintig graden. Dat op bl. 27 de Schr. met de slotsom van zijn betoog in tegenspraak is, blijkt bij naauwkeurige lezing; we hebben de Duitsche uitgave niet bij de hand om te vergelijken of de Vertaler hier onnaauwkeurig geweest is, dan wel of zijn voorbeeld het zóó opgaf; in het laatste geval ware het niet ondienstig geweest, daarop opmerkzaam te maken.
Dat het werk een goed onthaal vinde, daar het dit veelzins waardig is, wenscht Ref. met den Vertaler.

z.

s.





Grondbeginselen der Bouwkundige Rekenkunde, door wijlen Pieter van Campen, in leven geadmitteerd Landmeter en Onderwijzer in de Wiskunde te Leyden. Aanmerkelijk verkort, omgewerkt en uitsluitend ter beoefening van de Cijferkunst ingerigt door M. Henriques Pimentel, Hoofdonderwijzer in de Wiskunde bij de 's Gravenhaagsche Teeken-Academie. Met acht uitslaande platen. Te Zalt-Bommel, bij Joh. Noman en Zoon. 1857. In kl. 8vo. VIII en 152 bl. f 1-80.

Wij willen hier volgaarne bekennen, dat wij deze omwerking van p. van campen's Bouwkundig Rekenboek met zeker welgevallen in handen namen. Wij kenden het werk met al zijne verouderde vormen en zijne gebreken van vóór lang; wij kennen ook nog andere werken van dezen aard, doch nergens vonden wij ons geheel bevredigd. Wij verheugden ons dus over deze nieuwe poging om in eene bestaande behoefte te voorzien, en waren verlangend er nader kennis mede te maken. Wij vertrouwden, dat H.H. Uitgevers naar den regten man zouden uitgezien hebben, en meenden, naar de maatschappelijke betrekking te oordeelen, zulks te mogen verwachten. De Heer m.h.p., hoofdonderwijzer in de Wiskunde bij de 's Gravenhaagsche Teeken-Akademie was, zoo wij althans geen

{==85==} {>>pagina-aanduiding<<}
verkeerd begrip van teeken-akademie vormen, in de gelegenheid met de vragen en eischen van den bouwkundige bekend te worden, ten minste wanneer hij de vraagbaak is van de bouwkundigen onder zijne leiding. Van zulk eene hand zou men immers iets goeds, iets degelijks kunnen verwachten, te meer daar, naar luid van het Voorberigt, de omwerking heeft plaats gehad onder voorlichting van eenen zaakkundige, den Heer e. saraber, Architect te 's Gravenhage.
Alvorens nu over te gaan tot de mededeeling van onze bevinding, willen wij onzen geachte lezers bekend maken, wat wij meenen de hoofdvereischten te zijn van een Rekenboek voor bouwkundigen, dat is voor jongelingen, die zich op vakken zoo als die van timmerman, metselaar, smid, loodgieter, behanger, schilder, toeleggen. Deze knapen bezoeken de gewone school niet meer, maar maken gebruik van onze handwerks- of industrie-scholen, of zoeken hulp in bijzonder onderwijs. Voor dezulken moeten de vier hoofdregels der rekenkunde in geheelen en zelfs in gebroken niet meer opzettelijk behandeld worden, niet omdat wij zoo gunstig omtrent de kundigheden van die jongelingen denken, maar omdat zij in elk rekenboek zijn te vinden; daarenboven is er bij de volgende berekeningen gelegenheid genoeg om hen op de bijzonderheden van die regels attent te maken, en daar zal men hen beter op de gevolgen van zijne fout, bij voorbeeld in de plaatsing van het decimaalteeken, kunnen opmerkzaam maken en het gewigt er van op het hart drukken. Eene goede herhaling over de kennis, de behandeling en de herleiding van maten en gewigten, de berekeningen van den prijs der meest voorkomende materialen in hunne verschillende vormen, van dagloonen enz. achten wij hoog noodig. Verder, oefeningen ter bepaling van de grootte van oppervlakken en ligchamen, die in gebouwen voorkomen, hierbij zou men zelfs verder kunnen gaan dan de zoogenaamde regelmatige, want ook onregelmatige doen zich niet zelden in de praktijk voor, - het berekenen van de zwaarte door middel van het soortelijk gewigt; - de berekeningen, welke betrekking hebben op de bepaling van de sterkte der materialen, de ligging der zwaartepunten; - het trekken van den vierkants- en cubus-wortel. Eindelijk ook nog eene beknopte opgave van de benamingen aan de verschillende onderdeelen van gebouwen, enz. eigen,

{==86==} {>>pagina-aanduiding<<}
met verklaring en omschrijving, benevens iets over de kennis van de meest in gebruik zijnde materialen. - Misschien zou hier nog meer zijn bij te voegen, doch wij meenden reeds stof genoeg te hebben, en gaan nu over tot eene korte ontwikkeling van onze beschouwingen over de wijze van uitvoering, die voorzeker niet minder van aanbelang is. Wij bedoelen hier de keuze van voorbeelden en opgaven en hunne wijze van inkleeding. Wil men de menschen trekken, en hunne belangstelling in het onderwijs winnen, men kieze de voorbeelden uit het dagelijksch leven, uit hunnen winkel, en heeft men het geluk gevallen te behandelen, waarin zij zich hebben bevonden, en waaruit zij zich toen niet konden redden, men kan verzekerd zijn, dat men zijne belangstelling niet alleen voor die, maar ook voor andere gevallen heeft gewonnen. Wanneer men den knaap 's avonds iets leert, dat hij den volgenden dag met voordeel kan in praktijk brengen, dan is hij gereed om over zwarigheden heen te stappen en vooroordeelen af te leggen. - In goed gekozen voorbeelden uit zijn beroep kan men voldoende gelegenheid vinden, om hem den aard van de verschillende regels, zoo als kettingregel, gezelschapsregel, omgekeerde en zamengestelde regel van drieën, enz. te leeren kennen, ja dikwijls beter dan bij afzonderlijke behandeling en eene keuze van voorstellen die hem geheel onverschillig laten, omdat zij meestentijds zeer gezocht zijn. - Eene degelijke, maar beknopte theorie, die de mondelinge voordragt kan schragen en het geheugen te hulp komen, inzonderheid bij de regels der inhoudvinding, waarbij de kennis van de bewerking der formules kan gevoegd worden, zou mede van groot nut kunnen wezen.
Wanneer wij het werk van den Heer p. vergelijken met de gestelde vereischten, dan moeten wij bekennen, dat wij ons in onze verwachting zeer teleurgesteld vonden. Intusschen waren wij er reeds eenigermate op voorbereid, toen wij in het Voorberigt het plan van bewerking lazen, en daar zoo bepaald op den titel ‘bouwkundige Rekenkunde’ werden gewezen. Rekenkunde blijft toch rekenkunde, hetzij de koopman, hetzij de timmerman of metselaar haar in toepassing brengt. Het verschil ligt niet in de eigenschappen en de regels voor de behandeling der getallen, maar in de toepassing en de bijkomende omstandigheden, bestaande in benamingen, gebruiken of usantiën,

{==87==} {>>pagina-aanduiding<<}
enz., en in de behandeling van die vraagstukken, welke in het dagelijksch leven zich voor den belanghebbende opdoen.
Ofschoon wij ons in de hoofdzaak vonden teleurgesteld, zijn wij niet blind geweest voor het vele goede, dat er in deze omgewerkte uitgave te vinden is. De 80 eerste bladzijden, eerste afdeeling, zijn gewijd aan de behandeling van regels der gewone rekenkunde in geheelen, gewone en tiendeelige breuken, tiendeelig stelsel van maten en gewigten. Op eene theoretische verklaring volgen eenige opgaven, die zich van die der gewone rekenboeken daarin onderscheiden, dat zij meestal over zaken handelen, die in de bouwkunde voorkomen. De tweede afdeeling begint over de bouwstoffen, zijnde eene opgave van de namen en maten der hout- en steensoorten; verder de metalen - eene beschrijving van de voornaamste deelen van een gebouw, de vijf bouworden met hunne afmetingen, trappen, daken. - Verder worden hiertoe gebragt de reken- en meetkunstige evenredigheden, de regel van drieën, zamengestelde en omgekeerde, de gezelschapsrekening, kettingregel, vierkants- en cubus-worteltrekking, de reken- en meetkunstige reeksen en de logarithmen.
De aandachtige Lezer zal uit de opnoeming van de Hoofdstukken reeds gemerkt hebben, dat hier eigenlijk eene gewone rekenkunde gegeven wordt, waarin eenige bladzijden bepaald aan bouwkunde zijn afgestaan, ten einde den leerling in staat te stellen, om de benamingen te verstaan, die voorkomen in de ter toepassing gegevene vraagstukken, alsmede enkele verhoudingen bij de deelen van gebouwen, kolommen, enz. in acht te nemen. De theorie is niet altijd even gelukkig, vooral geldt dit sommige bepalingen, onder anderen het toekennen van gewigt aan uitgebreidheid, de twee bepalingen der regte lijn, kortste afstand (?). Ook is het ons niet duidelijk, waartoe deze bepalingen hier voorafgaan, want als de leerling die goed kan begrijpen, zullen veel der volgende regels voor hem onnoodig zijn. Daarenboven wordt hier veel bepaald, dat wij nergens in de opgaven hebben aangetroffen, en dat dus alleen schijnt medegedeeld voor het vervolg. - Is dit zoo, dan zouden deze bepalingen met meer regt op eene andere plaats kunnen staan. Opgaven zoo als op bl. 50 zijn niet praktisch, en dienen meer om tegenzin dan belangstelling op te wekken. - Verwijzingen naar andere werken, zoo als op

{==88==} {>>pagina-aanduiding<<}
bl. 22, 26, 46, 76, 79, 133, 134, zijn in leerboeken van dezen aard niet aan te raden. De bibliotheek van leerlingen, die dit gebruiken, is niet groot. - De uitvoering is zeer goed, terwijl de prijs zeer matig is gesteld.

Dick Tarleton, of licht en schaduw des levens, door J.F. Smith. Twee Deelen. Te Alkmaar, bij H.J. van Vloten. 1857. In gr. 8vo. IV en 713 bl., met 2 gelith. titelvignetten. f 6-75.

De voorraad van romans, waaruit leesgezelschappen eene keuze kunnen doen, is weder met eenen vermeerderd.
Meer behoefde eigenlijk van dit werk niet gezegd te worden; doch van den Referent wordt nu eenmaal een meer omschreven oordeel van minstens eene bladzijde verwacht. Zie hier dan! Dat j.f. smith de oorspronkelijke Engelsche schrijver is, zal men wel begrijpen, al blijkt het maar ten halve uit den titel. Deze smith worde niet verward met s.m. smith, schrijver van de ‘Merkwaardigheden uit het Londensche Volksleven’; en vooral niet met den bekenden albert smith, die op zijnen naamgenoot zeker niet zeer trotsch zal zijn. Mij althans was deze j.f. smith onbekend; maar volgens ingewonnen berigten is hij een ijverig fabriekant en leverancier aan de geïllustreerde Engelsche weekbladen, en heeft dick tarleton gestaan in ‘Cassel's Illustrated family paper’, eene goedkoope collectie voor leeslustigen.
De schrijver behoort tot de school van dumas, voor zoo verre men ook hier van ‘school’ spreken kan; zijn werk is een Engelsche afdruk van den Dumasischen stempel, echter een wel ietwat flaauwe afdruk. Flaauw, omdat stijl en wijze van inkleeding bij die des meesters achter staan; doch anders wordt er met evenveel vaart losgetrokken op des lezers zenuwen. Dick, de held, is een spruit van edelen stam, wiens genealogie wel in den haak is, maar het adellijke van zijn bloed is een geheim. - Al dadelijk een belangwekkend thema. - Zijne onwaardige tante eigent zich door satanische middelen zijn wettig erfdeel toe, in het verkrijgen en nog meer in het opmaken daarvan geholpen door eenen ellendigen (het zijn nog zeer zachte woordjes) gelukzoeker, wiens slagtoffer echter ook zij is. En nu vertoont ons het drama de waarlijk afwisselende lotgevallen van dit kind des geluks en der smarte.

{==89==} {>>pagina-aanduiding<<}
Verregaande mishandeling, ontlooping, opname bij een spelletroep, en eindelijk voorbereiding tot eene betere toekomst, maar ook tot nieuw leed, onder de vaderlijke zorgen van een liefderijk weldoener; deze behoort tot de klasse x, die gemakkelijk neêr te schrijven, maar niet ligt in de werkelijkheid te vinden is. Maar een dwaas, die daar naar vraagt: hebben wij niet al wat wij eischen kunnen aan boeijende en piquante tooneelen, aan afwisseling en levendigheid? Schelmen en engelen, laag en hoog gezeten, mogen wij aanschouwen; angsten des doods en blijde verrassingen worden ons geschonken; in adellijke kasteelen en in kermistenten, in de huizen der voornamen, en in de schuilhoeken van armoede en ondeugd worden wij binnengeleid; gelegenheid tot lagchen en tot weenen zullen wij vinden, als wij meer teêr- dan fijngevoelig zijn.
Daarbij, de Engelschman onthaalt ons niet op de onzedelijkheden in den zin, zoo als de Franschen ze zoo gaarne uitwerken; en het spreekt van zelf, dat wij menige niet onbelangrijke bijzonderheid van hem kunnen leeren aangaande de Engelsche toestanden en Engelsch leven. Zelfs zijn enkele nevenpersoontjes en tooneeltjes, als b.v. dick's aangenomen moeder, de doodgraver, de broeder van pet, en de tehuiskomst van george niet onaardig geschetst.
Hiermede echter moet men tevreden zijn. Want over het algemeen hebben de karakterschilderingen geene groote waarde. Het menschdom wordt geklassificeerd naar de oppervlakkige verdeeling in slechten, waar geen goed haar, en reinen, waar geen zwarte vlek aan is, terwijl het juist de groote kunst is, om te doen zien, hoe in elk karakter het goede met het kwade worstelt, en beiden in elkander verwerkt zijn.
De Vertaler heeft zijn werk gedaan, als een luije dienstknecht, volgens het systeem: ‘het kan zoo wel’. - ‘Aan stok krijgen’, ‘alleen-meid’, ‘wezen halen, zien’, ‘een fronsel’, ‘voorspiegelde mij’, en vele dergelijke manke woorden en manke zinnen, moet hij toch zien te vermijden, als hij zijne belofte nakomt en ons ook het vervolg van dit plotseling afgebroken verhaal mededeelt.
Hiernaar zal het romanlezend publiek (geen klein gezelschap) wel reikhalzend uitzien, en, als het zoo ver is, hopen wij trouwhartig die blijde mare te verkondigen.

d-d.





{==90==} {>>pagina-aanduiding<<}

Van Duitschen bodem. Verhalen van Julie Burow, Adolf Stahr, Elfried von Taura, en anderen. Verzameld door J.J.A. Goeverneur. Eerste Deel. Te Groningen, bij J. Oomkens, J.zoon. 1858. In post 8vo. IV, 286 en 2 bl. f 1-80.

Alweder iets van onzen vriend g., hoewel eene vrucht wel van zijne taalkennis, doch niet van eigen vernuft. Dat vernuft echter, of liever zijn smaak heeft hier de keuze gedaan, welke vreemdelingen hij op onzen bodem zou inleiden. En dat werk is hem wel toebetrouwd; hij weet juist den meest algemeenen smaak van ons publiek te streelen, zonder dien te bederven.
Julie burow (Frau pfannenschmidt) wordt ook in Duitschland vooral der Frauenwelt bijzonder aanbevolen, en het verhaaltje, wat wij hier van haar lezen, regtvaardigt den roep, die van haar uitgaat. Clara von glumer staat ver beneden haar, vooral wat eenvoud betreft. Hare ‘Meeuw van St. Mahé’ verraadt zekere jagt naar het vreemdsoortige. Beide deze dames echter hebben eene nieuwe soort van schoonheid voor hare heldinnen bedacht: zij maken ze eerst foei-leelijk; maar later zoo goed als beeldschoon. Dat is halveeren van de groote kwestie tusschen de mannen en vrouwen van het vak, ‘of de heldin noodzakelijk schoon moet zijn, dan of ze ook leelijk kan wezen.’ Zij gaan in zee met een leelijk kind, maar al voortgaande beviel dit haar zeker niet, en weten zij de trekken van het huwbare meisje in bij uitstek interessante en zelfs schoone om te tooveren.
De overige vier verhaaltjes zijn van mannen, waarvan, zoo ver ik weet, adolf stahr de meest bekende is. Zijne ‘Zwarte Annibale’ is eene Italiaansche rooversgeschiedenis, met de noodige verschrikkelijkheid, maar toch niet zonder smaak voorgedragen. ‘Voornaam en gering’, van k.l., is een lief ideaaltje; ‘De krijgskas’, van (of liever naar) elfried von taura, is wel het minste dezer novelletjes. De naam van friedrich halm, van wien ‘De Schrijver’ afkomstig is, zou ik als nog meer bekend, dan die van stahr hebben opgegeven, als ik maar wist welke fr. halm hier bedoeld wordt. Want ik durf niet aannemen, dat hij de beroemde friedrich halm zou zijn, wiens eigenlijke naam is e.f.j. vrijheer von münch-bellinghausen,

{==91==} {>>pagina-aanduiding<<}
en van wien mij alleen drama's en poëzij bekend zijn. Is het toch van hem, dan moet het de arbeid van een snipperuurtje geweest zijn.
Dat de Heer goeverneur deze verhaaltjes niet van, maar naar de oorspronkelijke schrijvers bewerkt noemt, doet ons al aanstonds vermoeden, dat hij in het vertalen nog al vrij te werk is gegaan. En wie zal hem in dit genre het regt daartoe ontzeggen? Wij winnen er zelfs meer gelijkmatigheid van vorm en stijl door. Doch wij mogen het hem toch wel verzoeken, dat hij wat meer zorg daaraan bestede? ‘Te hoop loopen’ is een Provincialisme, en ‘onder het verstand brengen’, wat is dat? Om van ‘den heilig’ (voor ‘heilige’) en van ‘geestelijk (voor “geestelijke”) worden, zijn’ te spreken, is een kuur. Doch foutenlijstjes zijn onbehagelijke schoolherinneringen; de Heer g. stileert als iemand, die wel weet, hoe het behoort, doch die zich al te zeer op zijn gemak bevindt. Zijne losheid gaat zoo ver, dat de keurigheid er aan opgeofferd wordt. Zeker aan eenige losheid heeft onze litteratuur, - dikwijls houterig en stijf, als menige Zaanlandsche dame, - wel wat behoefte; maar die losheid zal zooveel te meer ingang vinden, wanneer werkelijke netheid er aan gepaard gaat.
De Uitgever verdient hartelijken dank voor het handelbare formaat, wat vrij wat geschikter is voor zulke boekjes, dan dat klassieke groot octavo, wat in geen menschenzak te wringen is, en topzwaar in de hand wordt. Het geheel is zoo, dat wij ons verheugen ‘Eerste Deel’ op het titelblad te lezen, en dus nog meer van gelijk gehalte verwachten kunnen. En attendant heb ik om dit Deeltje een bandje laten slaan, en zal ik het aan mijne vrouw aanbieden. Dat kan ieder, wie er ook eene heeft, gerust met mij doen.

d-d.




Nieuwe Dichtlooveren; door T. Raven, H.z. Te Groningen, bij F. Folkers. 1857. In post 8vo. IV en 230 bl. f 1-50.


Geen dichtkunst is gegalm van toonen zonder vier, 
Die achtloos, krachtloos drijven van de stramme lier, 
Van werkingsgeest en zin ontbloot, die beuzelachtig 
Geen stroomen zijn, waar 't hart in wegvloeit; maar onmachtig 
Een aangeleerde Kunst verraden, waar Natuur 
Haar aandrang aan ontzegt; die 't opgedrongen vuur 
In d'alledaagschen toon der flaauwheid wedergeven, 
Gevoelloos uitgebraakt, gevoelloos neêrgeschreven. 


{==92==} {>>pagina-aanduiding<<}

Zoo zong ettelijke jaren geleden de Hippokreen-ontzwavelaar, en ik geloof, dat de rijmen van den Heer t. raven, h.z. in die regels als met profetischen blik zijn afgemaald, uitgenomen dat het verraden van aangeleerde kunst niet dan zeer matig geschiedt, en de alledaagsche toon daarin meermalen zoo weinig alledaagsch is, dat geen sterveling er iets van begrijpen kan. Ik heb het boekje, nadat ik eenige dichtlooveren genoten had, eens aan alle kanten bekeken, of het ook misschien met een weldadig doel was uitgegeven, en had dan tollens' vers

En reken d'uitslag niet, maar tel het doel alleen - 

er op willen toepassen. Edoch geene uiterlijke kenteekenen verrieden zulks; en al ware dit het geval geweest, ik zou toch voor de treurige waarheid hebben moeten uitkomen, dat de Heer t. raven, h.z. beneden het peil der watersnood-poëten staat. Zulk eene beschuldiging is te grievend voor iemand die zich zelven dichter rekent, dan dat ik den lezer der Vaderl. Letteroefeningen niet door een paar staaltjes bij te brengen, van het gegronde mijner veroordeeling van de Dichtlooveren overtuigen moet. Ik heb ruime keus en zou daartoe het geheele bundeltje wel kunnen overschrijven; maar zulks verbieden de Redacteur, 's lezers en mijn geduld.
Wat dunkt u, lezers! van de volgende regels?

Die drift stak in sabina's boezem, 
En borst in toomloos woeden uit, 
Gelijk bij druivenbroei de droessem 
Des wijns met kracht in 't ronde spuit. 

Met en benevens het onbegrijpelijke der beide laatste regels zijn hier, op een paar na, zoo wat alle gebreken vereenigd die vier regels hebben kunnen; tegen het metrum en tegen de zedelijkheid is daarin niet gezondigd, anders tegen alles.

de grond 
Waar slechts een handvol strijdgenooten 
Voor hem den toegang houdt gesloten, 
Voor hem die nergens slagboom vond. 

Mij dunkt, lezer! dat was een man, die goedkoop uit rijden kon gaan

Doch waar getalmagt ook mogt gelden, 
Hier blijkt haar uitkomst ijdele waan; 
Het lands- en zelfsbehoud schept helden, 
Die vast als koopren muren staan. 


{==93==} {>>pagina-aanduiding<<}

Hier meen ik in de beide eerste regels sporen van een berijmd rekenboek te vinden, op de manier van j.v. belles Berijmde Spraakkunst; daarin munten die beide regels uit boven de daarop volgende twee, waarin slechts het raadselachtige van een landsbehoud dat helden schept de aandacht trekt.
Niet minder curieus zijn deze regels:

Fier strijdt hij op zijn zegewagen. 
Fier - - - neen! verpletterd en verslagen 
Valt eensklaps hij die trefloos scheen. 
De moed tot zelfsbehoud verheven, 
Doet de overmagt voor 't wraakzwaard sneven, 
En delft er graven voor hun treên. 

Ik zal u niet vermoeijen, lezer! met hierop commentaren te geven; het blijkt genoeg waarom ik ze aanhaal. Nog een paar citaten om te besluiten:

Hij vlugt, een' wissen dood ontkomen, 
Die vreeslijk op zijn hielen jaagt; 
En als getroffen van den donder 
Brandt straks zijn slot, en schuilt hij onder 
Diens puinhoop, waar geen zou hem daagt. 
 
Alleen een tweetal trouwe slaven 
Omringt den levend hier begraven, 
En stort hem moed en troost in 't hart, 
Terwijl zijn teêrgeliefde gade 
Ginds bukt voor 's levens ongenade, 
En wegkwijnt onder leed en smart 
 
O denkbeeld! dat met schrikbre smarte 
Verdubbeld losstormt op zijn harte, 
Waar alle troost en moed op stuit. 
Neen, neen zijn gade zal niet sneven 
In de ongenade van het leven, 
Voor dat hij haar aan 't hart weêr sluit. 
 
Zoo brult, wanneer de herfsttijd nadert, 
De storm door 't stervende gebladert 
Om 't hongerend gewormt te voên. 
 
Wat hoor ik? - Eeuwige Albehoeder! - 
Een kreet! - ja, eponine is moeder! - 
In d'allerbangsten nacht van smart, 
Om mooglijk in dien nacht te sneven, 
Schenkt zij twee zonen aan het leven, 
En drukt ze aan 't juichend vaderhart. 


{==94==} {>>pagina-aanduiding<<}

Maar ik mag niet meer laten zien van de Dichtlooveren; misschien heb ik wel den een of ander overgehaald om ze om der dwaasheid wil te koopen. Overdreven heb ik niet, mijne citaten zijn uit één der minst slechte looveren genomen; had ik mij niet daarbij bepaald, de collectie zou misschien nog zonderlinger geworden zijn.

d.




Aurora. Jaarboekje voor 1858. Uitgegeven door S.J. van den Bergh. Te Haarlem, bij A.C. Kruseman. In post 8vo. VIII en 279 bl., met portret en 5 staalplaten, geb. in geheel linnen met verg. stempels en verguld op snede, f 4-90; in marocco f 6-25.

Het zou de vraag zijn, of wel iets onze wel wat spade aankondiging van de ‘Aurora’ noodig maakte.
Den Uitgever kan het voor zijn debiet volstrekt niet meer schelen wat er van gezegd wordt.
De Uitgever en de Redacteur beide zijn zelven bekwaam genoeg om hun product te beoordeelen, en hebben elkander al lang geschreven: ‘de Aurora ziet er goed uit’, of ‘het moet dit jaar maar zoo’ - en geen recensent zal in dat oordeel eenige verandering brengen, te minder omdat het toch eigenlijk, zonder te veel plaats te vragen, geen gemotiveerd oordeel zijn kan.
De Auteurs zijn zich zelven bewust, hoe hoog hun arbeid staat, ten minste indien het oog hun niet door eigenliefde verblind is; en in 't laatste geval is lof schadelijk en blaam kwetsend.
Voor wie dan nog eene beoordeeling? Voor u, genegen lezers, die de ‘Aurora’ in handen hebt gehad, haar hebt doorgebladerd en nog wel eens even over haar wilt napraten. Even - 't is goed dat ge 't zegt, want het zou dwaas zijn aan een prachtband op te dringen wat hij zelf niet verlangt: eene opmerkzaamheid als voor het blijvende. Wat er uit blijft vindt ge naderhand in bundels verzameld, op de plaats waar het meêwerkt tot zamenstelling van eene ontwikkelingsgeschiedenis van dichter of prozaïst. Maar ook gij, die de ‘Aurora’ niet in handen hebt gehad en haar niet hebt doorgebladerd, omdat gij te veel burgerman zijt om u de weelde des aanschaffens te veroorloven, en niet in de categorie valt,

{==95==} {>>pagina-aanduiding<<}
of tot den kring behoort waarin zoo iemand is, om een cadeau van dien aard te ontvangen - gij wilt van mij weten, of er iets belangrijks in staat, zoodat gij later zeggen kunt: ‘ja, dat moet goed zijn!’ en weet wanneer gij bij y. komt, waar die met verguld beladene boekenplankjes u tegenschitteren, of gij ‘Aurora 1858’ stellig in moet zien en waarop gij uwe aandacht zult vestigen. Tot u zal ik spreken. Schenk mij uw vertrouwen, want eerlijk ben ik.
De band van dezen jaargang der ‘Aurora’ is sierlijk als altijd, maar eenvoudiger dan wel eens vroeger: nu, zoo ijselijk mooi als toen valt onder het vonnis van alles, waar te voor staat.
De gravuren moogt ge allen, op ééne na, naauwkeurig bekijken. Graag maakt elk vriend der vaderlandsche letterkunde kennis met Mev. bosboom-touissaint, gelijk zij tegenover den titel ons toespreekt. Naar israëls Langs het Kerkhof, geeft een heerlijk herinneren aan het genot bij de bewondering van de schilderij gesmaakt. Het karakteristieke bles'je boeit alle liefhebbers van de onder onsjes. De laatste schilderij van c. kruseman: Maria en Martha, perst ons eerbied af. Het Zomertje van stortenbeker, is voor de vrienden van dat genre welkom: varietas delectat! Maar voor de gravure naar gallait moet de bewonderaar al een zeer ontwikkelden smaak en veel kunstkennis hebben: immers, beide ontbreken ons zeker, die vragen: ‘moeten wij in bewondering opgetogen staan?’ of, om ons fatsoen te houden: ‘wat vreemd! de romantische school! hm!’ Misschien ligt het wel aan de gravure.
Wat Dr. beynen bij deze plaat naar gallait geschreven heeft, is wel der lezing waardig, zoodra gij ten minste meer dan een vlugtig oogenblik tot uwe dienst hebt. Zijt gij gejaagd en haastig, hebt gij maar eene wijle op iemand te wachten, neem dan ook Mevrouw bosboom's verhaal niet ter hand - gij weet het - zij maakt het haren lezers niet gemakkelijk, en allen man boeijen doet zij niet: misschien een groot bewijs voor haar groot talent. Tot dezelfde categorie behoort c. vosmaer's Eene preek in 1629. In hooge mate bezitten de gave der aantrekkelijkheid de bijdragen van thrasybulus en van ina. Meesterlijk is de eerste in 'tgeen hij bij israël's schilderij verzon. Haast doet hij ons doorhalen wat wij van het niet boeijen als bewijs voor Mev. bosboom's talent zeiden; maar

{==96==} {>>pagina-aanduiding<<}
wij plaatsen hem op de lijst der uitzonderingen, waarboven staat: diep en bevallig. Lief en bevallig weet ina te verhalen. Is zij ongehuwd, dan verdient zij spoedig Mevrouw x- ina te worden.
Van de poëzij geven wij den palm aan des Redacteurs Verscheidenheid en overeenstemming, daarnaast aan de génestet's zangerige Verandering en Morgen bij de Duinen. Verder vestigen wij uwe aandacht op ten kate's Lentelied (geheel ten kate, maar hij had nog wel eenige coupletten voort kunnen kweelen); hofdijk's Twee stemmen der natuur; withuys' Bij een blinde; didymus' Bestemoeder. Van van koetsveld leest ieder liever eene novelle dan een vers. Eindelijk is de ‘Aurora’ nog opmerkelijk wegens het laatste vers van tollens. Wij kunnen er niet meê dweepen, evenmin als met meer van den brave. Gebrek aan diepte is ons nog geen eenvoud. Maar het Jaarboekje rijst er door in waarde, want het laatste vers van tollens, hoe het ook zij, verdient opmerkzaamheid.
Het staat daar dan ook benevens zooveel ten getuige van de inspanning, waarmeê Uitgever en Verzamelaar bij de bezorging van ‘Aurora’ te werk gaan, waarom wij gerust zeggen: als 't volgend jaar van den bergh weêr de ‘Aurora’ redigeert en kruseman haar uitgeeft, dan is er geen prachtband meer aan te bevelen dan deze. 't Spreekt van zelf, dat wij, zoo schrijvende, die verschijnselen op letterkundig gebied nemen voor 'tgeen zij willen zijn, St. Nicolaas- of Kersgeschenken, die onzer literatuur geene schade willen aandoen.





Almanak voor het Schoone en Goede, voor het Jaar 1858. Te Amsterdam, bij A. Jager. In kl. 8vo. X en 216 bl., met 5 staalplaten en titelvignet, geb. in geheel linnen met verg. stempels en verg. op snede. f 2-10.

Christelijke Volks-Almanak, voor het Jaar 1858. Nieuwe Serie. Derde Jaargang. Verzameld door P.A. de Génestet en C.P. Tiele. Te Amsterdam, bij P.N. van Kampen. In post 8vo. VIII, 20 en 152 bl., met 4 staalplaten. f :-75.

Alwie een vriend is van het ‘Schoone en Goede’, zal ook wederom dit jaar met genoegen den Almanak van Mevr. bosboom-toussaint ter hand nemen. Keurig lief toch ziet het

{==97==} {>>pagina-aanduiding<<}
boekske er uit met zijn blaauwen omslag en zijn sierlijk verguldsel. Vriendelijk noodigen de netgedrukte blaadjes tot lezen uit, en de plaatjes.... waarlijk, zij doen den smaak van de ijverige Redactrice eer aan. Zie maar eens die Kaartspelers, naar madou, en dat kijkje op Huisduinen, maar vooral die schets van de Feestzaal te Brugge, van de verdienstelijke hand van den Heer bosboom, waarvan wij de oorspronkelijke teekening nog wèl zoo lief zouden willen zien. - Mij dunkt, zulk een ensemble stemt u reeds bij voorraad tot de verwachting van veel ‘schoons en goeds’, ook bij het lezen, - die verwachting is billijk. - Waarom wordt zij slechts gedeeltelijk vervuld? 't Is zoo, vorm en inhoud staan in onze prachtalmanakken gewoonlijk weinig in evenredigheid tot elkander - maar toch iets meer dan het gegevene hadden wij gemeend hier te mogen verwachten, waar zoovele met lof bekende namen ons tegenblinken.
De eerste bijdrage in proza, getiteld: Stahleck, van ....S, gaan wij geheel met stilzwijgen voorbij - zij is onbeduidend; ook het daaropvolgend dichtstukje: De weduwe van Huisduinen, had weinig de eer ons te behagen, evenmin als de geforceerde aardigheid van den Heer binger. - Jan en Jehanne, van de hand der Redactrice zelve, is een lang, te lang stuk (het beslaat ongeveer ⅝ gedeelte van het geheele boekje), en daarbij is het nog niet eens af; - wel wordt het slot er van den weetgierigen lezer nog dit jaar beloofd in een ander onzer Jaarboekjes, maar wie heeft al die Jaarboekjes zoo dadelijk bij de hand? - en daarbij - gulweg gesproken - boezemt de hier vermelde Episode ons niet zulk een belang in, dát wij naar den verderen afloop er van hoogst verlangend zijn.
Maar nu de overige bijdragen in Poëzij? 't Is waar, daaronder trok hier en daar een enkel juweeltje onze aandacht, als b.v.: Aan eene Bruid op Java, van den eenigen van lennep (Ach! waarom hooren wij zoo zelden meer den Meester op die wijze de snaren tokkelen?). - Ook van hasebroek's Aan mijnen Vriend nicolaas beets, - al achten wij over 't algemeen dergelijke vertrouwelijke ontboezemingen ter uitgave min geschikt, - beviel ons de aanhef vrij wel, tot daar wij lazen:

Die maagdlijk was in hart en leest, caet. 


{==98==} {>>pagina-aanduiding<<}

Het verdere gedeelte laten wij geheel voor rekening van den Dichter; alleen merken wij op, dat regels als

Daar u uw alles is ontvallen - 

metrisch letterlijk onleesbaar zijn. - Maar van mannen als beets, de génestet, potgieter zelfs, hadden wij met regt iets meer mogen verwachten, dan het weinige dat zij afstonden.
Dan het schijnt nu wel eenmaal zoo het gebruik te zijn, dat ook de onbeduidendste gedachte, mits in versmaat gebragt en met den naam van een bekend Dichter onderteekend, altijd genade vindt in de oogen van het Almanak-lievend publiek. Wij willen daarom dan ook de Redactrice niet te hard vallen en liever haar dankbaar zijn voor hetgeen zij... mogelijk ons onthield. Aan háren ijver althans willen wij ruimschoots hulde doen, en gaarne hopen wij, dat die in 't vervolg beloond worde door krachtiger, milder ondersteuning en door meer bijdragen Neêrlands zangerental waardig.
Dat er althans aan meer degelijke spijze, dan die ons hier wordt aangeboden, nog geen gebrek bestaat, bewijst de Christelijke Volks-Almanak, dien wij thans in de tweede plaats aankondigen, en die de Heeren de génestet en tiele tot pleegvaders heeft. Voorwaar een aanbevelingswaardig boekske, welks inhoud uitnemend aan den titel beantwoordt, en dat zich zoowel door hetgeen het wil als door dat wat het werkelijk geeft, gunstig van andere Jaarboekjes onderscheidt.
Ook nu weder opent de wakkere thrasybulus de rij der medearbeiders. Zijn Gitje, met het hem eigen talent geschreven, is lief, gevoelvol, stichtelijk, al houdt de Schrijver ook niet veel van dit laatste woord; - worden de Gitje's onder het dienstboden-geslacht ook al gaandeweg schaarscher, zijn stukje is misschien voor deze of gene een prikkel om er eene te worden.
Tiele voldeed ons 't best in zijn Christenprofeet; wèl hem, dat hij den edelen channing, met diens helder en krachtig geloof aan het goede in den mensch, bij ons volk inleidde. Och! ware het maar niet bij velen eene stem des Roependen! - Ook het stukje: De Vrouwen des Evangelies, van denzelfden Schrijver, mag wèlgeslaagd heeten en is hier regt op zijne plaats. - Evenzoo: Voorgevoel van Zaligheid, door w. francken, a.z., dat de verdienste heeft van de gemoedsstemming der beide figuren op de plaat treffend en naar waarheid weêr te geven. - Alleen van

{==99==} {>>pagina-aanduiding<<}
teutem's Opmerkingen over den eersten Brief van johannes (zij mogen dan op zich zelven ook al veel goeds en waars bevatten) kwamen ons ter plaatsing in een werkje als dit minder geschikt voor. Er komt te veel in voor, wat uit den aard der zake supra captum der lezers is, terwijl de regte volkstoon er geheel in wordt gemist. - Ook ina, hoe lief zij over 't algemeen schrijve, voldeed ons een vorig jaar beter; zij wachte zich voor het al te lieve.
De dichterlijke bijdragen zijn, op weinig uitzonderingen na, alle uit de wèlversneden pen van den Heer de génestet gevloeid. Voelden wij ons niet weêrhouden door eerbied voor de Redactie der Vaderl. Letteroefeningen, die het min gaarne ziet, dan schreven wij eene of meer er van, b.v.: Twee in één huis, Onvermoeid, e.a. geheel uit. Thans vergenoegen wij ons met den belangstellenden lezer naar den Almanak zelven te verwijzen. De lezing er van zal gewis hem en menigeen een nuttig en ook een aangenaam uurtje bezorgen. - Van de plaatjes verdienen alleen die welke naar ary scheffer gevolgd zijn, lof. De overige zijn niet boven het middelmatige verheven.

b.

Geldersche Volks-Almanak voor 1858. XXIVe Jaargang. Te Arnhem, bij Is. An. Nijhoff en Zoon. In 12mo. XVIII en 262 bl., met gelith. pl. f :-75; in cart. f :-90; verg. op sn. in koker f 1-50.

Almanak voor Hollandsche Blijgeestigen, voor het Jaar 1858. Nieuwe Serie. XIIe Jaargang. Te Schoonhoven, bij S.E. van Nooten. In kl. 8vo. X en 176 bl., met 2 gelith. plaatjes. f :-60; in carton f 1-20.

Het is nog de vraag, of het dezen beiden bijzonder bevalt, zoo nevens elkander gesteld te worden; de Blijgeestige vindt den Gelderschman misschien wat stijf, en deze den grappenmaker zelfs wel wat flaauw. Dat blijve voor hunne rekening; ik kon mij aan die vermoedelijke antipathie niet storen, want zoo gewigtige verschijnselen aan den letterkundigen hemel zijn deze Almanakken niet, dat zij eene afzonderlijke en uitvoerige bespreking met regt kunnen eischen.
Moest ik kiezen, dan gaf ik aan den bovenaangeplaatsten de voorkeur. Hij weet, wat hij wil, die Provinciaal: Gelderschen vermaken, Geldersche geschiedenis, zeden en toestanden schet-
{==100==} {>>pagina-aanduiding<<}
sen. Dat is zijne deugd, en zijne kracht; maar eene kracht, waarvan hij ook wel eens misbruik maakt. Zoo is hij b.v. zoo zeker van toch aan de zijnen welkom te zijn, dat hij het zelfs niet noodig acht, om in behagelijker uiterlijk, in beter druk, papier en omslag te verschijnen. Ook neemt hij stukjes op, wier voornaamste verdiensten bestaan in het boeren-dialect, waarin zij geschreven zijn, getuige het Genaodebrood van den Heer a. de visscher, of vangt hij aan met De Arnhemsche Gilden, van den Heer i.a. nijhoff zelven, een stukje, wat waar en goed is, maar toch te minutieus voor een Almanak. Over het algemeen echter verdient dit eenvoudige Jaarboekje in vele opzigten te worden geprezen. Men kan zien, dat de Redacteur-Uitgever met naauwgezetheid zijne keuze doet, en met zorg bijdragen tracht bijeen te garen. Hij is gelukkig spaarzaam met verzen, zoo gemakkelijk te krijgen, als men met slechte tevreden is, zoo moeijelijk, als men goede wil hebben; jammer, dat de Heer van zeggelen hem met een versje heeft afgescheept, wat niet van zijne besten is.
Van de Proza-stukken beviel Geen Neutraliteit mij het meest, en de Vrouwkens van Jever het minst, al kan men het dit stuk aanzien, dat het zich nog al wat verbeeldt te zijn. Doch bijna zou ik het laatste: Op het Stationskoffijhuis, van den ouden Heer smits vergeten; dit is zeer aardig en vlug. Een waardig slot.
En nu de Blijgeestige, meer bekend, maar minder waard, dan onze Geldersche. Deze Almanak weet niet zoo goed, wat hij wil. Reeds de titel heeft dat onbepaalde: blijgeestigen; wie worden daar eigenlijk mede bedoeld? In de Moraal heeft het woord blijgeestigheid een zeer goeden zin, maar op den omslag van dezen Almanak geenen. De Heeren medearbeiders nemen het dan ook voor een groot deel maar in den zin van aardigheid, grappigheid; - nog al een groot verschil! En dan nog wel Hollandsche Blijgeestigen! Is dat een afzonderlijk ras?
Ware nu die aardigheid maar overal zooals in het eerste stukje: Mijn eerste zeereis, dan zou de lezing wel aangenaam kunnen zijn. Maar gezochte en gedwongen geestigheid, als van Een Neef van Vader columbus, enz., Daar heb je een novelle, en onder de versjes: Mijne ramp, en De Telegraaf, komen zeer na aan het genre ‘flaauw’. - Andere, zooals Symboliek van het woord vrouw, en de Afscheidsgroet van flip aan zijn hoed zijn noch geestig, noch iets anders.

{==101==} {>>pagina-aanduiding<<}

Dit laatste kan van verreweg de meeste versjes gezegd worden. Hemel! welke centenrijkdom aan poëzie! Slechts weinigen zijn vrij goed en lief, als b.v. Zoo gaat het, De goede oude tijd, Mijmeren, De Proefrid, Blijmoedigheid, en van zeggelen's Uit den Manufactuurwinkel. De anderen zijn niet der moeite waard, om afzonderlijk te worden omschreven; zij waren zonder schade weggelaten. Maar dan werd het boekje nog dunner.
Als men bedenkt, dat 33 mannen hier hebben zaâmgewerkt, om een Mengelwerk van 174 bladzijden duodecimo met vereende krachten op te stellen, - neen! dan is het resultaat toch al te mager.

Korte mededeelingen.

In den vorigen jaargang hebben wij eene nieuwe onderneming van den Heer noothoven van goor aangekondigd en aangeprezen, namelijk de Christelijke huisvriend. Nu de eerste jaargang naast ons ligt durven wij die aanbeveling herhalen. Wel erkennen wij dat er bij den overvloed van dusgenaamde stichtelijke lectuur geene bepaalde behoefte aan een dergelijk werk was, maar, zoo de Uitgever koopers vindt, dan is 't ons wel, dat hij dusdanige stukken, als de Huisvriend aanbiedt, verspreidt. Er is toch veel degelijks in, en de manier om onder bepaalde rubrieken, hetgeen gegeven wordt, te verdeelen, is niet kwaad, ofschoon hierdoor in de laatste aflevering niets voorkomt over Kersfeest of jaarverwisseling. Vraagt men ons, wat ons bijzonder beviel? wij zouden wijzen op de keurige stukken van p.g. te winkel en op het niet minder schoone stuk van j.h. maronier, Het huis waarin christus de huisvriend is. Maar door dezen te noemen willen wij niet onregtvaardig zijn tegenover anderen, b.v. van koppius, van bell, sepp, denier v.d. gon, enz. In één woord, wij ontraden niemand om op den jaargang 1858 in te teekenen.

Hoe is 't met suringar's Bibliotheek voor het huisgezin gegaan? Zoo vraagt misschien deze of gene, die zich ons ‘bravo, suringar!’ van vroeger herinnert. Wij zijn in de gelegenheid gesteld op die vraag te antwoorden en het verblijdt ons een zeer gunstig te kunnen indienen. Gaven wij reeds aan de eerste

{==102==} {>>pagina-aanduiding<<}
nummers van 1857 den lof van degelijkheid en bevalligheid, wij moeten erkennen, dat de Redacteur-Uitgever is voortgegaan gelijk hij begonnen was. Met zorg en naauwkeurigheid is dit nieuwe tijdschrift bewerkt. Het levert voor f 2-50 veel en veel goeds; en, schoon het ook vertalingen opneemt, 't is een echt Hollandsch Tijdschrift. Het heeft altijd het oog op het nuttige; en wat alleen aangenaam of aardig is, zult ge er niet in vinden; ja het zal zeker geene genade vinden in de oogen van geroutineerde romanlezers; wat kan 't hun schelen naar hoofd en hart zich te ontwikkelen, als zij de verbeelding slechts voedsel verschaffen? Stukken als over de bloemen en de kunst om wèl te sterven behagen niet aan de zoodanigen. Het laatste vooral, zij het wat oppervlakkig, beviel ons zeer van een' medicus. En zóó beviel ons het geheele Tijdschrift, dat wij het aan een ieder aanbevelen, die het hart op de regte plaats heeft.

Ouden van dagen! Tot u een enkel woord. Maar uwe kinderen of kleinkinderen, die u eens een geschenk willen doen, mogen 't ook wel hooren. Voor u, oudjes! is de eerste jaargang van de Zegen des Ouderdoms voltooid. Waarlijk, gij moet er op inteekenen, want het blijft bij dezen eersten jaargang niet. - Ds. kits van heyningen schijnt nog meer stof te hebben. Enfin, wat er zal komen weten wij niet, ofschoon wij wel eens vreezen voor eentoonigheid, als in 2 à 3 deelen over ouderdom en altijd weer over ouderdom zal moeten gesproken worden. Doch wat er is, dat weten wij, namelijk Deel I - nu, dat kunt gij gerust u aanschaffen. Gij kunt er nog veel uit leeren, ofschoon dan ook onze vroegere aanmerking over het te weinig eigenaardig Christelijke blijft bestaan. Sommige stukjes zullen voor sommige ouden wat te hoog zijn, maar 't moet een boek wezen voor eenvoudigen en geleerden, die hierin één zijn, dat zij digt bij het graf staan: mogten zij er veel genot en stichting in vinden!

Ter drukkerij van het Opvoedings-Gesticht te Montfoort verscheen, reeds in 1856, De Christelijke Landman, of Besturingen voor hart en leven van den Landman, door b.j. westerbeek van eerten, Predikant te Doetinchem. In kl. 8vo. VIII en 203 bl. - Waarlijk een alleraardigst, allernuttigst geschriftje, dat niet te veel onder onzen landbouwersstand kan

{==103==} {>>pagina-aanduiding<<}
verspreid worden. Zóó hartelijk en toch zoo bezadigd, zóó eenvoudig en toch niet kinderachtig, zóó regt natuurlijk en zóó regt vroom tevens, hebben we in lange geen ascetisch voortbrengsel van Nederlandschen bodem in handen gehad. Men ziet het den S. aan, dat hij den landman kent en hem liefheeft, en daarom dan ook juist op de regte manier voor hem schrijven kan. 't Werkje is in XXIV stukjes - waaronder ‘De heibewoner’ en ‘De markt’ niet de minste zijn - afgedeeld, die noch te schielijk uit zijn, noch tot vervelens gerekt. 't Papier had wel een weinigje beter van allooi kunnen zijn, en de letter een weinigje zuiverder afgedrukt; maar daarentegen is de correctie zorgvuldig, en 't bandje allerkeurigst. We hebben geen de minste kennis aan u, Broeder van eerten! maar wenschen daarom met geen minder opregtheid u en uw boekje Gods besten zegen toe!

v.p.

Leven en marteldood van johannes huss, uitgegeven te Amsterdam, bij h. höveker, 1857, is een welgeschreven, aanbevelenswaardig boekje, dat op ruim 40 bladz. in kl. 8vo zoo veel aangaande den voortreffelijken Bohemer geeft, als men in een zoo klein bestek verwachten kan. 't Ware te wenschen dat alles wat door de ‘Vereeniging ter bevordering van Christelijke Lectuur’ wordt in het licht gezonden, eene zoo ruime aanprijzing verdiende.

De Kalender voor de Protestanten in Nederland, uitgegeven door de Vereeniging tot beoefening van de geschiedenis der Christelijke Kerk in Nederland, onder leiding van w. moll, Hoogleeraar te Amsterdam, betreedt den koninklijken weg van vooruitgang. Degelijke inhoud en zorgvuldige bewerking kenmerken, over 't algemeen, den derden jaargang (1858 te Amsterdam, bij h.w. mooy). Het aantal stukken is geringer dan dat in den vorigen. Doch daardoor was er gelegenheid om dieper in te dringen en ruimer uiteen te zetten. De Vereeniging tot beoefening van de geschiedenis der Christelijke Kerk in Nederland - (Nederlandsche Vereen. t. beoef. v.d. gesch. d.C.K.? of: Vereenig. t. beoef. v.d. gesch. d. Ned. C.K.? of: Vereen. t. beoef. in Nederland v.d. gesch. d.C.K.? dit is niet regt duidelijk, schoon de plaatsing der bijdragen over andreas en basilius tot de eerste of derde opvatting schijnt

{==104==} {>>pagina-aanduiding<<}
te moeten doen neigen;) - heeft van die gelegenheid een waardig gebruikt gemaakt. Wie de levensgeschiedenis van basilius den Groote en herman herberts, en het stuk over de openbare prediking der Hervormden in het jaar 1566, gelezen heeft zal waarschijnlijk dit oordeel van ganscher harte bekrachtigen. Moest ten vorigen jare (Vaderl. Letteroefeningen, April 1857, blz. 173) geklaagd worden: dat er te veel over personen gesproken werd die men gewenscht had zelven te hooren spreken, die men begeerd had zelven te zien handelen, thands is in dit opzigt groote verbetering aangebragt. Had de Schrijver der bijdrage over de Krankenverpleging in de Christelijke Kerk, - voor zoover de aard van zijn onderwerp dit toeliet, maar welk soort van onderwerp is niet vatbaar voor eene levendige en aanschouwelijke bearbeiding? - het voorbeeld gevolgd, hem, ten aanzien van den vorm, in de drie genoemde stukken gegeven, ook zijn werk, nu reeds der lezing waardig, had ligt meer ter lezing getrokken. De Redactie had regt, of liever 't was haar pligt, den Hoogleeraar w. moll te danken. Wie hem kent weet dat: hij ‘ook weêr dit jaar aller pogingen steunde.’ Wie zijne mededeelingen over johannes brinckerinck en zijn klooster te Diepenveen heeft gelezen zal gaarne toestemmen: dat hij ‘zelf dezen jaargang met belangrijke bijdragen versierde.’ Wat hij gaf over Diepenveensche oudheden is weder een heldere lichtstraal op de terra permultis incognita der kerkelijke oudheidkunde, en moet als zoodanig gewaardeerd worden ook door wie, in het belang der aesthetik, mede voor vele in den lande het onbekende zuiden, liever de afbeelding van schoonere gedenkstukken mogten wenschen, - ook door wie met het oordeel over het maria-beeld (bl. 95) niet ten volle instemmen. Aan een deel
daarvan: gestalte, houding en gewaad zal men zeker de verdienste van fiksche en smaakvolle teekening niet ontzeggen: maar wel aan de lijnen van het onevenredig gevormde kind. Doch de vermelding van de plastische fouten der middeleeuwen mag der waardeering niet schaden van den arbeid die, in onze dagen de dingen der vaderen herinnerende, de deugden van vroegere eeuwen in het licht stelt zonder hare feilen te verzwijgen. Uit feilen en deugden beiden kan de tijdgenoot rijke leering verzamelen. Wie voor weinig gelds (f :-90) voor zich zelven en voor anderen, door vermeerdering van kennis, opbouwing

{==105==} {>>pagina-aanduiding<<}
in de hoop der toekomst en de liefde tot den Heer begeert, roepe het boeksken het door de Redactie gewenschte: ‘Welkom!’ toe.

b.

v.h.

Het Vraagboekje tot onderwijs in de geschiedenis en de leer van het Oude en Nieuwe Verbond, uitgegeven door Dr. b. doorenbos, Pred. te Peens en Zweins, te Groningen, bij j. oomkens, jz. (à f :-12½) onderscheidt zich van vele andere daardoor, dat er bij de behandeling der Godsdienstleer het onderscheid in uitkomt tusschen de voorstelling in het O. en het N.V.; een onderscheid, vroeger geheel voorbijgezien, tot groot nadeel voor eene heldere kennis en warme waardeering der Evangelie-waarheid. Van die zijde verdient dit Katechisatieboek alle aanbeveling.

Als mannen van ons woord vervullen wij gaarne onze belofte om, nu de jaargang in zijn geheel voor ons ligt, een blik te werpen op De Economist, het bekende Maandschrift aan de Staathuishoudkunde gewijd en bij den Boekhandelaar j.h. gebhard verschijnende. Dezelfde belangstelling, welke wij van tijd tot tijd over enkele nummers uitspraken, bezielt ons ook over het geheel, en met gerustheid durven we beweren, dat niet één hoofdartikel in deze verzameling voorkomt hetgeen de lezing niet ruimschoots beloont. Hetzij dat men over het vervoer van hier naar elders, of over de waarde der metalen leest, hetzij men de beschouwingen over haringvisscherij en tabakshandel opslaat, of de opmerkingen over telegraphen, stoombooten, gymnastiek, onderwijs, enz. nagaat, men zal altijd voldaan het boek uit de handen leggen. De Redacteur heeft eer van zijn werk. Deze lof is onbeperkt, hoewel wij met leede oogen zien, dat de Staathuishoudkunde meer en meer alle plaats bij de volksgeschriften inneemt, hetgeen wij noch noodig, noch nuttig achten.

Het Eerste Stukje van de Schets der Algemeene Geschiedenis voor de Scholen, door h. picard, te Amsterdam, bij j.d. sybrandi, 1857, In kl. 8vo. 101 bladz., behelst de Geschiedenis der wereld tot op de geboorte van den Heere jezus christus.

{==106==} {>>pagina-aanduiding<<}
De vorm is zuiver ethnographisch; eerst worden de oudste Oostersche volken behandeld, daarna het Israëlitische volk afzonderlijk en betrekkelijk uitvoerig; voorts de Grieken, eindelijk de Romeinen. Zeker is de verbinding van de synchronistische met de ethnographische methode bij de oude geschiedenis misschien nog ruim zoo moeijelijk als bij de nieuwe, maar veronachtzaamd mag toch de eerste niet worden als in dat schoolboek geschiedt. Trouwens, het isblijkbaar boven de krachten van den Heer p. een schoolboek over de algemeene geschiedenis te schrijven. Dit ééne slechts: de oudste bijbelsche oorkonden worden genoegzaam letterlijk nageschreven; b.v. ‘In het zeshonderdste levensjaar van noach (1656 j.d.w. - 2344 v.c.) opende de Heere God de fonteinen des grooten afgronds en de sluizen des hemels; de regen viel 40 dagen en 40 nachten lang van den hemel, zoodat het water 15 el boven de hoogste bergen rees en alles, wat op het drooge eenen adem des levens had, stierf. Een jaar lang bleef de aarde onder die ontzaggelijke zee bedolven’, enz. Aan dit proefje zal men wel genoeg hebben, het er met ons voor houdende, dat iemand, die aldus de geschiedenis schrijft, geheel en al onbekwaan is om aan de jeugd redelijke begrippen in te boezemen. En de tijdrekenkundige bluf, die de geboorte van jezus juist 4000 jaren na de schepping plaatst..... Wij zeggen liefst niet meer van het onbekookte geschrift, welks tweede stukje, als het niet beter is, gerust kan achterblijven.

Landhuishoudkundige Almanak, ten dienste van Land- en Buitenman, met bijvoeging van maandelijksche Tuinoefeningen, vrij gevolgd naar die van wijlen den Hoogleeraar j.a. uilkens, voor het Jaar 1858, onder Redactie van m.d. teenstra. Vijftiende Jaargang. Te Groningen, bij j. oomkens, j.zoon. f :-30. - Wat beduidt toch die titel: Landhuishoudkundige? Is het een bewijs, dat de Redacteur een Landhuishoudkundige is; dat de Almanak voor een deskundig publiek bestemd is, of wel, dat er landhuishoudkundige zaken in voorkomen? - Het eerste geval is mogelijk. In het tweede heeft men nog weinig vertrouwen op de ontwikkeling van de lezers, en in het derde kan ieder Almanak zoo heeten. Want zelfs de eerzame Enk-
{==107==} {>>pagina-aanduiding<<}
huizer geeft tegenwoordig maandelijksche tuinoefeningen ten beste. Er is zeker eene belangrijke daling te wachten in de doperwten, jonge wortelen, enz.; niemand behoeft er langer gebrek aan te lijden. Bij gebrek aan tuin zouden ze wel in bloempotten kunnen gekweekt worden. Ieder heeft immers wel een Enkhuizer Almanak, of anders is de thans behandelde voor 30 cents te koop; wil men een jaar wachten, dan koopt men er een voor 15 cents, en kan bovendien nog eens afzien hoe anderen er mede staan.
Welligt staat er Landhuishoudkundig voor, om den boer en buitenman tot koopen uit te lokken; die kunnen toch best betalen tegenwoordig. Het ware echter te wenschen, dat men zoo los weg niet met dat woord speelde, het strekt waarlijk niet tot aanbeveling der wetenschap. Stond er een andere titel voor, wij zouden vrede hebben met de verschijning ook van dezen Almanak. Hij kost slechts 30 cents, maar in iets wat landhuishoudkundig heet, anekdotes aan te treffen, die al vóór jaren als te laf uit de ‘van ouds bekenden’ werden geweerd, is wat erg.
Hartelijk hopen wij, dat de toenemende beschaving onder land- en buitenman dezen Almanak en anderen van gelijken stempel door meer degelijke zal doen verdringen.
In de Provincie Groningen kan dit boekje nog eenigzins nuttig wezen, als de opgaven der vervoermiddelen naauwkeurig zijn.

Van Cupido, Jaarboekje voor Ongetrouwden en Jonggehuwden; gewijd aan Liefde, Vriendschap, Levenstoon (?) en gezellig verkeer, is te Schoondijke, bij a.j. bronswijk, een eerste Jaargang uitgekomen. Wij wanhopen aan den smaak van het publiek, zoo het ook niet de laatste is. Treuriger collectie zagen wij zelden; wij zullen haar maar niet gaan napluizen, ten einde geen ergernis bij de lezers der Vaderl. Letteroefeningen te verwekken en ons eigen geduld op niet al te harde proef te stellen. Wij vergenoegen ons met den uitroep: horrible, most horrible!

d.

Wij vestigen de aandacht op eene zesde uitgave van de Kleine Gedichten voor de lieve Jeugd aan de Hoogere Scholen,

{==108==} {>>pagina-aanduiding<<}
naar Mr. hiëronymus van alphen, door een' Student. Met plaatjes. Te Amsterdam, bij de Wed. c.j. borleffs en ten have. 1856. - Deze welbekende parodie schijnt bijzonder in den smaak te vallen van hen voor wie ze bestemd is; ten minste een zesde druk werd door de Uitgevers voor noodzakelijk gehouden. Nu, zonder eenige dichterlijke verdienste te bezitten, mogen de meeste versjes toch aardig genoemd worden, en verwondert het ons niet, dat het bundeltje op menig studenten-boekenhanger wordt aangetroffen. De plaatjes zijn niet onaardig; maar 't zou toch jammer zijn zoo zij het boekje veel duurder maakten dan vroeger.

d.

Deutsches Conversations-Buch für die niederländische Jugend nebst einer Sammlung der allernöthigsten Wörter. Duitsche Zamenspraken voor de Nederlandsche Jeugd, benevens eene Verzameling der meest benoodigde Woorden. Te Amsterdam, bij J.C.A. Sulpke. 1857. In kl. 8vo. IV en 158 bl. f :-90. - Waarin deze woorden en zamenspraken zich gunstig boven reeds bestaande onderscheiden, verklaart Ref. niet te weten; wel waarin zij achterstaan en waardoor het gebruik voor de Nederlandsche jeugd te ontraden is. Wij doorloopen het werkje slechts vlugtig, en vinden niet ééne bladzijde waarop niet gezondigd is tegen het gebruik der lange en korte s; terwijl bovendien andere fouten niet ontbreken. Tot bl. 17 hebben wij bij het doorbladeren opgeteekend: Schäm voor Scham, Muttermäl voor -mal, Beinhaus vert. door been- in plaats van knekelhuis, Sarg door zerk, in plaats van doodkist, Flaumfedern door pluimvederen, in plaats van dons, Halster in plaats van Halfter. - Wij weten, dat het eigenaardige moeijelijkheden in zich heeft, hier te lande iets in eene vreemde taal uit te geven, maar in een werkje voor de jeugd mogen de aangehaalde fouten geene verschooning vinden. En wat zullen wij van de zoogenaamde zamenspraken zeggen? Het zijn, zoo als de meesten dezer verzamelingen, slechts vragen en antwoorden, die geheel den kindertoon missen; terwijl de boven aangehaalde gebreken in meerdere of mindere mate ook daarop toepasselijk zijn.


{==109==} {>>pagina-aanduiding<<}

Boekbeschouwing.

Het Christendom in de drie eerste Eeuwen. Voorlezingen, te Genève gehouden door F. Bungener, Graaf De Gasparin, Professor J.H. Merle d'Aubigné en Viguet. Uit het Fransch vertaald door H.M.C. van Oosterzee, Predikant te Oirschot. Met Aanteekeningen van den Vertaler. Te Schiedam, bij H.A.M. Roelants. 1857. In gr. 8vo. VIII en 267 bl. f 2-50.

Nog al meer over ‘de drie eerste Eeuwen’! Nog al meer na zooveel wat daarover in de laatste jaren ook ten onzent werd opgesteld of uit den vreemde overgeplant! Die ver van ongegronde bedenking heeft ook de Vertaler voorzien, maar haar tevens voldoende beantwoord. De Voorlezingen namelijk, die hij ons aanbiedt, onderstellen de geschiedenis zelve als min of meer bekend, doch nemen er aanleiding uit tot Christelijke beschouwingen, soms tegen de nieuwere philosophie, meerendeels echter tegen Rome gerigt, 't geen hier getoond wordt, zich òf op eene in een valsch licht gestelde, òf op eene dwalende oudheid te beroepen. ‘Die dus bekend is met andere geschriften over de drie eerste eeuwen, behoeft deze Voorlezingen niet ter zijde te leggen met de gedachte, dat zij hem niet zullen geven dan hetgeen hij reeds bezit; voor hen, die ten deze zich de geschiedenis hebben eigen gemaakt, zal de lezing van deze stukken juist een nieuw genot opleveren.’ Dat zeggen we v.o. gaarne na.
't Is zoo, de bekende leemte van 't Fransch karakter - vlugtigheid, oppervlakkigheid - verloochent zich ook hier niet geheel. De détails zijn niet overal getrouw, de opmerkingen niet overal rigtig. Als b.v. gasparin - om in de Jeruzalemsche bijeenkomst, Hand. xv, toch maar niet de eerste der Kerkvergaderingen te moeten zien - haar, zoo 't schijnt, als demokratisch gemeentelijk beschouwd wil hebben, en te dien einde spreekt van ‘de gemeente te Jerusalem, en de Apostelen, die in haar midden waren’, dan is dat immers eene ongeoorloofde omkeering der historische rangschikking: ‘De Apostelen, en de Ouderlingen, en de broeders’; of

{==110==} {>>pagina-aanduiding<<}
als viguet in de fabel van den gestorven en herleefden adonis een voorgevoel aangaande christus - en dan nog wel in den zin van vinet's patripassiaansche wonderspreuk: ‘Een God, die sterft, is de eenige God, aan wien de menschheid gelooven kan’ - denkt te vinden, dan is dat immers al zeer ver gezocht. Gelukkig heeft de kundige Vertaler, zoo niet deze, echter de meeste dergelijke misslagen in zijne Aanteekeningen teregtgewezen. Eenmaal heeft hij de onlangs door ons in hilman's Gustaaf Adolf gelaakte, hier ook door bungener begane dwaling, om den H. dominicus tot vervolger, in steê van beschermer der Albigenzen te maken, tot ons leedwezen gestaafd; een andermaal is 't Concilie van Constanz, 't geen toch hervorming wilde en door zijne verklaring, dat de algemeene Kerkvergadering boven den Paus stond, haar ook werkelijk heeft voorbereid, door hem met min voegzamen spot bejegend; ook dat hij de mythologie, om hare onzedelijkheid, niet meer aan de beschaafde jeugd wil onderwezen hebben, kunnen wij, al behoort dat onderwijs zeker met de meest mogelijke omzigtigheid gegeven te worden, zóó onvoorwaardelijk niet goedkeuren, wijl alsdan minstens twee derden der in- en uitlandsche letterkunde - wij noemen slechts een schiller - voor onze jeugd heel of half onleesbaar zouden worden; maar overigens heeft v.o. door zijne vele wèl te pas aangebragte noten het lezend publiek - tegenover gasparin en merle inzonderheid ook het vrijzinnig publiek - grootelijks aan zich verpligt.
Toont intusschen dit boek de schaduwzij, niet minder toch ook de lichtzijde van den Franschen geest. Ge mist hier voorwaar die aantrekkelijke levendigheid niet, welke - behalve dat ze hunnen stijl zóó boeijend maakt als ge dat o.a. aan merle's schitterende levensschetsen van origenes en cyprianus bespeurt - hen bovendien zóó bijzonder in staat stelt tot het nemen van algemeene overzigten der geschiedenis, tot het werpen van verrassende blikken in hare fijne schakels, tot het scherpzinnig en geestig overbrengen van haar verleden op 't heden. Volgt bungener b.v. maar eens, wanneer hij bl. 170 vv. eene parallel trekt tusschen de met woord of schrift gevoerde bestrijding en apologie der eerste Christenen en die der Hervormden! En daarbij zijn we, hoe schaarscher ze op ónzen bodem tieren, des te gereeder hulde verschuldigd

{==111==} {>>pagina-aanduiding<<}
aan de beschaafdheid, gematigdheid, liefderijkheid, waarmeê hier de strijd tegen Rome wordt gevoerd, en waarmeê ook een gasparin en merle hunne orthodoxe gevoelens uiten.
Van harte alzoo wenschen we dit goede boek een drukke en bij gevolg voorspoedige reis. Kortelijk geven we nog op wat men hier vindt. Tot Inleiding dient I. De toestand der wereld bij de komst van jezus christus; door viguet. In II. De Apostelen, en III. De Apostolische vaders wordt ons dan voorts door den Graaf de gasparin de eerste Eeuw afgemaald; in IV. De vervolging tegen de Christenen, en V. De aanvallen op het Christendom, geeft bungener ons de tweede Eeuw te aanschouwen; en met VI. Het Oosten, of origenes en de wetenschap, en VII. Het Westen, of cyprianus en het Christelijke leven, weet merle d'aubigné ons in de derde Eeuw te verplaatsen.
Hebben wij den Vertaler reeds voor zijne Aanteekeningen dank gezegd, wij doen het nog meer voor zijne uitmuntende vertaling. Ook had hij hier en daar geene verschooning behoeven te vragen, dat hij iets locaals niet wegliet: oratorische producten moeten gegeven worden, zooals ze uitgesproken zijn, of ze verliezen.
De uitvoering van den Heer roelants zou lof verdienen, indien ze door de zeer vele drukfeilen hare aanspraak daarop niet verbeurde.

v.p.









Waarheid in Liefde. Godgeleerd Tijdschrift voor beschaafde Christenen. Nieuwe Reeks, bijzonder gewijd aan de opbouwing der Evangelisch-Catholieke Kerk der Toekomst. Onder medewerking van een Godgeleerd gezelschap, uitgegeven door P. Hofstede de Groot, L.G. Pareau, J. Sonius Swaagman, W. Muurling, L.S.P. Meyboom. Jaargang 1857. Te Groningen, bij J. Oomkens, J.zoon. 1857. In gr. 8vo. 858 bl. f 8-: per Jaargang.

Van goeder harte roepen wij aan de nieuwe reeks van het oude Waarheid in Liefde ons welkom toe. Dat er in ons kleine land, en dan met name over één bijzonder studievak, nieuwe tijdschriften bij de reeds bestaande worden opgerigt, zouden wij, evenmin als onlangs de Recensent van pierson's

{==112==} {>>pagina-aanduiding<<}
onderneming, durven toejuichen: oude en nieuwe beide moeten zulk eene krachtsversnippering met een verval van krachten bezuren, dat aan de wetenschap, die men bevoordeelen wil, zeer tot schade strekt; maar daarom prijzen we het dan ook natuurlijk des te meer, wanneer de oude tijdschriften elken eventuëlen jongeren mededinger reeds bij anticipatie uit den zadel ligten, door zich telkens uit eigen beweging overeenkomstig de eischen des tijds te verjongen. Is dit hier nu wezenlijk - en is het genoeg geschied?
't Is eene onuitwischbare verdienste van 't Groninger orgaan - eene zóó in 't oog springende, dat zelfs zijne hevigste tegenstanders die huns ondanks althans ten deele hebben moeten erkennen - dat het gedurende zijne eerste twintigjarige loopbaan de ook op onzen bodem onder rationalisme en rationalistisch supranaturalisme in minder of meerder mate begravene en nogtans zóó onontbeerlijke waarheid, ‘dat onze Heer jezus christus de grondslag en het middenpunt is des Christendoms, dewijl Hij Gods volmaakte’ en voortgaande ‘openbaring is’, wederom opgedolven en ‘van alle zijden wetenschappelijk in 't licht gesteld’ heeft. Teregt draagt de Redactie in hare Voorrede daar roem op; maar teregt ook meent zij, dat deze hare taak nu is afgeweven. Vrijuit gezegd, wij zouden haar die meening al wel wat vroeger hebben toegewenscht; want de klagten over eentoonigheid, omtrent Waarheid in Liefde geuit, dateren niet eerst van gisteren. Gedane dingen nemen echter geen keer: verblijden we ons dus liever, dat men thans in allen gevalle tot een nieuw onderwerp is overgegaan. De keuze is zeer gelukkig geweest: ze is gevallen op 't geen onder de Godgeleerde vraagpunten des tijds de eereplaats bekleedt: op de mogelijk nog door weinigen, maar dan toch gewis door de ‘weinige edelen’ vurig verlangde ‘Evangelisch-Catholieke Kerk der Toekomst’, reeds vóór negen jaren in de zangen van onzen Dichter de bull verheerlijkt. Welk ideaal de Redactie zich onder die Kerk voorstelt, waarom zij dit ideaal niet onbereikbaar acht, welken weg - niet dien eener geforceerde uiterlijke, maar eener overtuigende innerlijke werking - zij ter bereiking wil inslaan, hoe zij die bereiking niettemin wel van eene naderende, maar daarom nog niet nabijzijnde toekomst voorziet, heeft een harer medeleden, de Hoogl. pareau, in eene
inleidende verhandeling opengelegd. Wegens 't laatst-
{==113==} {>>pagina-aanduiding<<}
genoemde punt evenwel - dat we hier met eene Kerk der toekomst te doen hebben - zouden we den bescheidenen raad geven, dat het ‘bijzonder’ in den titel zoo ruim mogelijk genomen wierde - ja, we hadden gaarne gezien, dat het al in dezen Jaargang wat ruimer genomen ware. Dan ware de question brulante du jour - de strijd van materialisme en spiritualisme - niet zóó volmaakt geïgnoreerd: - zelfs in 't ‘Overzigt’ wordt ze maar met een paar woorden aangeroerd - dan ook kwam men soms eens iets te hooren uit de door onze Theologen nagenoeg geheel verwaarloosde speciale moraal, b.v. over 's Heeren in zin en uitoefening nog veelzins problematieke geboden, Matth. v:38-44, wier behartiging voorwaar eene groote schrede tot den opbouw der Evangelisch-Catholieke Kerk zou mogen heeten. Wel is waar, de Redactie belooft ons de eentoonigheid te vermijden: maar wanneer we nu reeds zien, dat masmans verhandeling over het alomvattende van Gods opvoeding, en die van coolhaas van der woude over de Kerk als Moeder der geloovigen, hoe belangwekkend ze ieder op zichzelve zijn, elkander nogtans onwillekeurig raken, dan vreezen we zeer, of de belofte, tenzij men het plan ietwat wijzige, wel zal kunnen gehouden worden. Daar is meer. De stukken voor dit tijdschrift zijn vooraf in 't Godgeleerd Gezelschap, waarvan het uitgaat, besproken en gerevideerd. Gewis is dit voor de Schrijvers een voorregt. Zij blijven zoodoende bewaard voor de hier, bl. 311 v., opgemerkte leemte der Straatsburger school, wier leden buiten elkander om denkende en schrijvende, hierdoor niet zelden tot onrijpe en met die hunner geestverwanten strijdige uitspraken vervallen. Maar met dat al krijgt nu ook wat Groningen levert, bij 't geacheveerde, dat men er onmiskenbaar
in bespeurt, tot in verdeelingen en periodenbouw toe iets éénvormigs, waarop het geestes-oog evenmin met duurzaam welbehagen rusten kan, als het ligchaams-oog op eene schoone, maar vlakke en onafzienbare groene weide. Een eigenen karakteristieken stijl vinden wij voor ons ten minste bij geen der medewerkers. En ook deswege willen we de vraag niet terughouden: waarom bij die moeijelijk vermijdbare eenzelvigheid van schrijftrant de eenzelvigheid van onderwerp niet wat minder sterk getrokken? Of is - schoon wij zeker ook aan diest lorgion's echt kritische nasporingen nopens 't Catholicisme van hugo de groot

{==114==} {>>pagina-aanduiding<<}
en reitsma's leerzame ontvouwing van 't verschil tusschen Roomsche en Evangelische zending, onze wèlverdiende hulde niet weigeren - toch niet het stuk over de Straatsburger Godgeleerden, door den jongeren hofstede de groot naar kienlen bewerkt, alhoewel het met de zaak der Catholiciteit slechts zijdelings in betrekking staat, juist datgene, waardoor onze aandacht zich 't meest boeijen laat?
De Redactie van Waarheid in Liefde is in geenen deele quand-même stationair gezind. Zij toont dat wederom in 't voor ons liggende eerste Nommer van den Jaargang 1858, waar zij, allezins in 't belang van haar tijdschrift, een aanvang maakt met het ‘Overzigt der Godgeleerde Letterkunde’ - die kostelijke parel aan hare kroon - in plaats van, gelijk tot dusverre, in twee, in vier deelen te splitsen. Zoo houde zij dan ook onze bedenkingen ten goede, en schrijve die toe aan eene opregte belangstelling. Zóó opregt, dat we, ook indien zij den haar door ons in overweging gegeven weg niet meent te moeten volgen, desniettemin geen oogenblik aarzelen om haar een allervoorspoedigsten weg toe te wenschen. Is er naar menschelijke berekening luttel verwachting, dat zij met het thans levende geslacht het beloofde land der Evangelisch-Catholieke Kerk zal binnentreden, mogt het haar gegund zijn de grenzen toch reeds van digte bij te naderen, en dien heiligen grond, zoo dan ook maar van verre, toch reeds te aanschouwen in al zijne schoonheid en heerlijkheid!
Met dezen heilgroet zouden we de pen neêrleggen, zoo we niet nog den Heer oomkens een lof hadden te geven, die hem inderdaad van regtswege toekomt. Want het uiterlijk van dit Tijdschrift is net, de letter bevallig, en de correctie, die - ook om de zeldzaamheid, Heeren Uitgevers! - in onze schatting bovenaan staat, bijkans geheel onberispelijk.

v.p.

Beknopt Leerboek der Kerkgeschiedenis. Leiddraad bij het hooger onderwijs. Naar het Hoogduitsch van Dr. Joh. Heinr. Kurtz. Te Utrecht, bij Kemink en Zoon. 1857. In gr. 8vo. XII en 234 bl. f 2-50.

Een ‘Leiddraad bij het hooger onderwijs’ uit het Hoogduitsch vertaald! Voor wie? Zoo er onder onze hedendaagsche

{==115==} {>>pagina-aanduiding<<}
theologische studenten werkelijk nog gevonden worden, die, naar 't zeggen des Vertalers, een eenvoudig historisch compendium ‘toch liever in hunne moedertaal’ dan in 't Hoogduitsch lezen, kunnen zij er, naar onze meening, de theologie gerust aan geven. Met zulke achterblijvers zijn kerk en wetenschap veel te weinig gediend, dan dat men een pons asinorum voor hen hoeft te bouwen. Ook wat elders - door h.m.c. van oosterzee vóór zijne vertolking van Het Christendom in de drie eerste Eeuwen - ten opzigte van een boek voor 't geheele beschaafde publiek bestemd, met volle regt wordt aangevoerd: ‘dat de vertaling de verspreiding grootelijks bevordert’, mag niet gelden van 't geen nagenoeg alleen dienstig zijn kan voor hen, die, voedsterzonen nog van pallas, van elk nieuw verschijnsel op wetenschappelijk gebied kunnen en moeten kennis nemen. Een Leesboek toch wil dit Leerboek natuurlijk niet zijn, tenzij hoogstens voor den man van 't vak, die zich daarbij op aangename wijze 't hem bekende verlevendigt.
Maar, hoe men over deze vertaal-onderneming ook denken moge, ze is een fait accompli et consommé. Gelukkig is ze ten minste in bekwame handen gevallen. Wel is waar, kapittel en vers der Schriftteksten door de komma in steê van door de dubbele punt te scheiden, Sprengel voor Kerspel, primas voor primaat, sequenzen voor sequentiën, xaver en calixt voor xaverius en calixtus te schrijven, zijn Germanismen, die niet door den beugel kunnen; doch dezulken zijn weinige. Afgezien dus van den arbeid des Heeren j.e.v. t[oorenenbergen?], vragen we nu: hoe is de arbeid van kurtz? Indien men een kerkhistorisch compendium vertalen woû en zoû, verdiende 't zijne de voorkeur?
De Voorrede roemt de beknoptheid des Schrijvers. Maar tegenover hase is hij toch nog altijd breedsprakig. Ze roemt verder hoog zijne volledigheid. Maar tegenover hase is hij zeer, zeer onvolledig; gelijk bij den veel kleineren, te kleinen, omvang ook wel niet anders kan. Wat b.v. onze Nederlandsche Kerkgeschiedenis betreft, vindt ge hier noch van Voetianen en Coccejanen, noch van bekker en de labadie, noch van Groningen en scholten met hunne tegenvoeters, in 't allerminste gerept. Eindelijk, de Voorrede roemt de hier in acht genomen duidelijkheid. Maar ook hase's meerdere

{==116==} {>>pagina-aanduiding<<}
diepte en concinniteit brengt daarom geene onklaarheid meê Nog wordt de ‘methodische groepering der vele en ongelijksoortige onderwerpen, die de kerkhistorie omvat’, dierwijze geprezen, als ware ze aan k. bijzonder eigen, daar ons toch, zonder nu juist die van k. af te keuren, de groepering van hase nog wel zoo geleidelijk voorkomt. Hooren we k. zelven eens over zijnen mededinger. ‘K. hase te Jena schreef een bij uitstek geestrijk, frisch, zinrijk, aesthetisch schoon leerboek. Hij onderscheidde zich door juiste karakteristiek en boeide den lezer door zijne voortdurende, geestige, dikwijls raadselachtige uitdrukkingen, aan de bronnen ontleend.’ Waarom dan niet zulk een boek, lees- evenzeer als leerboek, ter overzetting gekozen? waarom dat van k. uitgekipt?
Ten behoeve, zoo wij 't begrijpen, van onze Nederlandsche gematigde orthodoxie, van de rigting Ernst en Vrede. Eene zoodanige bedoeling alleen tempert, als tot het naauwluisterend gebied des gewetens behoorende, de impiëteit, dat uit den boezem der Utrechtsche Hoogeschool zelve al zoo spoedig eene poging wordt aangewend, om het nagelaten compendium van haren grooten roijaards te verdringen. En, met dit doel voor oogen, willen we aan 't werk van k. de aanprijzende getuigenis niet weigeren, dat het in een zuiveren en vloeijenden stijl is geschreven, dat het menig nieuw en treffend gezigtspunt, menige fiksche schets - lees b.v. die van de Piëtisten of Herrnhutters - bevat, en dat de orthodoxe geest, die het bezielt, de perken der gematigdheid en humaniteit niet overschrijdt. Deze orthodoxie van k., welke ook ten onzent door zijne bestrijding van bähr's zoenoffer-theorie reeds voorlang bekend is geworden, is overigens tweeledig: orthodoxkatholiek en orthodox-luthersch. Beide deze beschouwingswijzen stralen in 't onderhavige werk overal door: beide ook - wat we niet anders dan beklagen en laken kunnen - doen ze aan de eischen eener onpartijdige waarheidlievendheid menigmaal afbreuk: een marcion o.a. - vergelijk neander eens over hem -, een origenes, arius, wiens uiteinde - zie kist in de Gesch. der Chr. Kerk in Taf., II, bl. 148 v. - met stilzwijgen wordt voorbijgegaan, berengarius, abaelard, zwingli hebben alle reden om tegen de kerkelijke vooringenomenheid van k. ernstig protest in te leggen.
Wonderlijk toch, dat onze oud-Calvinisten heden ten dage

{==117==} {>>pagina-aanduiding<<}
zóózeer hun heul en troost bij de oud-Lutherschen zoeken! Een boek, waarin hunne absolute praedestinatie, hunne Avondmaals-leer, hunne eenvoudige eeredienst, gladweg en herhaaldelijk in 't aangezigt worden geslagen, ergert hun nietmetal meer, zoo 't hun slechts triniteit en satisfactie laat. Omnia jam fiunt, fieri quae posse negabam. Dáár ligt voor ons van hasselt's Geldersch Maandwerk, waarin wij, II, bl. 158, eene commissie uit den Arnhemschen Gereformeerden Kerkeraad aantreffen, die de Magistraat der stad komt dankzeggen, wegens hare resolutie, om den Lutherschen, des noods met geweld, het prediken te beletten, en haar verzoekt om bij gemelde resolutie te persisteren. Zóó zeker is het woord orthodoxie een ledige klank, van de wisseling der geestelijke of scientifieke mode afhankelijk. De Waarheid is dat niet!
De uitvoering der H.H. kemink en zoon is naar gewoonte goed; maar laat hen toch, zonder aanzien huns boekbinders, hunne ligte en digte Germaansche omslagen in stevige en degelijke oud-Hollandsche veranderen!

v.p.




Beeldspraak der Natuur. Een Volksdagboek. Vrij bewerkt naar Christian Scriver, door Elise. Te Schiedam, bij H.A.M. Roelants. 1857. In gr. 8vo. XII, 361 en XI bl. f 1-40; geb. in linnen band f 1-80.

De recensie van een boek, dat van de hand eener vrouw afkomstig is, heeft altijd iets moeijelijks, vooral wanneer de Schrijfster reeds een zoo beroemden naam heeft verworven, als elise bij onze landgenooten bezit. Men is reeds bij het openen van het werk gunstig voor haar gestemd, en bij elke vlek, die men ontdekken mogt, is men zoo ligt geneigd, die te bedekken met den mantel der - toegevendheid. Zoo wordt de kritiek aan banden gelegd; zij wordt eene gevangene, eene slavin, zij, wier bestemming het is meesteresse en koningin te wezen. Bij de aankondiging van bovengenoemd werk is echter dat gevaar minder te duchten, omdat wij hier niet zoozeer den arbeid van elise, eene nog levende vrouw, als wel den arbeid van scriver, een reeds bijna twee eeuwen geleden ontslapen man, voor ons hebben. Scriver toch leefde van 1629 tot 1693. Hij was predikant eerst te Maagdeburg,

{==118==} {>>pagina-aanduiding<<}
daarna te Quedlinburg. Door sommigen wordt hij op ééne lijn gesteld met arndt, spener en francke. Althans hij was van eene zelfde geestes-rigting als deze. Vooral met de geschriften van arndt was hij bijzonder ingenomen en vertrouwd. Toen men hem op zijn krank- en sterfbed - zoo verhaalt ons elise - uit de gebeden van arndt had voorgelezen, en hem toewenschte, dat de vertroostingen hem bijblijven mogten, antwoordde hij: die wil ik medenemen.
Onder de geschriften, door scriver achtergelaten, komt eene eerste plaats toe aan het werk, getiteld: Gottholds zufällige Andachten. Dit werk beleefde niet minder dan 19 uitgaven, en is in den laatsten tijd op nieuw in het licht verschenen, hervormd naar de tegenwoordige taal en met den titel: Gottholds Gelegenheits- und Gleichnissandachten oder erbauliche Parabeln. Hiervan is de ‘Beeldspraak der Natuur’ eene vrije bewerking. In hoeverre het oorspronkelijke gevolgd is, kunnen wij niet beoordeelen, maar wij vermoeden, dat de vrijheid van bewerking meer in den vorm, dan in den inhoud gelegen is.
Het boek bevat korte overdenkingen op elken dag van het jaar. Het denkbeeld, daaraan ten grondslag liggende, is, dat voor den opmerkzamen Christen al wat hij ziet en hoort om zich heen, spraak en taal heeft, en hem opleidt tot zelfonderzoek en tot verheffing der gedachten naar boven. De Duitsche gotthold, die door elise theophilus is genoemd, wordt overal sprekende ingevoerd, en ontleent zijne opmerkingen en vermaningen aan de meest onderscheidene zaken en gebeurtenissen. Zoo dragen de eerste overdenkingen ten opschrift: De Wijzerplaten, De Sneeuwbal, Het verkleumde Kind, Het Kolenvuur, De Sneeuw, enz. Reeds bij eene lezing der opschriften van de reeks dezer overdenkingen komt de titel der Hollandsche bewerking ons minder juist gekozen voor, dan de oorspronkelijke titel. Eene menigte onderwerpen worden hier behandeld, die volstrekt geene beeldspraak der natuur mogen heeten. Wij noemen alleen ten voorbeeld, uit den alphabetischen inhoud: De onwillige Aalmoes, De vervaardiging van het Afbeeldsel, Het Altaar, Het Heilig Avondmaal, De Bedelaar, De Begrafenis, De kleine Beker, De Beschonkene, enz. enz. Wanneer wij op deze wijze voortgingen, dan zou het blijken, dat slechts het kleinste gedeelte der onderwerpen in den eigenlijken zin aan de natuur is ontleend. Wat den inhoud der

{==119==} {>>pagina-aanduiding<<}
overdenkingen zelve betreft, hieronder zijn enkelen, die wij als schoone edelgesteenten eene eereplaats in dit rijke snoer zouden aanwijzen, die wel verdienen onder de oogen ook van onze landgenooten te komen, en in veler hart te worden geschreven. Maar niet weinigen zijn er onder, die ons uiterst gezocht voorkomen, en die daardoor hunne kracht zullen missen.
Zoo wordt op den 3den Januarij verhaald, hoe een kind, dat buiten aan het spelen was geweest, met handjes paarsch en blaauw van de koude, zich begon te warmen aan het vuur, en nu in den beginne een pijnlijk gevoel ondervond. Hierbij maakt de wijze theophilus nu deze opmerking: ‘Even als het kinderen gaat, die, al spelende, niet denken aan de koude, noch aan de smarten, die daarop volgen, zoo gaat het ook ons volwassenen, als wij de dwaasheid der wereld nadartelen, ons laten bekoren door hare lusten, terwijl wij de tijdelijke en eeuwige straffen vergeten, die daarop volgen’ enz. - Ik bid u, lezer! welk een onderwerp voor moraal? en hoe onjuist is de blik van theophilus op het gedrag van dit kind! Zeker heeft hij geene kinderen gehad; anders zou hij het nooit in hen veroordeeld, maar altijd aangemoedigd hebben, in de koude te spelen; wat is beter voor de gezondheid? maar hiervoor zou hij hebben gezorgd, dat zijne kinderen niet terstond, als zij van buiten kwamen, naar den haard liepen, om zich te warmen, omdat zij dan wel eens winterhanden konden krijgen. Haast komen wij in verzoeking, uit de handelwijs van theophilus eene vermaning te ontleenen, tegen hem zelven gerigt.
Nog veel luider verheffen wij onze stem tegen het Hoofdstuk: De Papiermolen (11 Jan.), omdat hier ongerijmdheden worden verkondigd. Bij het beschouwen der werkzaamheid van den papiermolen herinnert theophilus zich de opstanding (n.b.) van zijn sterfelijk ligchaam. ‘Ik weet niet’ - zegt hij - ‘of het, indien de ziel er van gescheiden zal zijn, veel beter zal wezen dan een oude verscheurde lap; daarom wordt het ook in de aarde begraven, waar het, van de wormen doorknaagd, tot stof en asch wordt. Maar als de mensch door zijne kunst uit afzigtelijke lompen iets bereiden kan, dat zoo zuiver, zoo rein, zoo nuttig is, zou God dan door zijne magt mijn vernederd ligchaam niet uit de aarde doen verrijzen, en het verheerlijken, zoodat het aan het verheerlijkte ligchaam

{==120==} {>>pagina-aanduiding<<}
van mijnen Heer jezus gelijkvormig worde?’ - Zulke theorieën waren goed voor de 17de eeuw; zij behoeven in onze dagen niet meer te worden opgerakeld, om nieuwe aanleiding tot spotternij te geven aan den onkundigen ongeloovige.
Wij vergenoegen ons met deze twee staaltjes, die, zooals elke opmerkzame lezer van het boek mij zal moeten toestemmen, nog met een aanmerkelijk getal van dezelfde soort zouden kunnen vermeerderd worden. Wij betreuren het daarom, dat de begaafde Schrijfster, door hare ingenomenheid met scriver verleid, ons alles gegeven heeft, wat hij gaf, en niet liever eene bloemlezing uit deze Parabelen aan het Hollandsch publiek heeft geschonken. Dan zou haar arbeid zeker met meer dankzegging dan nu ontvangen worden. Tevens zouden wij dan in hare plaats den persoon van theophilus op de eene of andere wijze hebben verwijderd. Ons althans kan die wijze man, die telkens op nieuw voor ons staat met zijne lessen en vermaningen, niet behagen. - Ons oordeel, zooals blijkt, eer ongunstig dan gunstig, werd, naar wij meenen, reeds door het publiek uitgesproken, dat naar dit werk van elise veel minder gretig de hand heeft uitgestrekt, dan naar andere vruchten van haren eigen geest. En hier rigten wij ons tot den Uitgever met eene bijzondere grieve tegen hem. Uiterlijk schijnt het, als hebben wij hier een nieuwen druk voor ons van de Beeldspraak der Natuur. Met groote letters staat op den titel Volksuitgave. Bezien wij echter dien titel naauwkeuriger, en vergelijken wij het papier met dat van het boek zelf, dan ontdekken wij eene verraderlijke ongelijkheid in kleur en gehalte, waardoor wij op het vermoeden zouden komen (indien ooit zulke misdaden door onze uitgevers werden gepleegd), dat met dien titel aan het goede publiek zand in de oogen wordt gestrooid, en wij hier de oude oplage voor ons hebben, die ongelukkig wat ruim was voor den geringen aftrek van het werk. - Deze laatste opmerking laten wij ter beoordeeling aan des Uitgevers geweten over, en hopen, dat de Schrijfster van Hermine ons voortaan alleen op de vruchten van hare eigen pen en niet op
vertalingen onthale.

-r-


{==121==} {>>pagina-aanduiding<<}

Handboek voor de Bijenteelt, door W.J.E. Hekmeijer, Veearts der eerste Klasse. Te Zwolle, bij de Erven J.J. Tijl. 1857. In 12mo. 152 bl. f 1-:

Het belang der teelt van de zoo nuttige bijen, die ons honig en was bezorgen, en de overweging, dat bij eene goede behandeling de opbrengst daarvan in ons vaderland meer dan verdubbeld kan worden, hebben den Schrijver doen besluiten, om over dezen tak van nijverheid een handboek te schrijven, ten einde zijne landgenooten in te lichten omtrent de aanmerkelijke verbeteringen, welke daarin in de laatste jaren aangebragt zijn. Hij heeft daarbij het gewijzigde stelsel van dzirzon ten grondslag gelegd, als, volgens zijn oordeel, het beste tot nu toe.
Uitgaande van de zeer juiste onderstelling, dat zonder kennis van de natuurlijke huishouding der bijen een goed gelukken der bijenteelt niet wel mogelijk is, behandelt de Schrijver, in de eerste afdeeling van zijn werkje, de bijen in de vrije natuur. Hij geeft hier eene natuurkundige beschrijving der bijen, met vermelding van vele anatomische en physiologische bijzonderheden, waarna wij vernemen, hoe reeds Egyptenaren, Grieken en Romeinen aan die dieren hunne aandacht gewijd hebben, en hoe vooral onze landgenoot swammerdam de kennis daarvan heeft uitgebreid. - Daar de bijen, als gezellige dieren, niet alleen, maar in koloniën wonen, zoo wordt teregt deze natuurlijke leefwijze, wier kennis voor den bijenhouder van zooveel belang is, afzonderlijk beschreven, onder vermelding van den aard der producten, welke de bij oplevert.
In de tweede afdeeling worden de vereischten voor de bijenteelt besproken. Die vereischten zijn van verschillenden aard en liggen gedeeltelijk bij den bijenhouder, gedeeltelijk in de werktuigen, waarmede hij zijn bedrijf moet uitoefenen. Ten opzigte van het gedrag van den bijenhouder worden nu vele nuttige wenken gegeven, maar vooral met betrekking tot de werktuigen treedt de Schrijver in eene uitvoerige beschouwing. Hier kan degene, welke zich op de bijenteelt wil toeleggen, een aanzienlijken voorraad van opmerkingen vinden. Het zij hier genoeg te vermelden, dat afzonderlijk besproken worden: de bijenstal of schuur, in al zijne onderdeelen en

{==122==} {>>pagina-aanduiding<<}
standplaats; het metalen sluitplaatje; de onderscheiden soorten van korven, verdeeld in eenvoudige en zamengestelde of magazijnkorven, van welke laatste er weder drie hoofdsoorten zijn, die in vele ondersoorten verdeeld worden; de korven ter bereiking van bijzondere bedoelingen; de kleedingstukken voor den bijenhouder; de rookwerktuigen en rookmiddelen; de werktuigen bij de behandeling van zwermen; de noodige werktuigen bij de behandeling der bijen; en de werktuigen bij het inzamelen en scheiden van honig en was.
Eindelijk in de derde afdeeling worden de bijen als huisdieren of de eigenlijke bijenteelt behandeld. Het streven moet hierbij zijn, om de behandeling dier dieren zoodanig in te rigten, dat wij ze niet meer van de natuur doen afwijken, dan ons welgeplaatst eigenbelang vordert, zoodat wij te gelijk hun welzijn en ons voordeel betrachten. Hierbij komt in de eerste plaats in aanmerking de aanleg van een bijenstal, waarbij men zich moet toeleggen òf op de zwermteelt, òf op eene meerdere opbrengst van honig en was, en het tegengaan der zwermen. Ten opzigte van het laatste worden hier de voor- en nadeelen van onderscheiden soorten van korven behandeld. In het tweede hoofdstuk dezer afdeeling spreekt de Schrijver nog afzonderlijk over de zwermen, die naar hunnen oorsprong in natuurlijke, kunst- en noodzwermen worden onderscheiden. Vervolgens worden in even zoo vele hoofdstukken nog verschillende zaken behandeld, die tot de behandeling der bijen behooren, of daarmede in naauw verband staan. Zij zijn de volgende: het voederen; het reizen met de bijen; eenige bijzondere korven en werktuigen; de overgang van gewone tot magazijnkorven, en het vergrooten of onderzetten der laatstgenoemde (een onderwerp, dat welligt in de tweede afdeeling beter op zijne plaats was); het verzamelen van honig en was, en het opzetten der korven tegen den winter; de voordeelen, die de bijenteelt oplevert; de rampen, door welke de bijen kunnen worden getroffen; hetgeen de bijenhouder in elke maand des jaars heeft te verrigten; eindelijk, iets omtrent onze wetgeving met betrekking tot de bijenteelt.
De lezer der Vaderl. Letteroefeningen ziet uit deze aankondiging, welk een tal van zaken in dit boekje besproken worden. Wij wenschen daarom dit geschrift in handen van vele ervaren bijenhouders, opdat deze de gegeven

{==123==} {>>pagina-aanduiding<<}
wenken en raadgevingen aan hunne ondervinding toetsen, en den uitslag daarvan bekend maken. Van zulk eene zamenwerking mag voor onze kennis der bijenteelt veel goeds verwacht worden, want het is maar al te waar, dat bij vele bijenhouders nog het ongelukkige stelsel van geheimhouding bestaat, zoodat zij de ervaring, waarmede zij een ander tot nut konden zijn, als een geheim voor zich zelven bewaren, in het geloof van hierdoor meer voordeel te behalen. Zij bedenken niet, dat zij tegen hunne ondervinding die van alle andere bijenhouders kunnen inruilen, waardoor waarschijnlijk hun voordeel nog veel grooter zal zijn dan thans.




Toegepaste Kruidkunde. Handleiding tot aanwijzing van het gebruik, dat de mensch maakt van voorwerpen uit het Plantenrijk. Door H.C. van Hall, Med. Doct., Hoogleeraar te Groningen. Te Groningen, bij J.B. Wolters. 1857. In gr. 8vo. 214 bl. f 2-:

Veelvuldig is het nut, dat de plantenwereld den mensch aanbiedt, reeds in zooverre als hij een lid uitmaakt van de dierenwereld. Al dreef hem niet zijn ingeschapen aanleg, zijn instinct, of met andere woorden, de zielsuitingen, die uit den bouw van zijn ligchaam voortvloeijen, om zich gedeeltelijk met planten te voeden - al bestonden er voor de dieren, die het overige deel van zijne spijze uitmaken, andere voedingsmiddelen dan juist weder de planten, toch zoude geen dier, zeker geen mensch hebben kunnen ontstaan, wanneer niet reeds eeuwen te voren de planten werkzaam geweest waren om zijn bestaan mogelijk te maken. Maar als redelijk wezen maakt hij bovendien nog velerlei aanwending tot verschillende doeleinden van de stoffen, die de planten hem aanbieden. En de eerste toepassing van zijne rede op zijne instinctmatige handelingen, tot het nemen van plantaardig voedsel, was de eerste stap op den langen, den onafzienbaren weg der beschaving, want aan den landbouw binden zich de eerste maatschappelijke vereenigingen. Zoolang de mensch een jagersleven leidt, en planten tot zijn voedsel neemt, daar waar hij ze vindt, of zelfs zoolang hij zich nog alleen met veeteelt bezig houdt, is de ontwikkeling eener geregelde maat-
{==124==} {>>pagina-aanduiding<<}
schappij niet mogelijk. Van daar almede de innige vereering bij Grieken, Latijnen, Egyptenaren van hunne demeter, ceres, isis, die hun de kennis van den landbouw aangebragt zon hebben. Maar waar zouden we ophouden, wilden we slechts met enkele woorden aanstippen hoe velerlei gebruik de mensch maakt van hetgeen de planten hem opleveren! Onze bedoeling was alleen de aandacht te vestigen op het werk, dat ter aankondiging voor ons ligt, en dat niet, zoo als de titel van ‘Toegepaste Kruidkunde’ velen zou doen vermoeden, alleen handelt over geneeskrachtige planten, waarom het dan ook in wijderen kring verdient bekend te zijn, dan alleen bij hen die zich met de geneeskundige wetenschappen bezig houden. Des Schr.'s
bedoeling was namelijk om bovendien te vermelden ‘al die gewassen, welke, hetzij als grondstoffen voor onderscheidene fabrieken, als voedsel voor mensch of vee, of als gewigtige voorwerpen van onzen vaderlandschen landbouw, als schadelijke onkruiden en, in het bijzonder ook, als meer of min gevaarlijke vergiften, verdienen gekend te worden.’ Eene niet geringe verdienste van het werk achten we, dat in een zoo kort bestek zoo veel gegeven wordt. Zijne bruikbaarheid is verder zeer verhoogd door een uitvoerig register, achter aan het werk geplaatst. En daarom kunnen we met den hooggeleerden Schr. wenschen, dat het moge strekken ‘zoo tot nut der studiën aan onze Hoogescholen en aan andere diergelijke Inrigtingen, als ook tot hulp- en handboek voor hen, die reeds meer in de praktische wereld verkeeren.’

z.

s.




Holland in 1650, of de aanslag op Amsterdam. Historisch-Romantisch Verhaal. Door J.J. Lambrechts. Twee Deelen. Te Amsterdam, bij J.M.E. Meijer. 1857. In gr. 8vo. VI en 576 bl. f 5-60.

Reeds moest No. VII van den vorigen Jaargang over ‘De Familie de la laine’ van dezen Schrijver spreken; - en nu worden wij al weder door eene gave van dezelfde hand verrast. Den verslaggever van dat werk komt de lof van groote zachtzinnigheid toe; doch tegenover zulk eene productiviteit en tot zulke, niet overgevoelige ooren mag men wel iets duidelijker en hartiger spreken. - ‘Dat de schrijver, indien hij zich verder

{==125==} {>>pagina-aanduiding<<}
in het vak oefent, in het vervolg misschien beter voldoen zou’, - gij ziet het, die verwachting was wat hoog gespannen. Het komt er veel op aan, hoe oud hij is: is hij misschien 15 of 16 jaar, voorzeker, dan zou zijne 40jarige hand vaster kunnen zijn; maar is hij inderdaad een volwassen mensch, dan wordt de zaak wanhopiger.
Een historische roman! dat is zeker een schoone naam aan het boek gegeven; maar jammer, dat het dit daardoor nog niet wordt. De eisch aan deze soort van roman is, dat hij historische feiten zóó ontwikkelt, dat er eene aangename en boeijende schilderij van het besproken tijdvak, van de omstandigheden en hare oorzaken uit ontstaat. De waarheid ligt er in de hoofdtrekken aan te gronde, en al wat de verbeelding des romanschrijvers hieraan toevoegt, moet strekken, om het beloop der zaken, de handelingen der personen, hunne karakters, enz. te verklaren en met elkander in verband te brengen; - het beeld der geschiedenis moet poëtisch worden herboren. Doch is het wel noodig van de hooge eischen der kunst te gewagen, bij zulk een harer voortbrengselen? Want wat heeft de S. gedaan? Hij was waarschijnlijk in het bezit van een Wagenaar, en nu heeft hij eenvoudig een soort van uitgewerkt verhaaltje opgesteld van de weinig aantrekkelijke twisten onzer achtenswaardige voorouders over de ‘Menage’ en de afdanking van het krijgsvolk na den 80jarigen oorlog. Daarmede heeft hij bijna het gansche Eerste Deel gevuld. In het Tweede Deel was het onderwerp, de aanslag van den Prins op Amsterdam, zeker vrij wat belangwekkender en zeer geschikt voor eene romantische inkleeding; maar hij heeft kans gezien, ook dat zoo te behandelen, dat het weinig meer behagelijk werd.
De historie wordt niet gedramatiseerd, maar geparaphraseerd; niet in een aanschouwelijk beeld herschapen, maar in ietwat vrijeren vorm en treurigen stijl op nieuw opgedischt. Het is zoo, de verhalende toon wordt behoorlijk met den vorm van dialoog afgewisseld, maar zulke gesprekken geven er de vereischte actie nog niet aan. En het herhaaldelijk binnenkomen van een page of bediende, die ‘plotseling het gesprek afbreekt’, of den monoloog stoort, heeft wel iets plotselings, maar niet veel verrassends. Pogingen tot karakterschildering zijn misschien aan den Prins en de beide broeders bikker gedaan (met den graaf van nassau en den kolonel van som-
{==126==} {>>pagina-aanduiding<<}
melsdijk, eigenlijk de eenige personen); maar wij leeren uit hunne gesprekken niet veel. Wij zien b.v. wel, dat de oudste dier broeders wat heftig en de burgemeester meer gematigd is; maar hun eeuwigdurend gekibbel, - wat steeds begint met een verschil van gevoelen als tusschen hemel en aarde, doch na weinig woorden op bijna volkomen overeenstemming uitloopt, wordt op den duur vervelend. Het liefdeselement in den roman wordt gerepresenteerd door des burgemeesters dochters, die met den vice-admiraal de witt is verloofd, de schoone johanna. Maar hoe? Den jongman krijgt men in het geheel niet te zien, hij blijft in de gevangenis, en het meisje zal wel lief en zachtaardig geweest zijn, maar als ik het zeggen mag, vind ik het malen, als zij in alle gesprekken van vader en oom tusschenkomt met ‘haren vriend’, en ‘het groote belang, wat ook zij bij de zaak heeft’. Het doet mij echter genoegen, dat het zoo goed met haar afloopt. Op de voorlaatste bladzijde trouwen zij, krijgen vele kinderen en zijn zeer gelukkig, en op de laatste zeggen zij tot elkander: ‘wie had dat ooit gedacht?’ of iets dergelijks. Om eene goede
strekking aan zijn werk te geven, schijnt de S. ook begrepen te hebben, ‘dat hij er een beetje godsdienst in moest brengen’. Zijne personen (de bikkers) brengen dan ook van tijd tot tijd hun vertrouwen op de Voorzienigheid te pas; maar dat is nog al drijvend: het gewigt van weinige woorden doet het dikwijls zinken, terwijl het even gemakkelijk door een paar gezegden ook weder boven water te krijgen is.
Men begrijpt, dat fijnheid van opmerking en juistheid van voorstelling versierselen zijn, welke de eenvoud des S. overbodig heeft geacht. Eene zeer aardige innovatie echter verdient afzonderlijke vermelding. Langen tijd is er groot misbruik gemaakt van het voorbeeld van walter scott, en hebben de romanschrijvers de schilderingen van plaatsen en personen maar al te uitvoerig gemaakt. De Heer l. heeft dit traditionele gebruik ganschelijk afgeschaft, en is daardoor van grove misvattingen in deze - immers nietsbeduidende détails bewaard gebleven. Hiertoe was hij volkomen in zijn regt, één ding echter heeft hij er bij vergeten: dat men nu ook gaarne door eenige andere voortreffelijkheid in zijn boek dat gemis vergoed zag. - Onlangs zeide ik van Jan Faessen, door l. mulder: ‘het heeft wat van dien eenvoud, welke ons

{==127==} {>>pagina-aanduiding<<}
zeggen doet: zóó kan ik het ook wel! - maar als men het beproeft, valt het niet mede.’ Ik begin waarlijk te vreezen, dat onze S. het in ernst beproefd heeft, en mij het treurige genoegen verschaft, van mijne profetie vervuld te zien.
Neen! dan nog maar liever vertalingen, dan oorspronkelijke romans gelijk deze. Mogt echter de Heer l. ook dit in ernst gaan beproeven, mag ik dan wel zoo vrij zijn, van hem te verzoeken, dat hij dan vooral behoorlijke prullen hiertoe neme, opdat er overeenkomst zij tusschen vorm en inhoud. Want ook de stijl gelijkt weinig op dien van een litterarisch gevormd man. De gedachten worden verstaanbaar uitgedrukt, - zietdaar alles! Zelfs al te verstaanbaar. Wat worden die zinnen uitvoerig en langdradig uitgesponnen! Wat tal van tusschenzinnen en betrekkelijke zinnen, die wij zoo gaarne missen zouden! De rhetorische versierselen ontbreken niet, maar wat zijn ze van alledaagsche en burgerlijke snede! ‘Aurora’ is (natuurlijk) ‘liefelijk’, ‘kleurt alles in een vuurgloed, die afgebroken wordt door (overeenkomstig hun beroep) opstijgende dampen’. ‘De tijd zet zijn nooit vertraagden loop voort’, enz. enz. - Talrijk als de bladzijden zijn de ‘gevoelens, opmerkingen, vermoedens, beschuldigingen, vreezen, zienswijzen, hopen, wenschen, overtuigingen, inzigten, verlangens en teleurstellingen’, die gedeeld worden (als koek), slechts bij uitzondering wordt er in gedeeld. Aan deszelfsen is ook geen gebrek, en het nieuwmodische van af komt ook nog wel eens voor. ‘Verdrotene moeijelijkheden’, ‘uitdenwegruiming’ en vele van die soort zoude ik kunnen opnoemen, wilde ik ze afschrijven. En zinnen die niet los loopen, die niet anders dan lam genoemd kunnen worden, vloeijen ook in ruime mate uit des S. pen. Kom, kom! dat is geen stijl, om mede voor het publiek op te treden.
Och! het is zoo onaangenaam en hard, om iemand, die misschien nog wel moeite op zijn werk heeft gedaan, geheel van zijne illusiën te berooven. Daarom zal ik maar niet verder gaan en nog meer opnoemen, waar dit zwakke geesteskind al aan lijdt. Liever nog eens gezocht, of ik niet nog wat ten goede er van zeggen kan. En ja! als de S. hierdoor maar niet al te zeer tot nieuwe scheppingen bemoedigd wordt, wil ik gaarne van zijn boek zeggen, dat het twee goede eigenschappen heeft. Vooreerst, er zijn geene onnatuurlijke pogingen

{==128==} {>>pagina-aanduiding<<}
gedaan tot eene hooge vlugt: geen jagen naar schitterenden stijl, noch naar piquante episoden. Daardoor heeft het geheel toch nog iets eenvoudigs en geleidelijks. En ten anderen, de historie is trouw gevolgd, en daar deze, wat de aanslag op Amsterdam betreft, niet onbelangrijk is, kan menigeen er nog wel wat uit leeren. De handelwijze van den burgemeester bikker is ook schoon en edel, al heeft zijn beeld onder de bewerking van den Heer l. niet veel gewonnen.
Voor den Uitgever wensch ik hartelijk, dat menig Hollander en Amsterdammer het boek uit nationaliteit koopen mag.

d-d.




1855. Geschiedkundige Roman. Naar het Hoogduitsch van Max von Riedwald, door W. van den Heuvel. Drie Deelen. Te Hilversum, bij P.M. van Cleeff, Jr. In gr. 8vo. 1002 bl., met gelithograph. titels en vignetten. f 9-90.

De geschiedenis van den oorlog in Oostelijk Europa, de veldtogt in de Krim, de strijd te Balaclava, of de belegering van Sebastopol, dit alles begint tot het verledene te behooren, en 't publiek, een paar jaren te voren, gretig uitziende naar dagbladen of geschriften, die op den krijg tusschen den Czaar en de Westersche Mogendheden betrekking hadden, verloor gaandeweg zijne belangstelling voor eene zaak, die, na veel bloeds en gelds te hebben gekost, volgens menschelijk inzigt, weinig ten goede heeft uitgewerkt.
Veelligt was dit de reden, waarom deze vrij lijvige roman, in weerwil van de nette uitvoering, waardoor hij zich onderscheidt, eenigen tijd op onze schrijftafel zwierf, zonder dat wij dien ter hand namen. Eindelijk begonnen wij met de lectuur, en openhartig moet Ref. het verklaren, hij die riedwald's product koopt met het doel, zich eenigen tijd degelijk en aangenaam bezig te houden, hij zal na de lezing gerust kunnen zeggen: ‘ik heb tijd en geld verloren.’
't Is eene allerongelukkigste navolging van de bevallige en meesterlijke wijze waarop relstab de gebeurtenissen van het gewigtige jaar 1812 in romantischen vorm verhaalde. Koos von riedwald zich dezen tot model - de afgewerkte taak bewijst niets anders, dan dat een ongelukkige brekebeen het voetspoor van den maëstro poogde te drukken.

{==129==} {>>pagina-aanduiding<<}

't Is een zamenraapsel van banaliteiten; een dor en niet altijd trouw geschiedverhaal, zoo partijdig mogelijk in anti-Russischen geest geschreven. Volgens den Schrijver mist de Rus alles: talent, moed, eerlijkheid, goede trouw, gezond verstand, in één woord, 't zijn daemonen in menschelijke gedaante, iedere Griek is een lafaard, luiaard of straatroover; terwijl daarentegen iedere Franschman of Brit het engelenideaal zeer nabij komt, eene hoedanigheid, waartoe ook de Turk, volgens dezen Auteur, veel aanleg heeft.
Iedere merkwaardige eipisode uit den veldtogt wordt beschreven, maar dusdanig, dat wanneer men toevallig den naam der plek, waar eenig voorval plaats greep, vergat, men meenen zou eene repetitie van 't voorgaande te lezen. Bloed, moord, kanonvuur, verraad, halsbrekende pogingen van den romanheld james rodney en zijne beide bedienden, den Ier patrick, en den Turk hassan, die maar immer met een goed gevolg worden bekroond en den eersten telkenmale tot den ‘Deus ex machina’ vormen van ieder gevecht, zijn de verwen, waarmede von riedwald elk tafereel heeft gepenseeld.
Voeg nu hierbij een ‘onmogelijken’ Turk, zoo als ibrahim pacha en diens gezin, eene familie zoo lief als 't huishoudentje van een sentimentelen dorpsdominé uit de dagen van la fontaine, een in ieder opzigt geëmancipeerden Muzelman, wiens dochter de heldin van den roman worden moest, nadat een Russisch meisje, die 't allereerst als zoodanig optrad, à grand orchestre moest verdwijnen, om het sombere karakter, den bloeddorst en de wreedheid van den Pope michailoff, de ‘bête noire’ van den Auteur en den boozen geest van het boek, des te sterker te doen uitkomen.
In menig détail bewijst de Schrijver weinig of niets te kennen van het volkskarakter, de zeden en gewoonten der natiën, waaraan hij zijne figuren ontleent, of op wier gebied hij de handeling doet plaats grijpen. Één uit velen; om slechts bij den hoofdpersoon van het boek, Sir james rodney, te blijven, meer een Bayard der Middeneeuwen, dan een Engelschman van onzen tijd; wie diens verhouding tot zijne bedienden, diens gesprekken met deze nagaat, hij zal een glimlach niet kunnen weêrhouden over dusdanig vergrijp tegen het volkskarakter van den Brit, bij zooveel onwaarschijnlijkheid, dat, ooit onder eenige omstandigheid, zulk eene verhouding mogelijk is.

{==130==} {>>pagina-aanduiding<<}

De Auteur biedt ons niets nieuws aan, niets waarvan de Franschen zoo eigenaardig zeggen, 't is iets ‘ce qui touche’. Onze belangstelling, zelfs onze nieuwsgierigheid, wordt op niet één punt gewekt of geprikkeld. De handeling is mat, de dialoog akelig flaauw, de stijl hier en daar beneden kritiek.
Wat aan dezen arbeid goed is, heeft de Auteur aan den Vertaler en den Hollandschen Uitgever te danken.
Beiden verdienen in allen opzigte lof, behalve over hunne keuze, die niets bewijst dan dat ook deze uitgave een nieuw staaltje is van de vertaalwoede ten onzent, en eene - zoo wij hopen, mislukte - speculatie op de sympathie van het publiek voor de gebeurtenissen in 1855.
Ref.'s oordeel was hard; waar overtuiging hem tot het neêrschrijven van bovenstaande regelen aanspoorde, daar gaf de telkenmale in de dagbladen herhaalde vergelijking - door den Uitgever aan de Illustrirte Zeitung ontleend - ‘dat deze arbeid een waardig pendant is van relstab's 1812’, den lust, om zijne meening onbewimpeld mede te deelen, nieuw voedsel. 't Is de pligt der eerlijke kritiek het publiek in te lichten.
Welnu, wie rellstab's 1812 en riedwald's 1855 met de Illustrirter Zeitung pendanten heet, hij plaatse in zijnen salon naast een historiestuk van kruseman, 't bekladde doek van den ergsten brekebeen op 't gebied der beeldende kunst!

o.

l-e.




Eligius de Organist, of de twee Neven; gevolgd door Peters, Episode uit eene Reis door Zwitserland. Te Rotterdam, bij G.W. van Belle. 1857. In gr. 8vo. 337 bl. f 2-20.

Bonifacius, of Waarheid en Dwaling. Middeleeuwsche Zedeschetsen, door J. Bohl, J.G.zn. Te Groningen, bij R.G.J. Sladoot. 1857. In gr. 8vo. 262 bl., met eene kopergavure. f 2-:

Wij voegen de aankondiging dezer beide werken bijeen, niet omdat wij vermoeden, dat de op den titel van ‘Bonifacius’ als Auteur genoemde Heer bohl ook de schrijver van ‘Eligius’ zou wezen; maar alleen omdat wij ze beiden beschouwen als bijdragen tot onze Roomsch-Katholieke belletrie. Had de Redactie

{==131==} {>>pagina-aanduiding<<}
van dit Tijdschrift, die zoo beleefd was, ons oordeel over de bovenstaande werken te vragen, ook aan ons de aankondiging van van der horst's ‘Kluizenaar van Overveen’ - in een der laatste Nommers der Vaderl. Letteroefeningen zoo gunstig vermeld - toevertrouwd, 't had ons genoegen gedaan, omdat wij na de lezing van laatstgenoemd werk den Katholieken in ons midden veelligt met eene letterkundige aanwinst in hunnen geest, hadden kunnen geluk wenschen, iets waartoe evenmin de lectuur van ‘Eligius’ als die van ‘Bonifacius’ ons algeheele vrijheid geeft.
Wij behooren tot diegenen, die gelooven, dat er bij de Katholieken in ons Vaderland behoefte bestaat aan eenige boekwerken, wier inhoud door de Kerk niet gewraakt kan worden, en die ook hun aanbieden, wat toch voor ieder beschaafd mensch behoefte is, uitspannings-lectuur, als ontspanning na meer ernstige bezigheden. Het getal van dergelijke reeds bestaande uitgaven is niet groot. Wanneer men naast de beide Katholieke Volks-Almanakken de vertaling van wiseman's ‘Fabiola’, het tijdschrift ‘De Toeschouwer’ en enkele bundels van alberdingk thijm, wijlen van nouhuys, bohl en een paar anderen voegt, dan hebt gij alles bijeen, wat b.v. de Katholieke leesgezelschappen in Noord-Brabant, meestal onder 't bestuur van den pastoor, hunnen leden kunnen aanbieden, welk klein getal meestal met de werken van conscience wordt aangevuld.
Waar wij dus het plan van den Rotterdamschen Uitgever van belle, om een periodiek werk, onder den titel van: ‘Encyclopédie - Lectuur voor nuttig en gezellig onderhoud - Tijdschrift voor Roomsch-Catholijken’, het licht te doen zien, volkomen zouden goedkeuren, daar aarzelen wij na de lezing van ‘Eligius’ en de ‘Episode uit de Reis naar Zwitserland’ ons zegel te hechten aan den titel, daar deze beide overdrukken aan genoemd tijdschrift ontleend zijn, en in allen opzigte den door den Uitgever gekozen titel: ‘Tijdschrift voor alle standen’, weêrspreken.
Voor alle standen, dus ook voor Protestanten, die, door den goedkoopen prijs en den verlokkenden titel aangemoedigd, zich deze ‘Encyclopédie’ misschien zullen aanschaffen, om in ‘Eligius’ zich op menig staaltje van Roomsche mystiekerij en maria-vergoding onthaald te zien, terwijl zij in ‘de Reis naar

{==132==} {>>pagina-aanduiding<<}
Zwitserland’ zich zullen kunnen vergasten aan de grofste en logenachtigste aantijgingen en beschuldigingen het Protestantisme en zijne belijders voor de voeten geworpen, en dit alles doorspekt met zinsneden, die de ‘soete liefelyckheid’ der maria-dienst moeten betoogen.
Wees eerlijk in alles en gij doet de zaak, die gij verdedigt, stellig voordeel. De Heer van belle had flink weg het kind bij zijn naam moeten noemen en moeten verkondigen, dat zijn Tijdschrift uitsluitend voor Roomsch-Katholieken bestemd was. Dan hadden wij vrede gehad met het geschrijf, dat hij zijnen lezers aanbiedt, en waar wij de uitspraken in het tweede verhaal alles behalve broederlijk en Christelijk zouden geacht hebben, daar hadden wij 't zwijgen bewaard, overtuigd, als wij zijn, dat ook menig product der Protestantsche pers den toets der Christelijke liefde en die eener verpligte verdraagzaamheid niet kan doorstaan.
Waar, uit hoofde van den algemeenen titel, de mogelijkheid echter bestaat, dat de ‘Encyclopédie’ in Protestantsche leesgezelschappen en Protestantsche gezinnen wordt binnengesmokkeld, daar achten wij 't onzen duren pligt onze geloofsgenooten tegen deze uitgave te waarschuwen.
Wat het eerste verhaal, ‘Eligius de Organist’, betreft, al erkennen wij gaarne, dat het niet zonder eenig talent geschreven is, 't geeft te veel bewijs van de vrucht te wezen eener bloot kerkelijke belijdenis, 't predikt te veel een dood en dor Christendom, zonder eenigen gloed, zonder eenige zelfstandigheid aan de zijde van den leek, 't is te veel het resultaat der meening, dat de Kerk alles kan, alles vermag, dat een zich vastklemmen aan half-Goden en bij-Goden van onberekenbaren invloed is op ons tijdelijk en eeuwig geluk, dan dat wij dit verhaal niet zouden mogen rekenen onder diegenen, waaraan Rome's Kerk gerust zijn zegel kan hechten, omdat het in geen enkel opzigt de verlichting of ontwikkeling onzer Katholieken zal bevorderen.
Daar het echter den andersdenkenden niet den minsten aanstoot kan geven, eerbiedigen wij de individuëele meening van den Auteur, wiens schrijftrant warm en levendig genoeg is om ons te doen gelooven, dat hij in deze bladen de resultaten zijner overtuiging nederlag.
Het tweede verhaal: ‘Peters. Episode uit eene reis naar

{==133==} {>>pagina-aanduiding<<}
Zwitserland’, is echter te partijdig geschreven, dan dat wij ons afkeurend oordeel niet door eenige aanhaling - veelligt vier of vijf uit honderd, die wij kunnen bijbrengen tot staving onzer opinie - zouden willen motiveren.
Het hoofd-idée dezer novelle is als volgt: Twee, door eene seminarie-opvoeding, half priesterlijk, half wereldlijk gevormde jongelieden van Catholijken huize begeven zich op reis naar Zwitserland, en vinden in hunnen gids peters een Protestant, die, door de afdwalingen zijner jeugd, de grenzen van het ongeloof is genaderd. Waar echter de gids zelf 't allermeest aan die afwijking zich moest schuldig achten, daar worden de Protestantsche belijdenis en de Protestantsche predikanten voor een goed deel als de oorzaken van den val des weinig ontwikkelden peters beschouwd. De bekeering van dezen tot het Katholieke geloof, benevens die van anderen, met wie zij door hem in aanraking komen, zal de schoonste en voor de kerk kostbare vrucht zijn van hun uitstapje. Alles moet medewerken tot dit doel; daarom wordt het ongeloof, als een eerste gevolg van het Protestantisme, met harde kleuren geteekend; de predikanten worden als zwendelaars, scheurmakers, eerzuchtigen, domooren, gierigaards afgeschilderd; een Engelsch Protestant wordt, als de type van het Protestantisme, in de belagchelijkste toestanden geplaatst en de meest belagchelijke uitdrukkingen hem in den mond gelegd. Kasteleins, die niet tot de Roomsche belijdenis behooren, zijn afzetters en schurken. Kortom, het geheel, dat met den terugkeer van peters en nog een paar anderen tot den schoot der H. Moederkerk besloten wordt, is de meest drieste en onbeschaamde philippica tegen andersdenkenden, van wier geloofsgronden de Auteur zelfs in de verte bewijst niets te begrijpen.
Eenige staaltjes mogen hier volgen.
Bl. 197. ‘O! ware peters Katholiek geweest; hij zou zich niet zoo geheel en al verlaten gevoelen; de biechtstoelen zouden hem indachtig doen zijn, wáár een vertrooster, een vriend, een broeder, een mensch of liever een God (??) te vinden, die met een enkel woord den in zijn hart heerschenden storm tot bedaren zou brengen; maar peters is protestant, of liever gezegd, hij is niets. Hij heeft sedert lang eene godsdienst verwaarloosd, welke, hem zonder steun in het midden der woestijn

{==134==} {>>pagina-aanduiding<<}
des levens aan zich zelven overlatende, hem volstrekt geen gezag aanbood, waarop hij kon vertrouwen.’
Bl. 200. ‘Er is niets naakter dan de protestantsche kerken: geene beelden, geene schilderijen, geene zinnebeelden; men zou haast zeggen, eene geplunderde kerk.’
Bl. 207. ‘Mijn God! welk eene kaalheid, welk eene dorheid! als ik eene godsdienst beleed zoo als de Protestantsche, zou ik ze spoedig in den steek laten.’
Bl. 237. ‘De heer miller, onze predikant, ziet gij, en niets dat komt bijna op hetzelfde neêr. Dat men elkander vermoorde, dat men twiste, juiche, zinge of weene, hij bemoeit zich met niets.’
Bl. 249. De beide reizigers bevinden zich in de woning eener zieke. - ‘Welke godsdienst belijdt zij,’ - vraagt een hunner.
- ‘De Protestantsche,’ - is het antwoord.
- ‘Heeft men den predikant gewaarschuwd?’
- ‘Ja, maar hij kan haar niet komen bezoeken, wijl zijne vrouw ook ziek is.’
Paul haalde met verontwaardiging de schouders op.
- ‘O zoo!... dank u wel, vrouwtje.’
Deze keerde naar de ziekekamer terug. Onze reizigers stonden elkander eene poos sprakeloos aan te staren.
- ‘Is het mogelijk!’ - riep paul uit, - ‘welk een afsterven, welk eene godsdienst!’
- ‘Al zou de predikant gekomen zijn, zijn bezoek zou tot niets nut geweest zijn, daar de Hervorming het laatste oliesel, zoowel als het Sacrament der boetvaardigheid verworpen heeft.’
Terwijl hij dit zeide schitterden gustaaf's oogen van eene edele verontwaardiging.
- ‘Dat is waar!...’
- ‘Als wij zelven haar eens over de eeuwigheid onderhielden.’
- ‘Helaas! hoe zal zij ons begrijpen?... Moeten wij haar dat kruis, hetwelk alles zoo welsprekend zegt, tusschen de handen of op de lippen gaan leggen?’
Paul antwoordde hierop eerst niets; maar na eene korte pauze rigtte hij het hoofd op, zijn gelaat begon van geestdrift te gloeijen, zijne oogen glinsterden.
- ‘Gustaaf!’ - riep hij uit, - ‘laat ons beginnen met de H. Maagd maria aan te roepen.’

{==135==} {>>pagina-aanduiding<<}

Maar genoeg; zoo gaat het immer crescendo, tot peters bekeering volkomen is.
Voor onze lezers voegen wij er niets meer bij; zij mogen zelf oordeelen. Den Uitgever waarschuwen wij bij een volgenden Jaargang den titel te wijzigen en daarop te vermelden: Tijdschrift voor Roomsch-Katholieken. Zijnen Redacteur, die uit den inhoud met geestelijke zaken zeer bekend blijkt, geven wij in bedenking, of het tegenwoordige opschrift, aan deze Encyclopedie toegevoegd, niet bewijst voor de mogelijkheid, dat de Roomsche propaganda tot bereiking van haar doel, zelfs middelen die niet strikt eerlijk zijn, gebruikt.
II. Wat de ‘Middeleeuwsche Zedeschetsen’ van den Heer bohl betreft, gaarne verklaart Ref., dat, al mist de levensbeschrijving van bonifacius alle kunstwaarde, al staat deze arbeid als letterkundig product verre beneden het talent waarmede de ‘Eligius’ werd geschreven, hij toch dit geschrift met meer vrijheid aan lezers uit alle standen, en dus van iedere Christelijke belijdenis, mag aanbevelen. 't Moge geschreven zijn in Katholieken geest, oorspronkelijk ook voor Katholieken bestemd wezen, 't leven van een der eerste christus-boden in ons Vaderland mag ook nog wel eens onder de aandacht der Protestanten gebragt worden, al gaf dan ook, zoo wij meenen, Ds. goudschaal, eenigen tijd geleden, eene zeer degelijke biographie van dezen martelaar in 't licht. Waar die arbeid in een Roomsch huisgezin wel contrabande zal wezen, daar kan deze uitgave in die leemte voorzien.
Bohl's boek moge in vele opzigten eene zonde heeten tegen de geschiedenis en de levenswijze van het tijdperk 't welk hij beschrijft, de behandeling van den Auteur moge verre beneden het onderwerp zijn gebleven, desniettemin prijzen wij gaarne den geest van gematigdheid, broederlijke liefde en zuiver Katholicisme, die in deze bladen doorstraalt, en waar wij van den gemoedelijken Katholiek gelooven, dat ook hij geen vrede zal hebben met een schotschrift, als met regt de ‘Episode uit eene Reis door Zwitserland’ mag heeten, daar vertrouwen wij, dat hij met ons des Heeren bohl's ‘Bonifacius’ eene kleine aanwinst zal rekenen voor de tot heden slechts mager voorziene uitspannings-lectuur der Katholieken.

o.

l-e.





{==136==} {>>pagina-aanduiding<<}

De arme Dichter, door Frans de Potter. Romantisch Verhaal. Te Gent, ter Drukkerij van J.S. van Doosselaere. 1856. In kl. 8vo. 132 bl.

Dit boekske, door ‘de Antwerpsche Rederijkkamer de Olijftak, met algemeene stemmen bekroond’, brengt door zijn inhoud Ref. in de verpligting, om te verklaren, dat hij met de Antwerpsche jury van beoordeeling in opinie meent te moeten verschillen. Had hij de eer gehad een deel uit te maken van de commissie aan wie de uitspraak in deze was toevertrouwd, dan had, wat overigens ingezonden werd, al zeer mager moeten wezen, ware door hem niet spoedig aan menig ander boven den Heer de potter de palm der victorie toegekend, en waar dit geschrift onder de overigen het chef d'oeuvre moest blijken, daar had hij toch nimmer tot de bekrooning geadviseerd.
Ref. was immer zeer ingenomen met de dusgenaamde ‘Vlaamsche beweging’. Zij heeft in allen deele zijne sympathie, en daarom is hij gaarne toegevend, waar 't geldt den arbeid van hen, die zich aan de moeijelijke taak wijden, de Vlaanderen eene oorspronkelijke letterkunde te waarborgen. Hij zou niet gaarne een afkeurend oordeel uitspreken, zoo hij maar in eenig opzigt zich de gelegenheid om te prijzen zag aangeboden. Hij heeft geduld met de oorspronkelijke auteurs onzer Zuidelijke naburen, omdat hij hun pogen toejuicht, en 't weet, dat het meerendeel hunner, wie 't niet gegund werd eene wetenschappelijke noch letterkundige opvoeding te ontvangen, van groote vóórliefde voor hunne schoone taak bewijs geven. Want immers ‘'t pogen reeds is schoon in 't worstelperk der eer’
Wat echter minder dan middelmatig is, wat in niets bewijs geeft van talent, 't dient onderworpen te worden aan 't snoeimes der kritiek, ook in 't belang van den Auteur, die, veelligt door 't denkbeeld aan zijne vroegere bekrooning verlokt, zijne krachten en zijn tijd eener taak zou blijven wijden, die waarachtig, door de hulp van half of kwart talenten, nimmer zal worden bevorderd.
De Auteur geeft in deze bladzijden eene vertelling uit de Kempen. Natuurlijk bezit het dorp waar de handeling voorvalt, een kasteel, 't eigendom van een trotschen en rijken Baron,
{==137==} {>>pagina-aanduiding<<}
den vader van eene beeldschoone en sentimentele dochter. Ludwig - zoo is de naam van den held - is de zoon van den overleden dorpsschoolmeester, een braven knaap, die na den dood zijns vaders zijne moeder onderhoudt van wat hij als notarisklerk verdient, en bovendien het voorregt heeft van ‘dichter’ te wezen. Deze notarisklerk-dichter, komt eindelijk in aanraking met den Baron, die, zoowel administratieve als dichterlijke verdiensten op prijs stellende, hem den toegang tot zijn kasteel verleent. Dit is de introductie van de liefdesgeschiedenis tusschen den dichter en de dochter van een Baron. Maar 't freuletje is rijk en de poëet arm. Gij begrijpt wat volgt. Papa komt achter 't geheim, maar is zoo bedaard mogelijk, terwijl hij alle verdere minnarijen coupeert door mathilde zoo spoedig mogelijk met een zijner bloedverwanten te verloven, iets dat door eene edele zelfopoffering van den armen dichter en de kinderlijke gehoorzaamheid zijner liefste nog al wel vlot. Nu verlaat ludwig het dorp, om zich te Gent geheel aan de poëzij te wijden. Hier beschrijft de Auteur eenige zijner ontmoetingen met boekverkoopers en critici, die in België weinig barmhartiger dan in Holland blijken te wezen. Maar 't vogeltje kon niet zingen, als in de nabijheid van 't nest, waaraan hij ontvlood. Alles loopt te zamen, om den dichter naar zijn dorp terug te voeren. Hij nadert die plek dan ook weder, toevallig juist op mathilde's trouwdag, door eenen sympathetischen zamenloop van omstandigheden ook haren en zijn sterfdag. De beschrijving der beide grafzerken van ludwig en mathilde besluit de geschiedenis van den armen dichter.
V'là de novelle. De intrigue komt den lezer als Ref. zeker vrij alledaagsch voor; een mixtuur van gewone huismiddeltjes ter dienste van de krukkenden op bellettrisch gebied. De behandeling van 't geheel is zoo waterig en sentimenteel mogelijk. Wij beklagen den Auteur, die veelligt, door den wansmaak der Antwerpsche jury, zich gedrongen zal gevoelen als architect te willen arbeiden aan 't gebouw der Vlaamsche letterkunde, waar hij, volgens Ref.'s meening, voor de taak van den opperman nog niet berekend is.
Zúlke bekrooningen doen de zaak, ter welker bevordering men het eermetaal uitreikt, evenveel kwaad, als hem wie men daarmede vereert.

{==138==} {>>pagina-aanduiding<<}

De uitgave is bevallig genoeg, dan dat wij niet wenschen zouden dat het dusgenaamde conscience-formaat, ook ten onzent voor novellen en kleine romans meer werd gebezigd.

o.

l-e.

Majoor Gahagan's ontzettende Avonturen, en De noodlottige Laarzen. Twee Novellen, uit het Engelsch van Thackeray. Te Utrecht, bij B. Dekema. In gr. 8vo. 191 bl., met vignet in steendruk. f 2-:

Twee denkbeelden kwamen ons na de lezing van dit goed uitgevoerde en goed vertaalde boekske voor den geest. Beiden waren verschillend, omdat het ons onbekend is, of deze novellen tot de eerste of tot de laatste pennevruchten van den karakteristieken auteur van Pendennis en Henry Ermond behooren. Kunnen ze tot de eerste worden gerekend, dan vermeenen wij, dat deze bundel een bewijs oplevert, hoe onze uitgevers op den vroegeren arbeid van iemand die in latere jaren naam maakte, zoo gretig aanvallen, dat men, door speculatiezucht gedreven, rijp en groen dooreenhaspelt, en 't maar niet begrijpt, dat men evenmin den auteur als 't publiek daarmede dient. Behooren ‘Majoor gahagan’ en ‘De noodlottige Laarzen’ tot een later tijdperk van thackeray's letterkundige loopbaan, dan acht Ref. de oude Hollandsche spreekwoorden: ‘die den naam heeft van vroeg opstaan’, enz. en ‘op een goeden naam is 't goed zondigen’, hier ten volle van toepassing.
't Zijn een paar verhaaltjes, zoo als er duizende zijn, niet te onaardig, om eens vlugtig door te loopen, maar in geenen deele aan thackeray's overigen arbeid in gehalte gelijk. 't Eerste is eene uitmuntende lectuur op de wacht, en dan nog voor een sergeant van den ouden stempel, zoo'n knevelbaard, wiens geslacht met den dag meer schijnt uit te sterven; hij zal eens hartelijk lagchen om de ontzettende avonturen van den pogchenden Majoor, die van zijn eerste leugen niet gebarsten bleek.
‘De noodlottige Laarzen’ zijn in denzelfden geest geschreven; waar de Vertaler de bekentenissen van den held dezer novelle ‘schaamteloos opregt’ noemt, beamen wij deze uitspraak; ze ‘naïf’ te noemen, kwam Ref. wat sterk voor.

{==139==} {>>pagina-aanduiding<<}

Die leest om den tijd te dooden, en er niet aan denkt, zich na de lezing de vraag voor te leggen: ‘Welk nut trekt gij nu uit alle deze dingen?’ hij kan 't ligt beproeven of dit tweetal novellen hem uit den slaap houden, of er hem zoetjes toe brengen kunnen.

o.

l-e.

De Ring en de Sluijer. Zedekundige Roman, uit het Engelsch van James August St. John. Twee Deelen. Te Amsterdam, bij J.M.E. Meijer. 1857. In gr. 8vo. 643 bl., met gesteendrukten titel en vignet. f 6-60.

Een roman, die Ref. mag verklaren, niet zonder genoegen, al was 't dan ook niet met onverdeeld genoegen, te hebben gelezen. 't Is eene monographie, waarbij de Auteur afweek van den gewonen sleur, die maar immer scheen te eischen, dat, waar de held van een verhaal zijn eigen leven vertelt, hij bij 't begin, bij zijne geboorte, aanvangt, om op 't eind den lezer de vrijheid te geven, om te gissen, hoe hij aan zijn eind kwam of komen moest. Rivers - zoo is de naam van den hoofdpersoon in dit boek, die zijnen lezers zijne ontmoetingen en ervaringen meêdeelt - vormde zich een ander plan; hij begint in 't midden, hij vangt aan zijn leven te verhalen op den oogenblik waarin zijn strijd met de wereld en het lot het toppunt heeft bereikt. Later eerst brengt hij ter kennisse van het publiek, wie en hoe hij in zijne jeugd was. Dit biedt hem de gelegenheid aan tot eene boeijende roman-intrigue, die, vooral in 't Eerste Deel, de nieuwsgierigheid wekt en de belangstelling levendig houdt: een voorregt, dat menige monographie mist.
Onder den vrij mysterieusen titel van: ‘De Ring en de Sluijer’, worden het huwelijk en het kloosterleven voorgesteld. 't Boek heeft dan ook eene zeer anti-Roomsche strekking, en is belangrijk, omdat het ons eenen blik doet werpen op den invloed, dien de Jezuïten ten huidigen dage op het huiselijk leven in Engeland uitoefenen. Er zijn zeer goede trekken in; sommige passages munten dan ook naar Ref.'s oordeel uit, door eene degelijke behandeling en juiste opvatting der toestanden, terwijl menige goede en schoone gedachte, als ter loops tusschen

{==140==} {>>pagina-aanduiding<<}
de dramatische voorstelling is ingeweven, denkbeelden dikwerf zoo frisch, zuiver en eenvoudig, dat wij om deze alleen het nu en dan onwaarschijnlijke van sommige positie's over 't hoofd zouden zien.
Gaarne zou Ref. dus dezen arbeid met een aanprijzend woord eindigen. Waar 't oorspronkelijke hem daartoe vrijheid zou geven, daar verbiedt de vertaling hem dit echter. Nooit kwam Ref. zulk eene slechte overbrenging van eenig uitheemsch product in handen. De Vertaler verstaat blijkbaar zijne moedertaal niet. De domste schooljongen zou 't na eenig genoten onderwijs hem verbeteren. Een paar staaltjes; wij grijpen maar in 't midden van het Eerste Deel; bl. 54: ‘doch daar hij anderen van hem had afhangen stelde ik voor’, enz.
Bl. 54: ‘hij had geen andere troost dan vrouw of kind, die hij beiden tot zotwordens toe lief had.’
Bl. 62: ‘het kleijnen omhulsel der ziel.’
Bl. 101: ‘Toen hij de plek, waar ik zat, naderde, verlangzaamde hij zijn tred een weinig.’
Bl. 101: ‘Ik zag over het verledene terug.’
Bl. 114: ‘Zij beminde intrigue uit haar eigen hoofde.’
Bl. 130: ‘Zij schijnt hem toe zijne eigene ziel te zijn, overgeplant in een teederder ent.’
Bl. 161: ‘Wij gevoelen den donder in de lucht, lang voordat de electrieke wolk op komt dagen. Een onzigtbare voorlooper wijst de nadering ons geheel zenuwstelsel aan.’
Bl. 175: ‘De hemel behoede (voor verhoede) dát!’
En zoo gaat het verder, honderd leemten in de vertaling voor ééne; ook correctie en interpunctie zijn erbarmelijk, jammer voor een boek dat anders vrij goed uitgevoerd is.

o.

l-e.

Gedenkboek van mijn Huiselijk Leven. Naar E. Souvestre. Te Schiedam, bij H.A.M. Roelants. 1857. In kl. 8vo. 318 bl. f 1-80.

Emile souvestre is hier te lande niet onbekend, maar welligt is geen zijner werken meer voor onzen landaard geschikt dan het bovengenoemde. De trek naar huiselijkheid openbaart zich ten onzent toch in een geheel eigendommelijken vorm, en zij die het heil van die rigting in het maatschappelijk leven

{==141==} {>>pagina-aanduiding<<}
waarderen, zullen met vreugde ontdekken, dat zij bij onze naburen ook niet zoo geheel vreemd is als men soms wel eens beweert. Het ‘Gedenkboek’ is er een sprekend bewijs van, en laat ons een aangenamen en verrassenden blik slaan op een leven zoo geheel aan onze vaderlandsche neigingen gelijk, en leert ons tevens hoe het rein menschelijke zich bij alle beschaafde natiën ontmoet en in den grond gelijk blijft.
De Schrijver maakt ons de onzigtbare getuigen van zijn eersten huwelijksmorgen, en leidt ons op zijne zeer onderhoudende wijze in al de bijzonderheden van zijne huiselijke inrigting en van hetgeen hem omringt in, maar laat ons nu ook al een oog slaan in zijn hart, om ons met die edele fijnheid van teekening en die frissche levens-opvatting in de aandoeningen er van te laten deelen. De weinige figuren, die hij in deze eenvoudige tafereelen opvoert, zijn zeer eigenaardig en geestig geschetst: zijn vader in zijne edelaardige levenswijsheid, en tante roubert, de praktische huisvrouw, die met een enkelen oogopslag al de leemten en de ongeriefelijkheden van de nieuwe huishouding overziet, en wier kritiek het jonge paar soms lastig scheen, maar later zoo uitmuntend te stade komt.
Hoogst merkwaardig is het tweede Hoofdstuk: Zamen alleen. Het jeugdige paar vindt zich benaauwd door te veel gezelschap; zij willen eens een ganschen dag met elkander alleen zijn; zij ontloopen heimelijk hunne gewone bezoekers en gaan de stad uit; eerst hebben zij het heerlijk buiten in de vrije natuur en druk te praten, doch ten laatste begint het gesprek toch te kwijnen, elk trekt in zich zelven terug en zij keeren onvoldaan huiswaarts. Maar wij willen ons van verdere mededeelingen onthouden, waar wij zooveel schoons te roemen, zooveel waarheid aan te wijzen zouden vinden. Het is een voortreffelijk boekske. Er ligt van het begin tot het einde een liefelijk waas van frischheid en reinheid over verspreid, dat weldadig op het gemoed werkt, dat door de vele zoutelooze of overprikkelde kost niet geheel en al den regten smaak verloren heeft. Ook de vorm is keurig en de bewerking bevallig, en ofschoon de levensbeschouwing niet diepzinnig kan genoemd worden, zoo is ze daardoor te meer populair, en bovenal gezond en waar. Wij wenschen, dat de Uitgever van dit zoo net uitgevoerde boekje zooveel voldoening moge hebben, als van zijne uitgave van zschokke, waarboven, onzes

{==142==} {>>pagina-aanduiding<<}
inziens, deze levensstudiën van souvestre verre de voorkeur verdienen door een ongelijk fijner, liefelijker tint en keuriger vormen. Het ‘Gedenkboek’ is een echt volksboek, mits men onder het volk de breede schaar van den beschaafden burgerstand begrijpe; een boek, dat aan alle jonge echtgenooten ten geschenke verdiende gegeven te worden, en dan in later tijden nog vele malen met een glimlach van welbehagen zal worden ter hand genomen.




De Wereld in 't klein. Door A.H. van der Hoeve. Twee Deelen. Tweede druk. Met 2 platen. Te Amsterdam, bij J.H. Gebhard en Comp. 1857. f 2-80.

De zaak van ‘Evangelische Waarheid en Christelijk Leven’ had de geachte Schrijver op het oog, toen hij het voornemen opvatte, om ‘De Wereld in 't klein’ voor ons lezend publiek te schetsen. Dat voornemen heeft hij ten uitvoer gebragt in twee 12mo Deeltjes van 450 bladzijden zamen; keurig net, eenvoudig en toch smaakvol zien zij er uit, en hebben elk een niet onaardig vignet tegenover den titel. De inhoud is een onopgesmukt verhaal, romantisch durven we het bijna niet noemen, - een verhaal, zooals wij het van den begaafden en gemoedelijken Auteur kunnen verwachten, regt praktisch, vol waarheid en leven, zonder een ijdele zucht te verraden, om de verbeelding der lezers en lezeressen te prikkelen. Het tooneel is Heidendaal, een dorpje in Gelderland, en de hoofdpersonen, die daarop sprekende en handelende worden ingevoerd, zijn de leden der familie rijkhold. Ik zou den loop van het verhaal u kunnen mededeelen, en den lezer der Vaderl. Letteroefeningen een kijkje verleenen in de kleine wereld, door van der hoeve geteekend. Maar ik ben zeker, dat mijne schets, in vergelijking van het oorspronkelijke, zoo dor en schraal zou wezen, dat zij welligt weinigen opwekken zou, om zelf zich van de juistheid mijner berigten te overtuigen. En daartoe, dat velen zelf ‘De Wereld in 't klein’ leeren kennen, daartoe wensch ik toch dat deze aankondiging van het boekske moge medewerken. Ge vindt hier den Christen u voorgesteld, niet alleen zooals hij zijn moet, maar ook zooals hij zijn kan, den Christen, geene bijzondere partij toegedaan, en

{==143==} {>>pagina-aanduiding<<}
daarom boven alle partijen staande; den gezonden Christen, gezond van hoofd en hart, vrij van die treurige ziekte-verschijnselen, welke zich bij vele Christenen in naam openbaren, en waardoor het Christendom zelf bij velen in discrediet geraakt. Dien gezonden Christen kunt ge nu waarnemen in de verschillende omstandigheden des levens, in verkeer met onderscheiden menschen; ge ziet hem in de maatschappij zich bewegen, gij hoort hem over kerkelijke aangelegenheden redeneren, ge slaat hem gade in den meer verborgen huiselijken kring.
Waarlijk, een boek als dit, is een werk, dat onnoemelijk veel nut kan stichten en indrukken achterlaten in menig hart, waaruit de schoonste vruchten ontkiemen. Zoo moet men het Christendom zien, als het hier is geschetst, niet als een dor geraamte van eenige leerstellingen, die wel den grondslag uitmaken van het gebouw, maar daarom nog het gebouw zelf niet zijn; zoo moet men het Christendom zien, om het lief te krijgen, om het te vereeren, om - wat nog meer zegt - het met gebogen knie als de schoonste gave des Hemels uit de hand van den Zoon des Vaders aan te nemen.
Wij zijn den Predikant van Keppel dankbaar voor zijnen arbeid, en verblijden ons met hem, dat de verschijning van den tweeden druk toont, hoe uitnemend hij de behoeften en wenschen van het publiek heeft begrepen. Aan Christelijke leesgezelschappen en Christelijke huisgezinnen bevelen wij de ‘Wereld in 't klein’ met volle vrijmoedigheid aan. Daarbij koesteren wij den stillen wensch, dat ook den een of ander, die tot nog toe niet van harte met het Christendom was ingenomen, maar die toch een open zin voor de waarheid heeft, dit boekje in handen kome. Wij twijfelen niet, of het zal hem goed doen; het zal hem nader brengen tot dien Heer, die ze allen, ook door middelen als deze, wil tot zich trekken.

-r-




Oefeningen in het schrijven der Hoogduitsche Taal, te gelijk eene Aanleiding tot spreken, door H.G. Roodhuyzen. Eerste Stukje. Te Amsterdam, bij L.F.J. Hassels. 1857. In kl. 8vo. 56 bl. f :-25.

George sand, in zijne beschrijving van 't eiland Majorca, van een gelukkig keerpunt in de geschiedenis der Majorcanen

{==144==} {>>pagina-aanduiding<<}
sprekende, zegt: ‘.... et l'ère nouvelle, l'ère du salut, a commencé.’ Ook wij kwamen, na 't lezen van 't lange Voorberigt van bovenstaand boekje, tot die exclamatie, gevolgd van mentale ontboezemingen, als: ‘A bas les thèmes d'agron, baudet, meidinger, enz. enz.!’ 't lijden van onzen armen, te lang geplaagden Hollandschen schooljongen is uit, eene nieuwe methode verlost hem voor altijd van die ‘minst genomen noodelooze thema's!’ En regt in onzen schik in eene eeuw te leven, die zulk een' grooten stap op de baan des vooruitgangs zag doen, zetten we ons aan 't lezen van 't werkje zelf, ten einde 't merkwaardig feit toch zoo spoedig mogelijk der wereld bekend te helpen maken.
Al spoedig echter bekoelde ons enthousiasme, toen we 't boekje begonnen te kennen. We laten gaarne aan elk en een iegelijk de keus der leerwijs, die hij bij zijn onderwijs volgen wil, en zouden daarom ook met deze would-be nieuwe methode vrede hebben, zoo maar 't werkje niet wat erg verrijkt ware met drukfouten en andere van deftiger afkomst, en daarbij, wat den inhoud der ter vertaling gegeven oefeningen betreft, niet verre achterstond bij vele zoo uit de hoogte veroordeelde thema-boeken, waarmede zoo vele onderwijzers zich nog meenen te kunnen behelpen.
't Volgende stave ons ongunstig oordeel; wij bepalen ons echter bij de eerste 20 bladzijden, uit vrees van in 't gebrek van 't Voorberigt te vervallen.
Reeds op 't begin van 't werkje, blz. 9, veroorloven we ons eene aanmerking. Men vindt daar boven 't 1ste themaatje: Hauptwörter, 1e Biegung, enz. Dat 1e Biegung beviel ons niet: men onderscheidt thans, volgens heyse, of liever volgens alle Duitsche grammatici, eene starke en eene schwache Declination. De 4 declinaties van meidinger, de 8 van schade, de (naar we ons meenen te herinneren) 13 van adelung zijn voorbijgegaan, en men doet best den thans gebruikelijken weg te volgen.
Op bl. 12 leest men: ‘Die Stecknadel des Schneiders liegt bei der Hosen des Regenschirmmachers.’ Dan dit is waarschijnlijk eene drukfout, en moet zijn den Hosen.
Op bl. 13: ‘Die Dübbelchen sind aus Silber und nicht aus Kupfer verfertiget. Wat zijn dat, Dübbelchen? Vroeger had men eene zilvermunt van dien naam in Hannover; thans kent niemand die meer in Duitschland. En dan is ook verfertiget mis.

{==145==} {>>pagina-aanduiding<<}
Heyse zegt: ‘In der Endung et wird das e in der Regel ausgeworfen nach einem vocalischen Auslaut des Stammes, so wie nach allen Consonanten, mit alleiniger Ausnahme der starren Zungenlaute d und t.’ 't Moet dus verfertigt zijn.
Bl. 14: ‘Die Feuer sind bisweilen die Zeichen des Freudens - lees: Friedens.
Op dezelfde bl.: ‘Der Feind des Herzoges’, enz., en iets verder ... dem Wetterhahne, ... einem Generale, ... dem Gasthofe. Volgens heyse, alweêr, schrijft men, schoon 't als boven sprachrichtig is, beter des Herzogs, dem Wetterhahn, dem General, enz.
Bl. 15: Goldsmiede - lees: Goldschmiede. Kan - lees: kann.
Bl. 16 staat: ‘Der Kaufmann hat ein Comptoir’. Duitschers, die in Holland op kantoren zijn, zeggen en schrijven Contor. Woordenboeken geven beide. Dit mag dus 't zelfde zijn.
Bl. 17, echter maakt het minder; daar lezen we: Apothekar, in plaats van Apotheker; en wat nog een graadje erger is: dieses Vorfall in plaats van diesen Vorfall. Nog iets verder, om nog even op dezelfde bl. te blijven: Geistlichen, in plaats van Geistliche. Men zegt: die Geistlichen, maar zonder lidw.: Geistliche.
Bl. 18: Der Wille - lees: der Willen. Vroeger schreef men: Friede, Funke, Gedanke, Wille, enz.; thans gaan die woorden op en uit.
Op dezelfde bl.: Meine Herren, ihr habet - lees: Ihr habet. Heyse zegt: ‘Die Anredewörter Du, Dir, Dich, Ihr, Euch schreibt man gewöhnlich grosz.
Op dezelfde bl.: ‘Das Auge des Menschen ist eine Zierath der Schöpfung.’ Sedert wanneer is Zierath vrouwelijk geworden? Wij gelooven, dat het nog bij continuatie mannelijk is.
Wij zouden zoo, van blz. tot blz., het boekje kunnen doorloopen, indien de lijst niet wat al te lang dreigde te worden. Wij hebben er genoeg van, en sluiten, zu guter Letzt, met die aanspraak van dat quasi-Duitsch jongeheertje aan zijn heer papa op blz. 26: ‘Liebster Vater! gehen Sie mit uns spazieren? Es ist solch ein schönen Abend, und Sie haben Ihre Arbeit geendigt,’ enz. Weet de Schr. dan niet, dat men van de Oostzee tot Italië in den familiekring dutzt, onverschillig of ouders tot kinderen of kinderen tot ouders spreken - in één woord,

{==146==} {>>pagina-aanduiding<<}
dat men nooit anders onder bloedverwanten hoort? (*) Slechts korten tijd, gedurende de heerschappij van napoleon over Duitschland, trachtte men, in navolging van 't Fransch, het spreken met Sie en Ihr in den huiselijken kring in te voeren; de poging leed weldra schipbreuk op 't nationaal gevoel der Duitschers - en thans zou 't in den mond eens kinds, sprekende tot zijn vader, belagchelijk klinken.
Wanneer men nu dit een en ander in verband brengt met hetgeen in 't Voorberigt gezegd wordt, dat namelijk elke opgave, zooals de Schr. zulks natuurlijk doet, in de Hoogduitsche taal moet besproken worden, met hetgeen daar zoo al verder van de spraakkunst in 't hoofd te hebben, enz. gezegd wordt - dan, maar wij hebben onze opmerkingen medegedeeld, ami lecteur, en laten de conclusie aan u.





Leercursus ter beoefening der Engelsche Taal, door F.M. Cowan en A.B. Maatjes. Derde gedeelte. Lees- en Vertaalboek. Eerste Stuk. Amsterdam, J.H. Gebhard en Comp. 1857. In kl. 8vo. 112 bl. f :-60.

De Heeren cowan en maatjes, reeds gunstig bekend door andere werkjes ter aanleering der Engelsche taal, geven ons hier eene verzameling van korte, onderhoudende stukjes, aan de Bijbelsche en natuurlijke historie ontleend, verder vertellingen, fabels, kleine dichtstukjes, geschikt om, volgens het Voorberigt, als eerste lees- en vertaaloefeningen den kinderen te worden voorgelegd.
Met het oog op zulke leerlingen missen wij ongaarne achter het werkje eene woordenlijst, de vertaling der moeijelijkste woorden bevattende, zoo als wij in maatjes' Littérature de l'enfance aantreffen. De Schrijvers zullen toch de vertaling van enkele woorden en uitdrukkingen, hier en daar aan den voet der bladzijden geplaatst, niet voldoende rekenen? Er blijft nu den leerling niet anders over dan het raadplegen van een woordenboek, iets hetwelk Ref. voor eerstbeginnenden te vermoeijend acht en geschikt om den lust tot het aanleeren

{==147==} {>>pagina-aanduiding<<}
der taal, waarmede pas kennis gemaakt is, zeer te doen verflaauwen.
Wij voor ons zouden daarom het werkje voor eenigzins gevorderden geschikter achten, en bevelen het daartoe ten sterkste aan, te meer dewijl de Heeren cowan en maatjes in alle opzigten getrouw gebleven zijn aan hetgeen zij zich bij het leveren van dezen arbeid voorstelden: in aangenamen en onderhoudenden vorm de stoffe te leveren, die niet alleen het aanleeren der Engelsche taal, maar ook de zedelijke en verstandelijke vorming ten doel heeft.
De Uitgevers hebben gezorgd voor eene nette uitvoering.

Nouvelle grammaire Française selon l'académie, à l'usage des écoles, des instituts et des collèges, par J.A. Chevalley, Instituteur à la Chaux de Fonds, Canton de Neufchâtel. Utrecht, W.F. Dannenfelser. 1857. In post 8vo. 2, VIII en 614 bl. in cartonnen band. f 1-90.

Er is een tijd geweest, dat de Grammaire van noël en chapsal uitsluitend op onze zoogenaamde Fransche scholen gebruikt werd, en ofschoon Ref. eene Fransche Spraakkunst door een Franschman, onbekend met de Nederlandsche taal, geschreven, niet onvoorwaardelijk kan aanbevelen, was de bovengenoemde, in weerwil van het gebrekkige, dat haar als alle menschelijk werk aankleefde, om hare betrekkelijke volledigheid en beknoptheid, van groote verdienste.
De Heer chevalley ‘n'hésite pas à méconnaître la grammaire de noël et chapsal pour nos temps, car elle est remplie d'erreurs, d'absurdités, et elle laisse beaucoup à désirer sous le rapport du complet, sous celui du correct et sous celui des dénominations’, en Ref. moet volmondig bekennen, dat des Schrijvers Spraakkunst, met opzigt tot de gezegde gebreken (op het laatstgenoemde komt Ref. straks terug), zich gunstig boven gene onderscheidt. Wij meenen ook hier en daar opgemerkt te hebben, dat de Schrijver niet onbekend is met hetgeen onze goede Spraakkunsten naauwkeurigers hebben dan die der Franschen, alsmede met de moeijelijkheden, die de Nederlanders bij de studie der Fransche taal ondervinden; wij verwijzen onder anderen naar verschillende definitiën, het gebruik van

{==148==} {>>pagina-aanduiding<<}
den Subjonctif, de expressions négatives, aanwijzingen voor de uitspraak, enz.
Maar nu de beknoptheid, die wij in noël en chapsal roemden, vinden wij die ook in het werk van den Heer chevalley terug? Behalve eenige omslagtigheid, die in het geheel heerscht, ziet de lezer, dat het boek 416 bladz. beslaat, en ofschoon de Uitgever voor eene duidelijke letter en nette uitvoering gezorgd heeft, zouden wij onze kinderen niet gaarne met zulk een dik boek beladen zien. Wanneer wij daarbij denken aan de praktische oefeningen, als thema's of vertalingen van de eene taal in de andere, cacographies, dictées, conjugaties, enz., enz., waaronder zij zuchten, dan vragen wij: waar moet het heen met het aanleeren van de vier nieuwe talen, die tegenwoordig voor kinderen van beschaafde ouders aan de orde zijn? 4 × 416, dat is: 1664 pag. alleen aan Grammaire!
Arme jeugd! Beklagenswaardige onderwijzers!
Wat wij hopen? Dat het boek alleen in handen kome van aankomende onderwijzers, en dan gelooven wij, dat het veel nut stichten zal, meer dan dat van noël en chapsal; want over het algemeen hebben wij het bewaarheid gevonden, wat de Schrijver aangaande zijne vollediger behandeling van het substantif, het verbe, de participes, het adverbe, de subjonctif, de collectifs, en de expressions négatives berigt.
Over zijne behandeling der participes passés sprekende, zegt de Schrijver in zijn Voorberigt: ‘J'ai traité amplement les participes passés, et cependant je les ai réduits à deux règles sans exception.’ Wat nu het eerste gedeelte dezer verklaring aangaat, komt het Ref. voor, dat de Schrijver zich goed van zijne taak gekweten heeft; maar wat het tweede betreft, moeten wij aanmerken, dat het onder twee algemeene regels brengen der participes passés lang niet nieuw is. Intusschen zien wij het voordeel dezer schikking nog niet in; immers moet de Schrijver zijne toevlugt nemen tot 13 (zegge dertien) observations, die als zoo vele regels te beschouwen zijn, en dan ten slotte de participes passés der verbes réfléchis nog afzonderlijk behandelen.
Als een bewijs, dat wij de Grammaire van den Heer chevalley met aandacht gelezen hebben, en in de hoop van nuttig te zijn voor eenen volgenden druk, dien wij zijn boek gaarne toewenschen, laten wij hier eenige op- en aanmerkingen volgen, die wij onder het lezen maakten.

{==149==} {>>pagina-aanduiding<<}

Als storende drukfeilen - en wegens den grooten afstand van den Schrijver van de pers, staan wij verwonderd, dat ze zoo weinig in getal zijn - teekenden wij aan:

Bl. 21. 3o. s'occupent in plaats van s'occupe.

Bl. 71. Noot. qui remplissent i. pl. van qu'ils.

Bl. 125. Noot. 2. le première i. pl. van la.

Bl. 249 in 397. tous jugement i. pl. van tout.

Bl. 437. Etes-vous la coupable? Je le suis i. pl. van Je la suis.

Bl. 25 in 60 spreekt de Schrijver van substantifs indéfinis als autrui, personne, rien, enz., en geeft in eene noot op, dat daardoor de overeenstemming van het werkwoord met zijn onderwerp vergemakkelijkt wordt; het komt Ref. voor, dat het volstrekt geene zwarigheid maakt, ze steeds als voornaamwoorden te beschouwen en te behandelen.

Bl. 30 in 73 en 74 vinden wij in de definitie het gedefiniëerde woord terug, hetwelk tot het goed begrip niet bijdragen kan; wij willen echter den Schrijver daarover niet hard vallen; zoo als wij boven reeds opmerkten, maakt hij het reeds beter dan zijne voorgangers.

Bl. 31 in 77 worden lequel, duquel, enz. adjectifs démonstratifs genoemd; met het oog op de woorden qui, que, zouden wij ze liever relatifs noemen, en, hoe ze dan ook voorkomen, altijd onder de voornaamwoorden rangschikken; immers, al zou men de woorden lequel de ces hommes (en hier is, dunkt ons, het eenige geval waarin men eenigzins aan een adjectief denken kan) willen reconstruëren in lequel homme de ces hommes, dan is immers het karakter van een substantief te zeer aanwezig dan dat men aan een adjectief denken kan.

De Schrijver noemt de voornaamwoorden qui, que, enz. (bl. 40 in 93) pronoms conjonctifs; niet alleen dat wij deze benaming verwerpen, omdat wij dien van pronoms relatifs gepaster achten, maar ook uit vrees, dat de leerling ze spoedig den naam zou geven van conjonctions; het komt ons voor, dat de onderwijzer toch al moeite genoeg heeft om den leerling het onderscheid van que pronom of conjonction niet te doen vergeten, en zou hij zelf dan de verwarring gaan vergrooten?
Bl. 46 verwerpt de Schrijver de benamingen van verbe actif en passif en wil in de plaats daarvan verbe transitif en proposition passive; wij zouden de voorkeur geven aan verbe transitif met een bedrijvenden en lijdenden vorm.

{==150==} {>>pagina-aanduiding<<}

Te regt wordt bl. 47 in 105 de benaming van verbe pronominal hersteld in die van verbe réfléchi.
Nu komen wij aan een Hoofdstuk (bl. 59), waarin, naar ons oordeel, de Schrijver te zeer toegeeft aan zijne zucht tot het invoeren van nieuwe benamingen. Zoo heet de Indicatif Affirmatif, de imparfait passé simultané, de plus-que-parfait passé antérieur médiat, de parfait antérieur passé antérieur immédiat. Behalve de présent conditionnel (in: j'écrirais maintenant, si j'en avais le temps) onderscheidt de Schrijver nog een futur conditionnel (in: j'écrirais demain, si j'avais le temps). Verder een passé conditionnel (in: j'aurais écrit ma lettre, si on me l'avait commandé), en een futur antérieur conditionnel (in: j'aurais écrit demain, si je n'avais pas reçu de nouvelles aujourd'hui). De impératif heeft een futur simple (in: écris la lettre) en een futur antérieur (in: aie écrit la lettre quand j'arriverai). De subjonctif heeft, behalve een présent simple, een présent conditionnel (in: il faudrait que j'écrivisse maintenant), een passé défini (in: je lui écrivis hier, il était temps que je lui écrivisse), een passé simultané (in: il a paru piqué que j'écrivisse devant lui), behalve een passé indéfini, een passé antérieur (in:
il ne croyait pas que j'eusse écrit), een passé conditionnel (in: il faudrait que je lui eusse écrit, pour qu'il me répondît), een futur simple (in: il faudra que j'écrive), een futur conditionnel (in: il faudrait que j'écrivisse demain), een futur antérieur (in: je ne partirai pas que je n'aie écrit ma lettre), een futur antérieur conditionnel (in: je ne partirais pas que je n'eusse écrit ma lettre). De Infinitif heeft, blijkens eene noot, geen tegenwoordigen tijd, wel een passé (avoir écrit, ayant écrit), en een futur (devant écrire).
Bl. 86 en volg., de regels voor de formation du pluriel des substantifs en die van het féminin des adjectifs komen ons voor volledig afgehandeld te zijn.
Bl. 162 is het werkwoord falloir als model slecht gekozen, aangezien het geen participe présent heeft, en de ter vervoeging opgegevene werkwoorden neiger (niet néger), enz. wel.
Bl. 288 en volg. De substantifs composés zijn uitmuntend behandeld, verscheidene worden bovendien verklaard, en alles gevolgd door lijsten van verschillende soorten dier woorden, waarbij wij den wensch niet konden onderdrukken, dat de Heer chevalley met zijne verklaringen ware voortgegaan.
Bl. 317 in 466 had de Schrijver, over beaucoup sprekende,

{==151==} {>>pagina-aanduiding<<}
wel iets mogen aanmerken aangaande die uitdrukkingen, waarin het denkbeeld van extension of quantité, al wordt het woord beaucoup niet gebezigd, te vinden is; zonder dit moeten den leerling de laatste voorbeelden onbegrijpelijk voorkomen.
Bl. 333 in 535. Aangaande het woord exemple, zegt de Schrijver: ‘Malgré ce qu'en ont dit mes devanciers, ce mot est toujours masculin.’ Deze zoo stellig uitgesproken bewering had wel eenig bewijs gevorderd.
Bl. 409 en volg. en 478 en volg. handelen over de compléments der adjectieven en werkwoorden, hoofdstukken, die wij vooral voor Nederlanders van groot nut achten.
Bl. 479 merkt de Schrijver in eene Nota aan: on ne doit jamais enployer (m) par avec le nom de Dieu. Wij weten, dat de Franschman daarbij de gelijkluidendheid van den vloek: pardieu op het oog heeft; maar zeker heeft de Schrijver er niet aan gedacht, dat hij bl. 52 in 116 dezelfde zonde begaat.
Bl. 567 in 1005. De Schrijver had bij het gebruik van voici en voilà nog wel mogen voegen, dat voici voorafgaat aan hetgeen men zal zeggen of verklaren, en voilà volgt op het gezegde of verklaarde.
Wij eindigen onze aankondiging met de herhaling van onzen wensch, dat de Grammaire van den Heer chevalley - zij het dan ook niet onder kinderen - vele gebruikers vinde.





Beknopt Overzigt der Geschiedenis van ons Vaderland, van den vroegsten tijd tot op onze dagen; door J. Kwantes. Vijfde, verbeterde druk; door D.W. Bosch, D.z. Te Amsterdam, bij J.C. van Kesteren. 1857. In post 8vo. VIII en 133 bl. f :-60.

Met genoegen kondigt Ref. deze op nieuw door den Heer bosch verbeterde uitgave van het boekske, welks titel wij afschreven, aan, en aangezien wij het nog meer drukken voorspellen en van harte toewenschen, deelen wij eenige opmerkingen mede, door welker inachtneming wij vertrouwen, dat de waarde van het werkje nog verhoogd zal worden.
Bl. 27 vinden wij: Het in plaats van de Biesbosch; bl. 30: de Nederlandsche taal onder floris V: zou men, van die tijden sprekende, het woord Nederlandsch kunnen gebruiken? Bl. 40

{==152==} {>>pagina-aanduiding<<}
staat: doordrongen in plaats van doorgedrongen, en bl. 109: hunne in plaats van hunnen geboortegrond. Ziedaar de eenige taalfoutjes, die wij aantroffen.
Bl. 49 kan men uit de voorstelling van den Heer bosch niet opmaken, dat Leiden reeds vóór den slag op de Mookerheide, door de Spanjaarden ingesloten lag.
Bij de beoordeeling van het gedrag van karel II (bl. 72) mag niet uit het oog verloren worden, dat de Engelsche vorst, de belangen van den jongen prins toegedaan zijnde, onmogelijk Hollandschgezind konde zijn, iets dat ook nog voor volgende tijden bij gelijke omstandigheden niet mag vergeten worden.
Op bl. 96 had de stichting van het Blinden-instituut in 1808 dienen vermeld te worden.
Als de grootste grief tegen napoleon (bl. 101) vinden wij, als gewoonlijk en niet ten onregte, de conscriptie; maar tot welk een besluit moet de leerling komen, wanneer hij eene vergelijking maakt tusschen het gelezene, behoorlijk door den meester toegelicht, en onze nationale (?) militie na den val van den ‘werelddwingeland’?
Wij besluiten met eene opmerking, die niet alleen dit boekske, maar alle ons bekende schoolwerkjes over de Vaderlandsche Geschiedenis geldt, namelijk deze, dat de aardrijkskunde niet genoeg als hulpmiddel voor de geschiedenis gebruikt wordt. Waar toch moet de leerling de Stadingers, het slot Kroonenburg, de Drechterlanders, Rostok, Duins, Uitgeest, Lestoffe, Schooneveld, Kijkduin, Senef, Hoei, Oland (Ö of Oe), Fleurus, Bevisier, Steenkerken, Landen, Neerwinden, enz. enz. vinden? Hoe ligt ware aan den voet der bladzijden eene kleine toelichting gegeven.
De Uitgever heeft voor eene nette uitvoering van het werkje gezorgd.




Nieuw Handboek der Aardrijkskunde, met geschiedkundige Aanteekeningen. Naar de voornaamste Geschiedschrijvers en Aardrijkskundigen, bewerkt door H. Frijlink. 1e en 2e Aflevering; compleet in 12 Afleveringen, à f :-30 per Aflev. van 2 vel druks gr. 8vo. Te Amsterdam, bij Hendrik Frijlink. 1857.

Met genoegen hebben wij inzage genomen van 't bovenstaand werk des Heeren frijlink, die door deze uitgave, naar ons voorkomt, een werk heeft willen leveren, in omvang 't midden houdende tusschen de vroeger in zijn boekhandel verschenen

{==153==} {>>pagina-aanduiding<<}
aardrijkskundige werken van cannabich en van der maaten. Ofschoon wij nu van 't laatstgenoemde, van der maaten's Kleine Aardrijkskunde, steeds een hoogst gunstig denkbeeld gehad hebben en 't nog steeds als een waar juweeltje voor onze scholen beschouwen, zal ook dit werk zijn weg wel vinden onder onze studerende jeugd - wij althans zijn dadelijk bij 't verschijnen der 1ste Aflevering begonnen het als opvolger van van der maaten's werkje te gebruiken. De beide eerste Afleveringen kennen we dus al zoo wat, en willen den Heer frijlink onze oplettende lezing door een paar opmerkingen toonen.
Het werk van bladzijde tot bladzijde na te gaan, ware echter van de Redactie der Vaderl. Letteroefeningen en van ons te veel gevergd. We slaan dus au hasard Frankrijk op, bl. 35, waar wij lezen: Dep. der Saône en Loire, met 575.000 bew. Maçon, hoofdst. enz. Moet dat niet Macon zijn? 't Staat ons ook voor, dat lamartine er geboren werd. Had die beroemde, ofschoon thans wat vergeten naam niet moeten worden genoemd? Verder misten wij bij de beschrijving van Rouaan, insgelijks bl. 35, de bekende in gothischen stijl gebouwde hoofdkerk, alsmede het op de Place de la Pucelle staande standbeeld van jeanne d'arc. Dit laatste althans moest, dunkt ons, niet ontbreken: studie der geschiedenis paart zich zoo natuurlijk met die der aardrijkskunde.
Evenzoo hadden wij gaarne bij de beschrijving van St. Malo, op dezelfde blz., den naam van châteaubriand, die er in 1769 geboren werd, genoemd gevonden. 't Vermelden van zeearsenalen en hospitalen, van inwonertal en fabrieken, hoe nuttig ook, blijft zoo dor, zoo niet nu en dan een groote naam den onderwijzer stof geeft om een woord te zeggen over de geschiedenis en letterkunde van 't land dat men bestudeert.
Dan, misschien zal zulks in de volgende Afleveringen vollediger zijn; zooals wij zeiden, hebben we op goed geluk eene bladzijde gekozen, en had deze keus misschien gelukkiger kunnen zijn. - Ook zal ieder onderwijzer, die 't werk met jongelieden gebruikt, 't wel evenzoo weten aan te vullen, als wij gedaan hebben. Wij beschouwen het desniettemin als een geschikt handboek bij 't voortgezet onderwijs in de aardrijkskunde en bevelen 't als zoodanig gaarne aan.
Correctie, druk en papier zijn onberispelijk.

Amsterdam.

A.B.M.





{==154==} {>>pagina-aanduiding<<}

Handleiding bij de beoefening der Engelsche Taal, vooral ook ten dienste van hen, die zich tot de lessen aan de Koninklijke Akademie voor de Zee- en Landmagt wenschen voor te bereiden, door Dr. J.J. Hollander, Lector aan genoemde Akademie.

Eerste Afdeeling: Spraakkunst. Derde, verbeterde en vermeerderde druk. Te Dordrecht, bij Blussé en van Braam. 1857. In kl. 8vo. 12 vel en 191 bl. f :-80.

Tweede Afdeeling: Leesboek. Derde druk, bij dezelfden. 1857. In kl. 8vo. 10 vel en 163 bl. f :-80.

Derde Afdeeling: Leesboek in Poëzij. Te Breda, bij Broese en Comp. 1853. In kl. 8vo. 5 vel en 80 bl. f :-40.

Een derde druk van werkjes als bovenstaande in onzen tijd, overvloeijende, zoo al niet van melk en honig, ten minste van Spraakkunsten, Leesboeken, enz. ter beoefening van vreemde talen, pleit reeds vrij sterk voor den degelijken inhoud daarvan. Intusschen is 't geen onfeilbare waarborg: zekere gemakzucht doet dikwijls op scholen bij voortduring boeken fungeren, die reeds lang voor goed ‘ampart’ moesten zijn gezet.
In dezen echter houden we 't voor een bewijs van beproefde deugdelijkheid, en schoon we door de uitgave van dergelijke schoolwerkjes onder de concurrenten van den Schr. behooren, erkennen we gaarne, dat ons zulk eene concurrentie aangenaam is. Met genoegen hebben wij de Eerste Afdeeling nog eens doorgelezen, hoewel we haar reeds vroeger hadden leeren kennen en op prijs stellen. Al lezende hebben wij eenige opmerkingen gemaakt, die de Schr. zeker even heusch zal opnemen als wij van meening zijn ze hem heusch voor te stellen.
Wij beginnen echter met de verzekering, dat 't ons meer te doen is om te toonen, dat ons het boek genoeg interesseerde om 't nog eens oplettend na te gaan, dan om te voldoen aan een lust om wat te zeggen te hebben.
Bl. 35 leest men: An wordt gebezigd voor woorden, die aanvangen met eenen klinker of met eene stomme h; b.v. an anchor, een anker, an humblebee, eene hommel; en ook voor woorden, die met eene luidende h aanvangende, den klemtoon op de tweede of vierde lettergreep hebben; b.v. an hyDROmeter, een vochtweger, an habiliTAtion, eene bevoegdmaking. Zou

{==155==} {>>pagina-aanduiding<<}
't niet beter zijn dit laatste gedeelte zóó te lezen: Voor eene luidende h zet men eveneens an, wanneer de klemtoon niet op de eerste lettergreep valt? Het accent toch valt niet noodzakelijk op de tweede of vierde lettergreep; het kan ook op de derde vallen, b.v. an habiTAtion, eene woning, an hippo-POtamus, een nijlpaard, enz.
Op bl. 40 lezen we: ‘Mijn neef, die boekverkooper is te Duins’, en op bl. 58: ‘Te Duins is een nieuw oorlogschip van stapel geloopen’. Dit zou doen begrijpen, dat Duins eene stad of een dorp ware. Wij meenen, dat Duins, in 't Engelsch the Downs, eene keten van duinen is, zich uitstrekkende langs de Zuid-Oostkust van Engeland van Ramsgate tot Kaap Dunge Ness, en bekend als eene veilige reede vormende voor de op de kust liggende schepen.
Op bl. 77 lezen we, dat het gebruik der uitdrukkingen whereupon, whereof, wherein, enz. niet aan te bevelen is, wanneer de voornaamwoorden, die er door vervangen worden, op menschen betrekking hebben. Wij gelooven, dat deze uitdrukkingen in 't algemeen verouderd zijn, en men althans in 't dagelijksch leven niet hooren zal: The garden wherein I walked, enz.
Wij zouden hierbij nog eenige opmerkingen kunnen voegen; wij zijn echter te hoog met het boek ingenomen, om langer jagt te maken op kleine gebreken, en zouden 't, indien 't zulks noodig had, gaarne ten gebruike aanprijzen.
De Tweede en Derde Afdeeling getuigen van des Schrijvers tact om te kiezen; wij weten bij ondervinding, dat de jongelieden de hier gevonden proza-stukken en verzen met belangstelling lezen.

a.b.m.




Readings in English Prose, selected from the best writers, with explanatory notes, by M.P. Lindo, Phil. Theor. Mag. Litt. Hum. Doct. of the Royal Naval and Military Academy. Second Edition. Revised and corrected. Te Arnhem, bij D.A. Thieme. 1857. In gr. 8vo. 26 en 216 bl. f 1-80.

Deze tweede druk van Dr. lindo's Readings zal zeker met genoegen door onderwijzers en leerlingen ontvangen worden. Reeds de eerste druk, in 1854, was ons, bij de niet zeer

{==156==} {>>pagina-aanduiding<<}
ruime keus van degelijke werken dezer soort, regt welkom, en wij waren toen reeds blijde een Engelsch Leesboek te hebben, zamengesteld door een Engelschman, bekend met de behoeften van Hollandsche jongens, en daardoor ontslagen te zijn van de moeijelijkheid om steeds door dictaten, die we zelven uit goede schrijvers trokken, het gebrekkige der toen meest gebruikte leesboeken aan te vullen.
Wel is waar had ook Dr. herrig door zijne British Classical Authors, reeds eenigen tijd vroeger, zoowel bij ons als in Duitschland, de scholen aan zich verpligt; maar abondance de bien ne nuit pas, althans hier niet; en daarenboven kan Dr. lindo's werk ook jongeren leerlingen in handen gegeven worden.
Wij geven geene lijst van de hier geleverde stukken. 't Zij genoeg gezegd, dat de Verzamelaar met tact aan de beste schrijvers van zijn land en van Amerika, zoo van vroeger' tijd als van den onzen, een tal van even nuttige als onderhoudende fragmenten heeft ontleend.
Overigens onderscheidt zich deze tweede uitgave gunstig van de eerste, doordien de te moeijelijke stukken, die daarin gevonden werden, en die waarschijnlijk zelfs voor vele jonge en min ervaren onderwijzers onder ons te kras waren, door andere, meer met den aard des boeks strookende uittreksels vervangen zijn. Ook de degelijke Noten aan den voet der bladzijden vormen een waar dictionnaire des difficultés, en zullen zeker medewerken om weldra een derden druk te zien volgen.
De Uitgever heeft zorg gedragen voor eene nette uitvoering.

Amsterdam.

A.B.M.

Korte mededeelingen.

Bij den Boekhandelaar g.t.n. suringar is eene goedkoope uitgave der werken van a. des amorie van der hoeven, jr. in 't licht verschenen, goedkoop ten minste in vergelijking met de vroegere afzonderlijke uitgave der geschriften van dezen onvergetelijke. Zij is vervat in drie keurige Deeltjes, in het formaat, dat de Heer suringar ook voor de gezamenlijke uitgave der dichtwerken van tollens uitkoos, en kost nu, ingenaaid, f 4-50, gebonden in heel linnen, met titel en portret,

{==157==} {>>pagina-aanduiding<<}
f 5-50, terwijl de Gedichten ook afzonderlijk te verkrijgen zijn, ingenaaid, à f 1-: en in fraai marokko linnen met goud gebonden à f 1-75. - Wij konden volstaan met eenvoudig te verklaren, dat alle aanbeveling ons overbodig voorkomt; maar 't is ons onmogelijk van v.d. hoeven's werken te spreken zonder nog een enkel woord van aanbeveling er bij te voegen. Hoe leeren wij hem uit zijne geschriften kennen als den rijk begaafde naar verstand en hart beide; wat blijken van geleerdheid en toch hoevele proeven van smaak en gevoel, die de geleerdheid zelfs aangenaam maken; wat vonken van waarachtig genie, en toch, hoevele bewijzen, dat hij in het praktische leven alles behalve een vreemdeling was; welk eene harmonie tusschen vorm en inhoud; hoe is deze steeds rijk, gene gepast en bevallig! Wie onbevooroordeeld deze werken leest, moet achting en liefde te gelijk voor den Schrijver opvatten. Wat wordt ons hier toch al aangeboden! 't Zijn in de eerste plaats die modellen van Leerredenen, die de zeldzaam vereenigde verdiensten van degelijkheid en aantrekkelijkheid bezitten, voorafgegaan door de roerende levensschets van de hand des vaders, die zich daarin een monument aere perennius heeft opgerigt. 't Is verder die belangrijke Akademie-reis, wier lezing ons altijd verfrischt en op nieuw opwekking geeft, als wij bij het aanschouwen van de teekenen des tijds somber gestemd zijn. 't Is vervolgens zijn zwanenzang, de brief aan Dr. van oosterzee, De Godsdienst het wezen van den Mensch, dat, zoo diep gedacht en ofschoon soms onjuist gedacht, ons hart verkwikt en ons veel leerende, niet kan nalaten ons te stichten. 't Zijn... ja, wij vergeten ze niet, die beoordeelingen, van tijd tot tijd in ‘De Gids’ geplaatst, die zonder eenigen twijfel eene blijvende waarde bezitten en verdienden herdrukt te worden, al was 't niet
in dezelfde mate als de andere werken. En wat zullen wij nu van de Poëzij zeggen? Zullen wij, om alles te prijzen, van der hoeven hemelhoog als dichter verheffen. Wij zijn onpartijdig genoeg om te erkennen, dat hij geen dichter was, maar niet zonder de opregte verzekering, dat er veel dichterlijks in zijn gemoed gevonden werd. En dat gemoed moest behoefte hebben om zich nu en dan, naar der dichteren wijze, in taal, aan maat en rijm gebonden, uit te storten, vooral in de dagen der jongelingschap. Nu zijn die verzen zeker geene

{==158==} {>>pagina-aanduiding<<}
volkomen gelukte proeven; 't is hun aan te zien, dat er op gewerkt is; en alle spoor daarvan verdwijnt als de ware dichter zingt. Maar toch, zulke verhevene gedachten, zulke schoone beelden ontmoeten ons bij het lezen van die verzen, dat wij ze even ongaarne zouden missen, als een door kunst wel wat stijf aangelegden tuin, omdat waar de natuur schijnbaar geheel alleen haar werk heeft volbragt, nog veel meer schoons ons oog boeit en veel grooter verrukking zich van ons meester maakt.
In één woord: van der hoeven's werken moeten geliefd blijven bij alle beschaafde lezers, en deze uitgave er van moet het boekgeschenk zijn, waarmede ieder vader zijnen zoon naar de Akademie zendt.

Zullen wij een woord van aanbeveling geven aan het Bijbelsch Catechisatieboek van rutgers v.d. loeff? Van alle kanten is het reeds aanbevolen, en de Uitgever heeft niet geaarzeld de gunstige getuigschriften alom te verspreiden, niet alleen van Prof. scholten en Ds. sepp, maar ook van Dr. v.d. ham. Reeds daarom is ons dit boek een zeer verblijdend verschijnsel, want het pleit er voor, dat mannen van de meest uiteenloopende rigting op het godsdienstig terrein elkander nog ontmoeten, en dat zelfs een naam, in onze eeuw van strijd tegen autoriteit, maar van geheimzinnig vastklemmen aan autoriteit, niet alles vermag. Buitendien moeten wij dit allervoortreffelijkst boek op de meest krachtige wijze aanprijzen. Waarom het aan v.d. loeff mogelijk werd om zulk een werk te schrijven? 't Zal wel zijn omdat hij geschiedenis behandelt, maar ook omdat hij daarbij zich zelven gegeven heeft zonder bepaald zich zelven te willen geven; ware dit laatste er bijgekomen, wij hadden zeker weêr een inmengen van dogmatiek te betreuren gehad, 'twelk nu zorgvuldig vermeden is. De keuze der geschiedkundige stof komt ons zeer gelukkig voor, inzonderheid dat het O.V. wat vlugtiger, het N. wat uitvoeriger behandeld is, dan gewoonlijk in dergelijke werken en bij het onderwijs geschiedt. De Lessen en vermaningen, achter ieder Hoofdstukje gevoegd, zijn waar en krachtig en, ondanks alle eenvoudigheid, stichtelijk. Men kan dit boek gebruiken volgens het bepaalde doel des Schrijvers, om kinderen en dienstboden te catechiseren; maar men kan het

{==159==} {>>pagina-aanduiding<<}
ook, met voorbijgang der vragen, bezigen tot huiselijke Godsdienst-oefening, waarbij eenvoudigen en verstandigen zamen zijn. Dezen moeten al pedant zijn in de hoogste mate, zoo zij het niet der moeite waard achten te luisteren, genen onbegrijpelijk dom, zoo zij er niets van begrijpen. Nu de Uitgever gezorgd heeft, dat het geheele boek à f 1-90 verkrijgbaar is - en dat wel op zwaar papier - verdient hij, dat er geen Protestantsch huisgezin in Nederland gevonden worde, waar men dit Catechisatieboek te vergeefs zoekt.

De Boekhandelaars altmann & van der palm hebben aan het werkje van f.a. krummacher, Joannes de Discipel des Heeren, een nieuw uiterlijk gegeven, want wat wij ontvingen is nog de oude druk van vóór circa 20 jaren, voor dien tijd vooral een zeer nette druk, maar er is een plaatje van vreemden bodem bijgevoegd, er staat een nieuwe titel voor, en Ds. c.w.v.d. pot heeft een woord van aanbeveling ten beste gegeven aan het in linnen bandje met stempels versierde werkje. Wij stemmen volgaarne in met dat aanbevelend woord. De nog niet vergeten a. drost heeft het boekje in der tijd vertaald, en dat is reeds een bewijs voor de waarde er van. Moeten wij ook al met Ds. v.d. pot erkennen, dat het de waarde van dit werkje zou verhoogd hebben, wanneer de Schrijver een nog dieperen blik in de ziel van den Apostel had doen slaan, wij zien er toch een bewijs in van wansmaak bij het publiek, dat stichtelijke lectuur leest, wanneer wij opmerken, hoe zulk een boekje vol innigheid en eenvoudigheid na twintig jaren nog geen nieuwen druk mag beleven, maar uitwendig moet worden opgetooid, om te zien of het ook daardoor nog koopers en lezers kan lokken.

Zijt gij getrouwd, lezers? Ja... en gelukkig? gij antwoordt niet: ik heb een middel voor u; zoo gij 't gebruikt, gij zult na weinig tijd gerust ‘Ja’ kunnen antwoorden. Zijt gij niet getrouwd? Gij zult u toch vroeg of laat in 't huwelijk begeven... gebruik gij ook mijn middel. En ongetrouwde heeren en dames! die u zoo gelukkig in uwe vrijheid vindt, die uw neef of nicht beklaagt - indien gij 't niet doet omdat gij de schaduwen op hun levensweg gaarne ziet, daar deze het weinigje licht, dat den uwen bestraalt, wat meer doen uitkomen:

{==160==} {>>pagina-aanduiding<<}
koopt gij dat middel voor hen! - 't Is een net gebonden, keurig gedrukt boekje met een aardig titelplaatje. Het heet: Huwelijks-betrekkingen en Huwelijks-leven. Gedachten van j.l. ewald. De Heer a. wassenbergh heeft de goedheid gehad het een en ander uit de vijf Deelen, in vroeger jaren onder denzelfden titel verschenen, te excerperen, en, aangezien de menschen tegenwoordig geen vijf Deelen zouden kunnen lezen, heeft hij een goed werk gedaan. Hij heeft 172 gedachten bijeenverzameld; of hij geene goede en bruikbare heeft laten liggen, wilt gij van ons niet weten. Wij verdienden uw wantrouwen, als wij nog eens de vijf deelen waren doorgeloopen: genoeg dat één het deed! Doch wat hij gaf is goede waar. Die oude luî zagen toch wel scherp; zij laten ons geweten niet zooveel rust als vele nieuweren met hun geheel algemeen geroep: gelooft toch! gelooft toch! Als wij nu maar niet vergeten, dat wij dat geweten zonder het gelooven niet weêr tot rust krijgen, nadat het in ons is wakker gemaakt. - Oude waar, op deze wijze opgedischt, draagt onze krachtigste aanbeveling mede. Indien zij, als wij hopen, helpt, dan staat suringar's snelpers te wachten, om in weinige uren nog eens duizenden exemplaren ter wereld in te zenden.

Met een ‘Gluck auf’ voor den nieuwen Jaargang begroeten wij het eerste Nommer van De Economist, onder redactie van Mr. j.l. de bruyn kops. De hervorming van ons Postwezen, en de Landbouw-tienden worden hier met waarheid gekarakteriseerd. Men begrijpt, dat het eerste artikel goedkeurend, het tweede afkeurend oordeelt. Wanneer zal de landbouw toch eens van de plaag der tienden verlost worden? Sedert hogendorp rijst daarover een vox clamans in deserto.

De Heer schuurman gaf wederom een Deel zijner Chronologische Verzameling van Wetten en Besluiten in het licht, een werk, dat reeds herhaaldelijk door ons om zijne volledigheid en naauwkeurigheid werd aangeprezen. Het nu verschenen Deel bevat het jaar 1840, en bevestigt volkomen het gunstig oordeel over dat werk sedert lang gevestigd. Den Schrijver ook nu weder onze meeste dank voor zijn hoe nuttigen, voor hem zelven zeker niet zeer aangenamen arbeid!





{==161==} {>>pagina-aanduiding<<}

Boekbeschouwing.

De Droomen in en buiten den Bijbel. Eene Bijdrage tot de geloovige en tevens wetenschappelijke opvatting der Bijbelsche Openbaring, door G.E.W. de Wijs, Predikant te Schoonhoven. Te Schoonhoven, bij S.E. van Nooten. 1858. In gr. 8vo. VIII en 252 bl. f 2-50.

Ten einde onze lezers aanstonds op de hoogte te brengen, wat zij in dit werk hebben te zoeken, willen wij het door den S. gevolgde schema bij onze beoordeeling voorop zetten:
‘Inleiding. Eerste Afdeeling. Mensch- en Zielkundige waarnemingen omtrent het droomen. § 1. De mensch als bezield wezen beschouwd. Verband tusschen ziel en ligchaam. 2. Toestand der ziel gedurende den slaap. 3. Werkzaamheid der ziel gedurende den slaap. De droom, of het droomen. 4. Voorspellende droomen. 5. Over het ontstaan, of de oorzaken der droomen. 6. Droomen, oudtijds een der middelen, door welke Gods bijzondere openbaringen geschiedden. Tweede Afdeeling. Beschouwing der droomen, aan welke in den Bijbel een Goddelijke oorsprong wordt toegekend. 7. Voorafgaande Opmerkingen. I. Eenvoudige droomen, die, voor goddelijke openbaringen gehouden, de mededeeling behelzen van belangrijke bijzonderheden, of regtstreeksche bevelen aan hen die ze droomden. 8. Droomen van abraham en abimelech. 9. Droomen van jakob en van laban. 10. Droomen van gideon en salomo. 11. Droomen aan een bijzonderen invloed van den Geest des Heeren toegekend, en als gave den Profeten geschonken. 12. Voorbeelden van droomen in de Schriften des N.T. a. Uit het begin der Evangelie-geschiedenis. b. Droomen van pilatus' huisvrouw en van paulus. II. Zinnebeeldige droomen, of beeldrijke voorstellingen in droomen aan Gods bijzonderen invloed toegeschreven. 13. Droomen van jozef, en van den Schenker en den Bakker des Konings van Egypte. 14. Droomen van Farao, en van den Midianitischen krijgsman. 15. Droomen van nebukadnezar, en van daniël. 16. Vervolg. Besluit. Aanteekeningen.’

{==162==} {>>pagina-aanduiding<<}

Men ziet, de Eerw. d.w. heeft hier een zielkundig vraagstuk te berde gebragt, waarin algemeen belang wordt gesteld, en 't geen door zóó veel wat er reeds over geschreven werd nog op verre na niet is geliquideerd of uitgeput. Gretig namen dus ook wij het boek ter hand, en vonden - onze verwachting voldaan? of onvoldaan? 't Eerste voor te geven, zou vleijerij - 't ander, onbillijkheid zijn. 't Is een middelmatig goed boek. En dat zal misschien ten deele daarvandaan komen, dat de S. zelf in alles het midden tracht te houden. Aan zijne vlijt ligt het zeker niet, want nasporing, nadenken, en bewerking zijn in ruime mate aan dit geschrift besteed.
Veel goeds en waars troffen wij aan in de Eerste Afdeeling. Wel zijn wij 't, zonder daarom aan de dieren rede toe te schrijven, met hem (bl. 21) oneens - en in de Aant. is hij dit eenigermate met zich zelven - dat die dieren alleen instinct en niet tevens verstand zouden bezitten, en de Hoogl. vrolik (Vraagp. des Tijds, bl. 91 vv.), waarop hij zich tot onze verwondering beroept, staat in dezen geheel aan onze zijde; maar daarentegen deelen wij volkomen in zijn gevoelen, waar hij, b.v. bl. 27, op grond der naauwe vereeniging van ligchaam en ziel, die hij overal consequent toepast, het slapen aan den geheelen mensch bijlegt - ons schoot hierbij te binnen, hoe men in onze dagen op van hengel's voorlichting uit paulus' redenen te regt niet meer eene opstanding des vleesches, maar des menschen afleidt; - of waar hij bl. 37 den slaap voor een doorgaand droomen houdt, of ook bl. 46 dit droomen niet uitsluitend als een gewrocht der verbeelding, maar tevens van de hoogere zielsvermogens wil hebben aangemerkt. Soms ook, daar d.w. wel eens de manier heeft om met de andere hand terug te geven wat hij u met de eene heeft ontnomen - eene manier, die wij overigens niet goedkeuren - dachten wij aanvankelijk met hem te verschillen, maar werden, al voortlezende, daaromtrent gerustgesteld. Zoo vertrouwden we, bl. 18, daar ons vogt en moleschott voor den geest kwamen, naauwelijks onze oogen, toen we omtrent het beweren, dat de natuurwetenschappen onvermijdelijk tot materialisme zouden voeren, den triomferenden uitroep lazen: ‘die dagen zijn gelukkig voorbij!’, dan, de Aant. opslaande, bevonden we, dat de S. toch wel met v. en
m. bekend was: was de tekst ook misschien, gelijk het Voorberigt hiervan een wenk geeft, reeds

{==163==} {>>pagina-aanduiding<<}
vóór hunne optreding afgewerkt? Zoo schijnt hij ook (bl. 73) de zedelijke verantwoordelijkheid der droomen onvoorwaardelijk te loochenen, terwijl hij intusschen reeds op de volgende bladzijde deze al te vrijgevige concessie zeer tot ons genoegen uitermate inkrimpt. Eene wezenlijke leemte, zóó wezenlijk, dat zij o.i. 't gansche boek in de hartader aantast, ontmoeten we bl. 56 v., waar d.w., na toegegeven te hebben, dat ontelbaar vele voorspellende droomen niet uitkomen, geene kriteriën, om de ware van de valsche te onderscheiden, weet aan te wijzen, daar zijne waarheidsliefde hem verbiedt om de bijzondere helderheid, duidelijkheid en levendigheid van den droom, als die ook aan de niet-profetische eigen kunnen zijn, daarvoor te laten gelden. Zoolang nu echter deze kriteriën door hem of een ander niet zijn uitgevonden, moet het bestaan van voorspellende droomen voorwaar al zeer problematiek blijven. Want wanneer bijgevolg twintig klare en omstandige droomen, die de toekomst schijnen voor te beduiden, niet vervuld worden, is 't dan niet willekeurig, in de vervulling van den éénen-twintigsten iets meer dan de speling van het toeval - in den gewoon-menschelijken zin des woords - te willen zien? Overigens heeft het ons zoo hier als elders nog al gespeten, dat de S. - al nemen we ook gaarne in aanmerking, dat hij zijn boek niet te duur mogt maken - toch met zijne voorbeelden, die hier zóóveel afdoen, zóó uiterst zuinig geweest is, en zich vergenoegt met eene verwijzing naar andere geschriften, die niet ieder in zijne kast heeft.
We gaan over tot de Tweede Afdeeling: de Bijbelsche droomen. Gaarne geven wij den Heer d.w. den niet verwerpelijken lof, dat hij, door evenzeer de ‘streng supra-naturalistische verklaring, welke der menschen persoonlijkheid niet in aanmerking neemt’, als de ‘rationalistische, volgens welke men alleen te rade gaat met natuurlijke aanleidingen’, te vermijden, en daarentegen ‘zoo wel op hetgeen in deze droomen Godes als op hetgeen der menschen is, de aandacht te vestigen’, de eenige gezonde methode om ze als openbaringen te handhaven, beproefd heeft. Maar al willen we nu in 't algemeen de mogelijkheid van dusdanige droom-openbaringen in geenen deele ontkennen, de historisch-kritische, ja soms zelfs dogmatische bezwaren, die er tegen de Bijbelsche droomen in 't bijzonder bestaan, leggen voor ons te veel gewigt in de schaal. Het

{==164==} {>>pagina-aanduiding<<}
staat den S. buiten twijfel vrij, om bij zijne beschouwingen de door hem in gemoede aangenomene echtheid en geloofwaardigheid der Bijbelboeken, waaruit hij put, zonder opzettelijk onderzoek te onderstellen; maar hij kan daarom van zijne lezers niet vergen, dat zij dit met hem doen. Zoo moeten wij b.v. omtrent het Boek Daniël, waarin juist zóó vele en uitvoerige droomen voorkomen, volmondig belijden, dat de vraag naar de echtheid en geloofwaardigheid daarvan - om hier eens een woord van hitzig nopens de twee gedeelten van zacharia te gebruiken - voor ons ‘wesentlich mit der Grundfrage zusammenfällt, ob es überhaupt eine historische Kritik geben könne und gebe, oder dieselbe eben ein Unding sei!’ Zoo ook achten wij de Sagen der Genesis inderdaad geene geschikte bronnen, waar, gelijk in dezen, slechts op 't naauwkeurigst en onbevooroordeeldst verslag mag worden staat gemaakt. Doch we hebben ook van dogmatische bedenkingen gesproken, en waarlijk, ze vallen bij een paar der hier behandelde droomen zóó makkelijk in 't oog, dat we ons verwonderen, hoe de Eerw. d.w. de les van cats omtrent den ajuin: ‘Raeckt se sachtjens aen, en laet het dingh gekleet’, nog zoo goed in praktijk heeft weten te brengen. Immers, al zullen wij menschen op die kunstgreep van jakob, waardoor hij 't hem bestemde bonte en bruine vee zoo grootelijks vermeerderde, en daarmeê zijne schade op een inhaligen schoonvader verhaalde, den eersten steen niet werpen, onmogelijk kunnen we toch gelooven, dat een diergelijke list, die, daar laban bij 't akkoord alleen op den loop der natuur rekende, in allen gevalle nooit strikt eerlijk heeten mag, door den Heiligen God in een droom zou zijn goedgekeurd. En evenmin laat zich de door d.w. erkende
gedeeltelijke vervulling van de voor jozef nederbuigende zon, maan en elf sterren in diens tweeden jongelingsdroom met het denkbeeld van een alwetenden en waarachtigen God overeenbrengen. Zien we nu echter dierwijze verscheidene der niet talrijke Bijbelsche droomen uit de rij der openbaringsdroomen wegvallen, en wordt ons daarbij het behoud der nog overschietenden al vrij twijfelachtig, wij behoeven ons des niet zeer te bekommeren, alzoo zij - met uitzondering van jakobs Engelenladder en een of twee in 't Boek Daniël - eigenlijk slechts eene persoonlijke of tijdelijke belangrijkheid bezitten, en meer tot de geschiedenis der openbaring dan tot deze zelve behooren.

{==165==} {>>pagina-aanduiding<<}

Alles derhalve zamengenomen, durven we niet constateren, dat het onderzoek aangaande de ‘Droomen in en buiten den Bijbel’ door deze monographie aanmerkelijk is vooruitgezet. Veel nieuws, 't zij dan voor psychologie of exegese, levert ze niet op. Veel ouds evenwel ook is goed en lezenswaardig verwerkt. En voor 't minst zijn we den Heer d.w. dank schuldig, en raden wc den aankoop van zijn boek met vrijmoedigheid aan, wijl hij daarmede een eenigzins achterafgeschoven wetenschappelijk en geloovig onderwerp weder in trein, en veelligt nog meer pennen daarover in beweging brengt. Van den stijl mogen we getuigen, dat hij, ofschoon niet schitterend, zuiver is en vloeijend. En den Heer van nooten is eene eenvoudig-nette en wèl gecorrigeerde uitvoering eene tweede natuur.

v.p.




Geschiedenis der Apostolische Kerk, benevens eene algemeene Inleiding op de Kerkgeschiedenis, door Philipp Schaff, Theol. Dr. en Hoogleeraar te Mercersburg in Pensylvanië. Naar den 2den druk uit het Hoogduitsch vertaald en met enkele aanteekeningen voorzien door J.W.Th. Lublink Weddik, Evangeliesch-Luthersch Predikant te Harlingen. Tiel, H.C.A. Campagne. 1857. In roijaal 8vo. XII en 718 bl. f 7-40.

Reeds geruimen tijd - ik beken het met schaamte - heeft dit boek nevens meer andere op mijne schrijftafel gezworven, zonder dat ik, naar 't scheen, den tijd of den lust kon vinden, om aan zijne beoordeeling ernstig de hand te slaan.
Intusschen hebben verschillende recensiën er van het licht gezien, en is van onderscheidene kanten de aandacht er op gevestigd op eene wijze, die het ons als eene wezenlijke aanwinst onzer Theologische literatuur mag doen beschouwen. Zonder nu van den hoogen lof, over 't algemeen er aan toegezwaaid, iets te willen afdingen (ook mijne aankondiging zal tevens eene aanbeveling zijn), meen ik toch dat men voorzigtig moet zijn met niet in alle opzigten zich door schaff's schitterende wijze van voorstelling te laten verblinden, terwijl ook, naar mijn oordeel, de vertaling gelukkiger had kunnen zijn, waardoor het werk in algemeene bruikbaarheid zeer zeker zou hebben gewonnen. Ik wil hieromtrent het een en ander

{==166==} {>>pagina-aanduiding<<}
in het midden brengen. Vooraf geef ik een kort algemeen overzigt van schaff's arbeid ten behoeve van diegenen der Lezers van ons Tijdschrift, die er misschien nog niet mede mogten bekend zijn.
Over het doel van zijn schrijven laat de Auteur zelf zich in de Voorrede (blz. 2) aldus uit: ‘Mijn plan’ - zegt hij - ‘hestaat dáárin om aan de hand (?) der tweelings-gelijkenissen des Heeren, van het mostaardzaad en van het zuurdeeg (Matth. 13:31-33), uit de beste bronnen die ik bekomen kan, een naar mijn beste vermogen getrouw en aanschouwelijk beeld van den ontwikkelingsgang van het Rijk van christus op aarde en van zijnen heiligenden en verheerlijkenden invloed op elk gebied der menschelijke maatschappij voor de theoretische en praktische behoeften van geestelijken en ontwikkelde leeken te ontwerpen, dáárdoor de kennis der Kerk onzer dagen mogelijk te maken en tot blijmoedigen arbeid voor de toekomst op te wekken.’ Eerst had hij het plan om die geschiedenis tot op onzen tijd te vervolgen. Later zal hij misschien, zoo God hem het leven en de kracht verleent, dat plan ook werkelijk volvoeren: voorzeker een ware reuzentaak, indien zijn arbeid op dezelfde schaal wordt voortgezet, als waarop hij thans is begonnen. - De Lezer oordeele. Na eene Algemeene Inleiding op de Kerkgeschiedenis, loopende van blz. 1-139, waarin hij de gansche geschiedenis harer bearbeiding, van eusebius af tot op de nieuwere en hedendaagsche schrijvers, neander, baur, hase, naauwkeurig en op kritische wijze behandelt, laat de Schrijver eene bijzondere Inleiding op de Geschiedenis van het Apostolisch tijdvak, die den eigenlijken hoofdinhoud van dit zijn werk uitmaakt, volgen. Deze tweede Inleiding heeft ten doel, het Christendom in zijne wereldgeschiedkundige (!) beteekenis regt te doen verstaan, en wijst ons alzoo aan hoe zoowel het Heidendom als het Jodendom er den weg toe hebben gebaand, benevens den
onderlingen invloed van die beide op elkander. - Dan volgt de Geschiedenis der Apostolische Kerk zelve, in vijf boeken, waarvan het Eerste de geschiedenis harer uitwendige lotgevallen, benevens eene karakteristiek der Apostelen petrus, paulus en johannes (later, in het vijfde boek, komt de Schrijver hierop van zelf nog eens terug); het Tweede eene schilderij van het zedelijk-godsdienstig leven; het Derde een overzigt van de

{==167==} {>>pagina-aanduiding<<}
kerkelijke tucht; het Vierde eene beschouwing van de godsdienst (moet zijn uitwendige eeredienst en plegtigheden), en eindelijk het Vijfde een kort begrip van de Leer en godgeleerdheid van het Apostolisch tijdvak bevat.
Bedenkt men nu dat het gansche werk ruim 700 bladzijden beslaat, dat het in groot formaat en daarbij, hoewel met duidelijke letter, zeer compres is gedrukt; voorts dat het een rijkdom van zaken en bijzonderheden bevat, alle zijdelings of regtstreeks tot het onderwerp betrekking hebbende, die van ongemeene belezenheid en scherpzinnigheid en tevens van den helderen en vrijen blik getuigen, waarmede de Schrijver niet slechts het verledene, maar ook het tegenwoordige, niet slechts de geschiedenis van vroegeren, maar ook van ònzen tijd heeft gadegeslagen; eindelijk dat het alles geschreven is in een stijl zoo boeijend en wegslepend, dat men eer een boek van uitspanning dan van studie zou meenen te lezen - men zal dan den hoogen lof geenszins overdreven vinden, die aan het werk van schaff is toegezwaaid, noch zich verwonderen, dat ook ik er hoogelijk mijne ingenomenheid mede betuig.
Intusschen, alles heeft zoowel zijne lichtzijde als zijn schaduwkant. Ook schaff's werk is zeker verre van volmaakt. Maar wat juist bij hém bijzonder de aandacht trekt, is, dat zijne gebreken eenigzins met zijne verdiensten zamenhangen of althans in zekeren zin er uit voortvloeijen. Dit geldt vooreerst van des Schrijvers godsdienstig standpunt. Met blijdschap merken wij op, hoe zijne geheele beschouwingswijze wordt beheerscht door het geloof, en hoe hij in de gansche geschiedenis der Christelijke Kerk slechts de magts- en liefde-openbaring ziet van Hem, die eenmaal den zijnen beloofd heeft: ‘Ik ben met ulieden al de dagen tot de voleinding der wereld.’ - Zoodanig was ook het standpunt van zijn ontslapen leermeester, den vromen neander. Maar deze teregt geprezen geloovige rigting gaat bij schaff, helaas! gepaard met eene zekere dogmatische bevangenheid, die wel bij hem eenigzins verschoonlijk is, maar die toch niet altijd ten voordeele der waarheid strekt. Of wie, die der zake kundig is, zal het b.v. niet betreuren, dat hier een man als neander wordt beschuldigd van gebrek aan orthodoxie? Geenszins stem ik dan ook met de bewering van den Vertaler in, dat in schaff's werk ‘eene goudmijn’ gevonden wordt ‘voor Nieuw-Testamentelijke (!) Exegese.’ Integen-
{==168==} {>>pagina-aanduiding<<}
deel, ik raad in dit opzigt een ieder voorzigtigheid aan bij het gebruik, daar de kerkelijke zienswijze des Auteurs op de opvatting van verschillende plaatsen niet dan hoogst schadelijk heeft gewerkt.
Eene tweede verdienstelijke eigenschap van schaff bestaat in het boeijende, levendige, schitterende van zijn stijl. - Ook hieraan echter is voor den minkundigen lezer een eigenaardig gevaar verbonden. Ligt toch laat hij door dien schitterenden woordenvloed zich verblinden en wegslepen, ook al houdt de redenering eigenlijk geen steek, gelijk b.v. in § 143 het geval is, waar de Schrijver te velde trekt tegen het gevoelen der voorstanders van den Doop der bejaarden, op eene wijze, die gansch niet vrij is van mystiekerij. Of welk oordeel zal men moeten vellen over zinsneden als b.v. deze: ‘Dáárin ligt de groote dwaling dier bewering (van de voorstanders namelijk van den bejaarden Doop), dat het begrip des geloofs in het algemeen, en daarmede ook de werkzaamheid des Heiligen Geestes, aan eenen bepaalden ontwikkelingstrap van het menschelijk bewustzijn gebonden en daarvan afhankelijk gemaakt wordt. - De grond van, en de voorwaarden tot het heil liggen over het geheel niet in iets subjectiefs en tot het schepsel behoorende hoegenaamd, maar in de diepte der goddelijke erbarming’, enz. Bl. 602 en verder bl. 603: ‘veeleer moeten wij daaruit dit besluit trekken, hoe bevreemdend dit ook zijn moge, dat iedere doop ook, die der volwassenen in den grond der zaak een kinderdoop is, dewijl christus den kinderlijken zin als onvermijdelijke voorwaarde tot ingang in zijn rijk verklaart.’ (?)
Intusschen, bij verstandig en oordeelkundig gebruik zullen dergelijke, haast hadden wij gezegd... dwaasheden (zij wegen op verre na niet tegen al de schoonheden van het boek op) niet zoo veel kwaad doen. Maar daarom hadden wij dan ook wel gewenscht, dat de geachte Vertaler aan dit gebrek te gemoet ware gekomen door niet maar hier en daar een ! of ? achter de woorden te plaatsen, maar door, gelijk zulks b.v. in vinet's Homiletiek, vertaald door e. moll, is geschied, in eene afzonderlijke noot of in parenthesi den lezer aan te wijzijn, waar de Auteur het blijkbaar mis heeft. Dat hij dit niet heeft gedaan, is een wezenlijk gebrek. Over 't geheel ook had, dunkt mij, de Vertaler, met het verwijzen naar vaderlandsche schrijvers milder kunnen zijn. Het boek zou daardoor

{==169==} {>>pagina-aanduiding<<}
in bruikbaarheid ongetwijfeld véél hebben gewonnen. Het moet toch teregt verwondering baren, als wij hem b.v. bij den grooten rijkdom van vaderlandsche geschriften, bijzonder op het gebied der Joanneïsche literatuur, in den jongsten tijd verschenen, alleen tiele, maronier en de Johannes en Theagenes van ter haar zien aanhalen. Waarom met geen enkel woord gesproken van niermeijer, of van het Bijbelsch Woordenboek voor het Christelijk gezin? De lezer zal toch, in het laatste werk vooral, b.v. over de Openbaring van johannes, zeker meer waars en stichtelijks kunnen vinden, dan in hetgeen schaff daarvan zoo al opdischt.
Ook het gebruik van vreemde woorden is in het oog vallend, en moet, dunkt mij, zelfs voor ‘den ontwikkelden’ leek, de lezing niet gemakkelijk maken. Of welk mensch - tenzij hij Grieksch geleerd hebbe - verstaat woorden als pneumatisch, ekstatisch, genetisch, antinomistisch, ikonolatrie, ikonomachie, caet.? Dan komen er ook leelijke Hollandsche (eigenlijk niet Hollandsche) woorden in voor, als b.v. hoofddaadzaak. Maar over de vertaling niets meer. De Heer lublink weddik is misschien zelf ook eenigzins bedwelmd geweest door al dien vloed en pracht van Duitsche en Grieksche woorden, die schaff hem naar het hoofd wierp. Hij hebbe in elk geval onzen dank, dat hij met een zoo degelijk en verdienstelijk werk, als dat van schaff werkelijk is, onze Literatuur heeft verrijkt.
Moge het onder Gods zegen dienstbaar zijn aan veler opbouwing in kennis, geloof, en liefde tot den Heer der Kerke, en alzoo in uitgebreiden kring veel nut stichten!

b.




De Kerken onder het Kruis. Schetsen en beelden uit de Geschiedenis der Fransche Protestantsche Kerk. Door K. van Belkum. Te Leeuwarden, bij U. Proost. 1857. In gr. 8vo. IV, 265 en 2 bl. f 2-:

De geschiedenis der Protestantsche Kerk in Frankrijk is eene geschiedenis van lijden en strijden. Zij levert daardoor rijke stof tot schildering van treffende tooneelen, waarop schoone voorbeelden van Christelijken moed, lijdzaamheid en geloofsvertrouwen de aandacht trekken en de sympathie opwekken

{==170==} {>>pagina-aanduiding<<}
van elken vriend des Heeren. Uit dien grooten schat van belangrijke bijzonderheden, in de schriften van mannen als brandt, benoit, saurin, hase, coquerel, hundeshagen, merle d'aubigné en anderen te vinden, heeft de Schrijver van bovengenoemd werk, een Godsdienst-onderwijzer te Leeuwarden, het een en ander bijeengezameld en daarmede een overzigt gegeven van de Geschiedenis der Protestantsche Kerk in Frankrijk. Wat wij hier voor ons zien, zijn voorlezingen in eene Protestantsche vereeniging gehouden. Het genoegen, waarmede zij werden aangehoord, deed den Schrijver besluiten, om ze, met eenige verandering, door den druk meer algemeen bekend te maken.
Eerst worden het begin (niet het ‘beginsel’, zooals de Schrijver ons zegt, dat is geheel iets anders) en de voortgang der Hervorming in Frankrijk medegedeeld; daarna de geschiedenis van het edikt van Nantes en zijne herroeping; terwijl eindelijk een overzigt gegeven wordt van den toestand der Protestanten in Frankrijk, sedert het jaar 1787 tot op onzen tijd. Dit laatste gedeelte wordt meer uitvoerig behandeld en vormt den hoofdinhoud van het werk.
Over het algemeen laat zich dit boek met genoegen lezen. Nieuwe oogpunten of tot nog toe onbekende gebeurtenissen kan het uit den aard der zaak niet bevatten, daar de stof aan bekende werken is ontleend. Het kan dan ook alleen zijn nut hebben voor een kring van lezers, die geheel onbekend is met de geschiedenis van het Protestantismus in Frankrijk, en als zoodanig vinde het eene goede ontvangst. Ééne hoofdaanmerking hebben wij tegen het gansche werk, en die aanmerking is van niet geringe beteekenis, al wordt zij door velen gering geacht. Zij betreft de taal en den stijl. De eerste vooral is, niet te hard gesproken, jammerlijk. Zelden hebben wij een boek gezien, dat letterlijk zoo van taalfouten krielt, als dit. Eene kakografie kon er niet erger uitzien. Met eene enkele proeve willen wij dat oordeel staven. Wij zullen, om het belang der zaak, een paar bladzijden opslaan, ongezocht, en daarvan eens al de taalfouten opnoemen, hoe verdrietig die arbeid ook wezen moge, b.v. bl. 3: Navarra - voor Navarre; zelf - voor zelfs; Semenarie - voor Seminarium; waren een groot aantal - voor was; van harten - voor van harte; bran-
{==171==} {>>pagina-aanduiding<<}
den - voor brandden. - Hierbij voege men nu nog een schat van leesteekens, die verkeerd zijn geplaatst.
Bl. 40: Protestansche - voor Protestantsche; matresse - voor maitresse; beruchtte - voor beruchte. Weêr ontelbaar vele verkeerd geplaatste leesteekens.
Bl. 261: Niets bleef hen over - voor hun; moest hen reisgeld verschaffen - voor hun; der wagen - voor van den wagen; den borst - voor de borst; achten - voor achtten.
Bl. 262: Geene achterdocht - voor geen of geenen; naderde hen - voor hun; éénen gezetten man (!) - voor een gezet man; onderzocht den zelven(!); haaldde - voor haalde; maaktte - voor maakte; wildde - voor wilde; gift - voor gif; werd - voor werden.
Zietdaar enkele proeven. Zoo gaat het nu het gansche boek door. De lezer zelf oordeele, of het niet tot groote schande van den Schrijver en den Uitgever strekt, een werk in zulke lompen gehuld, voor het publiek te laten optreden.

-r-




Geschiedenis der Kerkhervorming, door F. Naef. In het oorspronkelijke bekroond door de Maatschappij voor de belangen der Protestanten te Genève. Naar het Fransch, door J.W.Ph. Feith, Predikant te Heino. Vermeerderd met de 95 Stellingen van Luther. Te Zwolle, bij G.H. Meijer. 1858. In post 8vo. 4, XVI en 224 bl. f 1-25.

Welligt zal men bij de verschijning van dit werk de bedenking maken, dat Ds. feith een noodeloos werk verrigt heeft met deze vertaling. Hij geeft in zijn Voorberigt eenigermate het doel te kennen, dat hij met zijnen arbeid beoogde, namelijk om menigeen, die niet in de gelegenheid is gesteld, om zich grootere werken aan te schaffen, althans eenigermate bekend te maken met dat zoo gewigtig tijdvak van de Geschiedenis der Christelijke Kerk. Maar was in die behoefte niet reeds voorzien door de goedkoope uitgave van Prof. ter haar's Tafereelen? Daar toch heeft men, bij een zeker niet minderen schat van zaken, een vooral niet minderen vorm.

{==172==} {>>pagina-aanduiding<<}

De bedenking is niet geheel onjuist; maar toch wanneer men let op het verschil in prijs van de goedkoope uitgave der Tafereelen en van dit werk, zal men zien, dat dit nog aanmerkelijk genoeg is om menigeen van den aankoop van het eerste af te schrikken en zich in plaats daarvan dit werk aan te schaffen, vooral omdat het uiterlijk van dit laatste, niettegenstaande den zeer matigen prijs, zeer tot den aankoop uitlokt.
Wat nu het werk zelf aangaat, Ref. heeft het over 't algemeen met genoegen gelezen. De geschiedenis van de drie groote bedrijven der Reformatie, welke Wittenberg, Zürich en Genève tot tooneel hadden, wordt op boeijende wijze verhaald, en vooral in de geschiedenis der Zwitsersche Reformatie zal men menige zaak vinden medegedeeld, welke men gewoonlijk in werken van dit bestek mist.
Over de bladzijden welke handelen over de Hervormers vóór de Hervorming, is Ref. niet zoo tevreden. Daarin had de Schrijver, òf nog beknopter, òf veel vollediger moeten te werk gaan; ook wordt dáár de diepe blik in den stand der zaken gemist, welken de historicus vooral bij deze wordingsperiode der Hervorming wel noodig heeft.
Dat Ref. hetzelfde en nog meer mist bij de Geschiedenis der Kerkhervorming in Engeland, Schotland en de Nederlanden, zal den lezer geene verwondering baren, wanneer hij weet, dat dit alles te zamen in 11 bladzijden wordt afgehandeld.
Den Vertaler komt veel lof toe; hij heeft getoond de taal waaruit en die waarin hij vertaalde, grondig te verstaan. Daar echter op den titel het Naar het Fransch eene eenigzins vrije navolging doet vermoeden, zal het zeker velen spijten, dat de Heer feith de laatste aanmerking van Ref. niet voorkomen heeft, welke hij toch zekerlijk niet ongegrond noemen zal.
De bijvoeging van luther's Stellingen zal aan velen aangenaam wezen; Ref. vindt ze echter in een werk van zoo kleinen omvang wel wat ongepast.

d.




Het Beeld van Dirk Rafelsz. Kamphuysen, in de Lijst van zijn tijd, de dagen der Dordtsche Synode. Door Chonia.

{==173==} {>>pagina-aanduiding<<}
Twee Deelen. Tweede druk. Te 's Hertogenbosch, bij Gebr. Muller. 1857. In post 8vo. 4, XII en 599 bl. f 3-25.

Het was mij eene liefelijke en welkome verschijning, toen voor de tweede maal chonia's ‘Kamphuysen’ mij een bezoek kwam brengen. Gelijk velen kende ik reeds dat beeld, in zulk eene schoone lijst door den bekenden onbekende gezet, en wat mij bij de eerste lezing op het hart lag, dat doet eene herhaalde kennismaking mij op nieuw uitspreken: chonia verdient veler dank, veler hulde voor de uitnemende wijze, waarop hij ons een blik doet slaan in een tijdperk, dat wij hopen nooit te zullen zien wederkeeren. Het kan niet de bedoeling van den Schrijver, noch van den Uitgever zijn, met de toezending van dit werk aan de Redactie der Vaderl. Letteroefeningen, eene nieuwe kritiek van geheel den arbeid uit te lokken. De kritiek heeft reeds gesproken, en wij gelooven gaarne, dat het den Auteur ernst is, als hij zegt, niet zoo met zijn werk te zijn ingenomen, dat hij zich boven alle aanmerkingen verheven achtte. Het kan wel niet anders of eene studie als deze moet hier en daar iets te wenschen overlaten.
Een vrij vervelend werk zou het zijn geweest, te voldoen aan den eisch, die door een der vroegere Recensenten schijnt gedaan te zijn, om het geheele boek op nieuw te bearbeiden. Van wien die wensch is uitgegaan, herinner ik mij niet; zeker van een zeer onbarmhartig oordeelaar, die nooit een dergelijk werk heeft geschreven. Ik voor mij schenk onverdeelden lof aan dezen geschiedkundigen roman, aan deze monographie, of hoe gij het boek wilt noemen, en verheug er mij over, dat het een tweeden druk mag beleven, ten bewijze van de ingenomenheid, waarmeê het is ontvangen. Ik twijfel niet, of menigeen zal het nogmaals ter hand nemen, en met een blijmoedig en dankbaar hart wederom met chonia de lang vervlogen dagen van strijd, van haat, maar ook van kracht en liefde doorwandelen. Menigeen zal zich bij vernieuwing verkwikken met de beschouwing van het aanminnig beeld van den held; menigeen, zoo wij hopen, eene snaar van zijn gevoel bewogen zien door dien geest, van dogmatische banden vrij, door die liefde, zoo verdraagzaam en mild, door die edelmoedigheid, welke liefst de zwakken steunt en sterkt. Niet minder zal u wederom het beeld van alendorp en anneken

{==174==} {>>pagina-aanduiding<<}
bekoren. Niet minder - doch waartoe verder de gordijn weggeschoven van het tooneel, ons door chonia met zoo frissche en levendige kleuren geschetst! Elke tijd, en dus ook de onze, heeft steeds behoefte aan de opwekking van een levend, warm, maar tevens verdraagzaam geloof, van een rein en tevens innig Christendom. Van heeler harte zeg ik het den Schr. na, dat daarvan onze kamphuysen in woord en daad een toonbeeld heeten mag.
Eene recensie zonder eene enkele aanmerking zou den Auteur tot ijdelheid kunnen verleiden, en misschien in de oogen van het publiek den stempel der geloofwaardigheid missen. Daarom verzoeken wij chonia, als hij weêr het een of ander beeld ons vertoont, nog wat meer zorg voor taal en stijl te dragen. Dit is geen onbescheiden verzoek aan een man, die doorgaans toont, zijne taal en stijl vrij wel meester te zijn. Ook van dezen tweeden druk ondervinde overigens hij zelf en de Uitgever eene aangename voldoening.

-r-




Evangelische Opvoedingsleer; naar den tweeden druk der Evangelische Pädagogik van Dr. Christian Palmer, Hoogleeraar in de Godgeleerdheid, enz., te Tübingen. Voor Nederlanders bewerkt door J. Steynis, G.z. Eerste Deel. Te Tiel, bij H.C.A. Campagne. 1858. In gr. 8vo. VIII en 238 bl. f 2-:

Een werk, zóó geheel op de hoogte der wetenschap, zóó gezond en rijk van gehalte, met zóó vaste hand volwrocht, is ons in lange niet voorgekomen. Wetenschappelijk mag het heeten, wijl het zich met vroegere en latere opvoedingsstelsels op 't gemeenzaamst bekend toont; gezond, wijl het zich voor de uitersten dier stelsels te wachten, en toch uit elk stelsel het goede te schiften weet; rijk, wijl het, zonder omslagtig te worden, toch in tal van belangwekkende bijzonderheden afdaalt; doorwrocht, wijl het zich overal even ordelijk en proportioneel, en als uit één stuk gegoten, voordoet.
Nemen we, om het boek eenigzins te leeren kennen, een vlugtig overzigt van den inhoud. Voorop gaat eene Inleiding, waarin de Geschiedenis der Paedagogiek met weinige, maar zóó fiksche trekken wordt afgemaald, dat wij voor ons - ofschoon erkennende, dat de S. zijn bestek niet te buiten mogt gaan -
{==175==} {>>pagina-aanduiding<<}
haar gaarne wat minder beknopt hadden gezien. Tevens wordt hier - op grond dat de opvoeding zelve òf het werk is der natuurlijke, door het Evangelie geheiligde en verlichte kinderliefde, òf der bezworene beroepstrouw, òf der reddende erbarming - ook de opvoedingsleer in drieën gescheiden: de paedagogische grondleer namelijk, het Evangelische schoolambt, en het Evangelische reddingswerk. In dit stuk hebben we nog alleen met de paedagogische grondleer te doen: een tweede en laatste stuk zal de beide andere hoofddeelen bevatten.
Deze paedagogische grondleer wordt nu op hare beurt in tweeën ingedeeld: de ideale grondslag, d.w.z. de paedagogische grondstellingen, en de reëele uitvoering, d.w.z. de paedagogische functiën. Wat den idealen grondslag aanbelangt, hier onderscheidt de S. 1o. het theologische grondbeginsel, waarbij hij de vraag naar het einddoel der opvoeding zóó oplost, dat dit einddoel in ‘de Christelijke volmaking der zedelijkheid’ te zoeken zij, en tevens aantoont, dat alle andere door de paedagogen gestelde grondbeginselen, voor zoo verre in dezen iets waars moet erkend worden, reeds in dat Christelijke grondbeginsel liggen opgesloten; 2o. het anthropologische grondbeginsel, waar p. zich met gelijke onpartijdigheid verzet ten eerste tegen het manichaeïsmus en pelagianismus, de verduiveling en vergoding der menschelijke natuur, daar hij aan den eenen kant op 't leerstuk der erfzonde de noodzakelijkheid eener Christelijke, d.i. verlossende opvoeding, en aan den anderen kant op de overgeblevene natuurlijke onschuld de vatbaarheid van 't kind, om door opvoeding zijne oorspronkelijke bestemming te bereiken, gronden wil; ten tweede tegen 't mechanisme, dat op Jezuïtische wijze in den kinderlijken geest alles van buiten denkt aan te brengen, en 't subjectivisme, dat naar de Sokratische methode alles uit het subject zelf wil halen; ten derde eindelijk tegen 't universalisme, dat de zedelijke en intellectuële vatbaarheid onzer natuur voor eindeloos uitbreidbaar houdt, en 't individualisme, dat haar niet minder verkeerdelijk zoo eng mogelijk beperkt; 3o. het methodische grondbeginsel, de Wijsheid namelijk, onder welke p. de ‘eenheid van de alles
overziende kennis, van de vooruitzorgende liefde en van de op den regten tijd toegepaste werking’ verstaat, en die hij te gelijk als gave en als kunst beschouwt. Gezegde drie grondbeginselen vat hij dan weder

{==176==} {>>pagina-aanduiding<<}
zamen in 't Geloof, ter welker gelegenheid hij den kerkelijken of confessionelen vorm der Christelijke paedagogiek in bescherming neemt, maar inzonderheid eene onovertreffelijke vergelijking tusschen evangelische en katholieke paedagogiek - die van francke en van de Jezuïten - opmaakt.
Volgt de reëele uitvoering. Het eigenlijke grondbegrip der Christelijke opvoedingsleer is voor p. dat der tucht, deze evenwel niet met tuchtiging te identificeren. In die tucht vindt hij dan verder twee bestanddelen, die men sedert niemeijer gewoonlijk opvoeding en onderwijs noemt, maar die hij - daar de opvoeding bij deze terminologie als een met het onderwijs gelijkstaand moment verschijnt, en zij toch met der daad het hoogere begrip is, 't welk ook het onderwijs in zich bevat - eerder als tucht der liefde en tucht der waarheid meent te moeten kenmerken. Die tucht der liefde nu wordt door den S. nagegaan: 1o. met betrekking tot het dierlijke leven; 2o. tot het spel; 3o. tot het zedelijke leven. Bij dit laatste punt komt ter sprake: a. de betrekking tot God (Godsvereering en Godvreezendheid); b. de Christelijke gemeenschap (ouders, broeders en zusters, dienstboden, speelmakkers, Gemeente en Kerk); c. de wereld (politiek en patriotismus, maatschappelijk leven, Kunst, Natuur); d. de kweekeling met betrekking tot zichzelven (ligtzinnigheid, eergevoel, kuischheid, zelfopvoeding). Vervolgens wordt er nog 4o. gewezen op de middelen tot uitoefening van de tucht der liefde, en mitsdien over woord en voorbeeld, over belooning en straf gehandeld. Ten slotte wordt ook de Tucht der Waarheid door p. ontwikkeld, en hierbij zoo de keus der leerstoffen als de methodiek van het leeren, t.w. de toebereiding van het kind voor de leerstoffen, de toebereiding van de leerstoffen voor het kind, en het leeren zelf, in overweging genomen.
Een dor geraamte, dat ge ons te bekijken geeft, zullen onze lezers zeggen; maar wat hadden we dat geraamte met geest en leven kunnen bezielen, bijaldien we eens eenige van die fijne en juiste trekken, waar 't boek van overvloeit, hadden willen overnemen! Dan zouden we u b.v. vergast hebben op die degelijke kenschetsing der humaniteit met en zonder Christendom, bl. 24 vv., waarbij ook de geforceerde Christelijkheid onzer dagen, ‘welke al het wereldsche, al moet zij het ook, door den nood gedrongen, in zijne regten erkennen,

{==177==} {>>pagina-aanduiding<<}
toch daardoor eerst meent te moeten heiligen door het eene stichtelijke tint te geven’, haar deel bekomt; of wel op dat hoogst menschkundig betoog, bl. 110 vv., hoe men het kind tegenover zijn broeder of zuster in alles, tot in 't meêdeelen toe, stiptelijk in zijn klein regt behoort te handhaven. Zeker zijn wij 't niet op ieder punt met den S. ééns: dáár o.a. niet, waar hij, bl. 100 vv., in navolging van arndt, de kinderlijke liefde, ‘welke den ouderen geene smart veroorzaken wil, en daarom hunnen zin doet’, ten eenemale verwerpt, ja ook beweert, dat de kinderen de volle teederheid hunner ouders niet eens mogen kennen, en, nog paradoxer, dat men niet eerst door het liefhebben het gehoorzamen leert, maar omgekeerd door het gehoorzamen het liefhebben: ons toch dunkt, dat men met zulke stellingen het Christelijk principe - wij noemen slechts de gelijkenis van den ‘verloren zoon’ - gaat verlaten, en altijd min of meer tot het Joodsche terugkeert. Even weinig - al is 't dat wij met den ook door hem beaamden raad van jean paul, om onze eigene weldaden door onze kinderen te laten voltrekken, en hen tot de boden onzer Christelijke liefde voor de armen en zieken te maken, hoog zijn ingenomen - kunnen wij desniettemin, bl. 120 v., in de meening deelen, dat een kind - we bedoelen natuurlijk nu niet een al te jong kind - geene geldelijke of andere bezitting hoegenaamd zou mogen hebben: integendeel, wij kennen al geen beter middel dan een klein, voor de ouders te verantwoorden, zakgeld, om het kind aan vrije weldadigheid zoowel als aan huishoudelijkheid en spaarzaamheid te gewennen, gelijk dit dan ook door perponcher in zijn te veel vergeten Onderwijs voor Kinderen overtuigend is aangetoond. Voorts moet men, gelooven wij, een Duitscher - althans geen Nederlander - wezen, om met curtman
van ‘de hooggepaste oorveeg en de elektrieke uitwerking van den stok’ te spreken, en met p. (bl. 169) deze curieuse uitdrukkingen over te nemen: wij voor ons kunnen in 't slaan, bepaaldelijk van groote kinderen, niet anders zien dan eene òf verlagende, òf verstompende, òf tot leugen leidende, òf verbitterende, maar, ten minste bij de hedendaagsche ontwikkeling van 't kind, bijna nooit verbeterende straf. Doch - opdat we niet den schijn, alsof we onze lofspraak terugnamen, op ons laden - welk eenigzins nadenkend lezer zal

{==178==} {>>pagina-aanduiding<<}
zich één enkel boek - met name over de opvoeding - herinneren, waarin hem geheel geene leemten, of wat hij voor leemten hield, zijn voorgekomen?
Zóóveel over den arbeid des Schrijvers: wat nu over dien des Vertalers? Een paar hinderlijke Germanismen: het wel driemaal herhaalde allerdings voor allezins, volstandig voor volledig, eene volkszede (onze taal kent alleen 't meervoud), mogen we hem niet kwijtschelden; nog sterker moeten wij 't laken, omdat wij eene diergelijke handelwijs altijd verwarrend en stuitend vinden, dat hij bl. 205 zijne eigene woorden (over de Nederlandsche kinderdichters) tusschen die van zijn origineel inschuift; maar met dat al houden wij 't er voor, dat hij over 't geheel zijne taak uitmuntend heeft verrigt. Dat hij zijne achteraangevoegde aanteekeningen met Romeinsche cijfers nommert, is eene nieuwe methode, die wij echter niet navolgenswaardig durven noemen, daar ze in ons oog geen bevallig gezigt oplevert, en bovendien bij de kortheid van vele aanteekeningen aan eene reeks aphorismen doet denken. Overigens behelzen deze noten deels eene uitbreiding van 't historisch gedeelte des boeks; deels geven ze een beknopt resumé van het in den tekst breedvoerig behandelde; deels ook, doch zelden, komen ze met den tekst in wederspraak, of maken dien op ons vaderland toepasselijk. Vele zouden er zeker zonder schade worden gemist; maar vele ook staan niet minder zeker regt op hare plaats.
Meerendeels loffelijk achten wij ook de uitvoering. De kleine en nogtans duidelijke letter is bij een werk, zoo uitgebreid als dit en 't geen toch niet te kostbaar worden mag, met oordeel gekozen. Alleen zie de Heer campagne een weinig beter toe op zijnen letterzetter, die, behalve dat hij wat al te dikwijls eene letter laat uitvallen, de regels doorgaans zoo horizontaal als vertikaal ellendig scheef en ongelijk maakt.
Dat wij intusschen de H.H. campagne en steynis beide met de meeste opregtheid voor hunne onderneming dankzeggen, behoeft na al 't voorgaande naauwelijks herhaald. Worde deze waarlijk Evangelische Opvoedingsleer een dagelijks ter hand genomen Huisboek van ouders en onderwijzers!

v.p.






{==179==} {>>pagina-aanduiding<<}

De Bijbelvriend. Tweemaandelijksch Tijdschrift ter bevordering van regte Bijbelkennis, onder Redactie van Dr. A.L. Poelman, Predikant te Nijmegen, en Dr. U.P. Okken, Predikant te Solwerd en Marsum. Tweede Jaargang. Te Nijmegen, bij H.C.A. Thieme. 1857. In gr. 8vo. f 2-50.

Wij hebben met de aankondiging van dit tijdschrift gewacht totdat wij den tweeden Jaargang in zijn geheel hadden ontvangen. Thans, nu deze verschenen is, haasten wij ons, een kort verslag van den inhoud te geven, dien wij met blijdschap overzien, omdat wij daarin namen van mede-arbeiders ontdekken, die aan de beide geachte Redacteurs zeker tot goeden steun zullen zijn, en de waarde en het deoiet van het tijdschrift kunnen verhoogen. Het meeste en belangrijkste is ook nu weder door de Redactie zelve geleverd. Voor de eerste helft van het jaar bestond die alleen uit Dr. poelman; later heeft zich Dr. okken tot die taak met hem vereenigd. Aan beiden is het werk best toevertrouwd. Zij vereenigen in zich de gaven, om, voor het minder ontwikkeld en Bijbelminnend publiek, dat licht te verspreiden over het Boek der boeken, waardoor dit in waarde klimt, en vruchten voor verstand en hart kan dragen.
Onder de Verhandelingen vinden wij een uitvoerig opstel van Dr. poelman, over de geloofwaardigheid des Bijbels. Eerst wordt door hem de vraag beantwoord, wat men door geloofwaardigheid des Bijbels verstaat. Vervolgens worden eenige bewijzen voor de geloofwaardigheid des Bijbels vermeld, ontleend aan zijn vorm, en ten slotte eenige bewijzen aan zijn geest ontleend. Onder dezelfde rubriek handelt Dr. okken over taal en stijl des Bijbels, en over vertalingen van den Bijbel. Als bijdragen tot regt verstand van afzonderlijke Bijbelboeken treffen wij aan: Mededeelingen omtrent den Brief aan de Galaten, door goudschaal; de regtvaardiging uit het geloof, door Dr. huysers; Dr. okken, over den Brief aan filemon, het Boek Job en nog eene bijzondere verklaring van Job iii; Dr. poelman, over de lezers van den Eersten Brief van petrus, het doel van dien Brief, en een woord over het Hooglied; eindelijk eene bijdrage van Dr. hooykaas herderschee over het tweede gedeelte van Jesaja.

{==180==} {>>pagina-aanduiding<<}

Uit Oud en Nieuw Testament worden verscheidene duistere plaatsen toegelicht, waaronder wij met name vermelden: 1 Petr. ii:8b, door c.h. van herwerden; Mark. i:44a, door poelman; Joan. ii:25, 26, door herderschee; Matth. xii:31, 32, door okken; terwijl uit de nalatenschap van marissen van loon een paar bijdragen over een gedeelte der gelijkenis van den ‘verloren zoon’ met weemoedig genoegen door de Redactie aan het publiek worden aangeboden. - Zietdaar den hoofdzakelijken inhoud van dezen tweeden Jaargang. Onze opgave strekke, om bij menigeen het verlangen op te wekken met den ‘Bijbelvriend’ kennis te maken. Wij zijn er verzekerd van, dat hij menig stuk, daarin voorkomende, met genoegen en ingenomenheid lezen zal; terwijl wij den Vriend met aandrang durven aanbevelen aan allen, die een eenvoudig, maar duidelijk en degelijk onderwijs verlangen in de kennis van het Boek, welks geest het menschdom al meer en meer verlichten en doordringen moge!
-r-





Het Heilige Land en de Landen der Heilige Schrift in hunne natuur- en staatkundige gesteldheid en onderlinge betrekking geschetst voor Katechisatiën, Scholen en Huisgezinnen; door H. Bakkes, Onderwijzer te Pernis. Met vier kaartjes. Schiedam, H.A.M. Roelants. 1857. In post 8vo. 4, IV, VI, 363 en 4 bl. f 2-10.

Dit zaakrijke, over 't geheel naauwkeurige, wèl geschrevene en keurig uitgevoerde geschrift verdient in vele opzigten aanbeveling, ook ofschoon het door zijnen omvang minder bruikbaar is ‘voor katechisatiën en scholen’. Op de eerste is het voor den leerling onvermijdelijk noodig, dat hij eenige aardrijkskundige kennis hebbe aangaande de landen en plaatsen, van welke gesproken wordt bij het onderwijs der Bijbelsche geschiedenis; maar 't ware bij genoegzaam allen, die dat katechisatie-onderwijs ontvangen, volslagen onmogelijk, en eigenlijk ook goeddeels overtollig, eene zoo uitvoerige bekendheid te vorderen met iets, dat, hoe belangrijk op zich zelf, in allen gevalle slechts eene hulpwetenschap is voor de kennis der Bijbelsche geschiedverhalen, waartoe men zich van korter, goedkooper, en daardoor voor het katechetische onderwijs geschikter

{==181==} {>>pagina-aanduiding<<}
hulpmiddelen kan bedienen. Hetzelfde geldt ten aanzien der ‘scholen’. Een boek van dien prijs en omvang kan geen schoolboek zijn; en al kon het zulks, dan nog is er op de scholen, bij hare tegenwoordige, ook bij de wet gevorderde inrigting, geene gelegenheid tot het wijden van een tiende van den tijd, ter behandeling van dit geschrift noodig, ten behoeve van hetgeen er in voorkomt.
Men houde dit niet voor eene aanmerking op het boek zelf; alleen op dat gedeelte van den titel, dat het ‘voor katechisatiën en scholen’ bestemt. Maar afgescheiden daarvan noemen we het zeer nuttig en belangrijk. Want het is niet enkel eene aardrijkskunde van Palestina en de omliggende, in de H. Schrift vermelde landen, die men hier ontvangt; maar ook eene korte en populaire voorstelling van het godsdienstige, burgerlijke, maatschappelijke en huiselijke leven der Israëliten in hun vaderland: hetgeen men zou kunnen noemen de Israëlitische antiquiteiten. De schrijver noemt dat, doch onjuist en onvolledig: ‘Palestina's staatkundige gesteldheid’. Onjuist, want het betreft niet ‘Palestina’, maar zijne vroegere bewoners, de Israëliten; en onvolledig, want het bevat meer en andere zaken dan het ‘staatkundige’ alleen, gelijk zoo aanstonds blijken zal. Doch - gelukkig is de schrijver geslaagd, wiens grootste feil in den titel van zijn boek steekt!
Van de twee afdeelingen dan, waaruit, behalve een aanhangsel, het boek bestaat, betreft de eerste ‘Palestina's natuurlijke gesteldheid’ - het gewone: ligging, grenzen, grootte, bergen, vlakten, dalen, woestijnen, wateren, bronnen, luchtsgesteldheid, voortbrengselen, landplagen, enz., alles met een oog op de H. Schrift; terwijl de tweede, waarvan het opschrift reeds is genoemd, de volgende hoofdzaken betreft: 's lands namen en vroegere bewoners; de Israëliten, hunne stamverdeeling, godsdienstplegtigheden, feesten, burgerlijk leven, huiselijke levenswijze, bedrijven, kundigheden, enz., benevens de latere verdeeling des lands, de steden en wegen, de omwonende volken, en de volken, die thans Palestina bewonen. Het Aanhangsel eindelijk behandelt de landen, die, behalve de reeds besprokene ‘naaste omgeving’, in de H. Schrift als vreemde landen worden vermeld. Nog zij gezegd, dat eene breedvoerige inhoudsopgave en eene alphabetische lijst van steden en plaatsen het gebruik vergemakkelijkt, en dat de

{==182==} {>>pagina-aanduiding<<}
‘vier kaartjes’ voorstellen: Het Heilige Land (volgens de verdeeling ten tijde van jezus) - Sinaï - de oudere bewoners van Palestina, benevens de stamverdeeling - en een topographisch kaartje van Jerusalem en zijnen omtrek (*).
Wij achten ons niet geroepen om in eene voor een Tijdschrift van algemeenen inhoud bestemde aankondiging en beoordeeling, in het breede te treden in toets van al die bijzonderheden, omtrent welke wij bedenking hebben, of het voor en tegen te wegen, waar de beoordeelaar meent te kunnen aanwijzen, dat de schrijver zich heeft vergist. Dit laatste was ten deele onvermijdelijk: waar de kennis der Oostersche talen, bepaald van het Hebreeuwsch, gevorderd wordt, is het eenen dorps-onderwijzer, hoe kundig en verdienstelijk ook, niet kwalijk te nemen, als hij nu en dan mistast; en de aanwijzing dier misvattingen zou tot de slotsom leiden, dat de auteur voor zijne taak niet ware opgewassen, indien òf haar aantal, òf haar aard belangrijke schade toebragt aan het geheel - iets, dat wij gerustelijk durven ontkennen. Ook in ander opzigt zijn de vergissingen slechts van ondergeschikt belang. Toch verraadt het b.v. eene zeer bekrompene zienswijze, wanneer de schrijver zegt: ‘Zoowel de uittogt (van Israël) uit Egypte, als de doortogt door de woestijn en de intogt in het beloofde land zijn zulke merkwaardige gebeurtenissen, en de overeenkomst daarvan met het leven des Christens op aarde en vooral met zijn overgang tot het hemelsche Kanaän aan de hand van een' anderen josua - aan de hand van jezus onzen Verlosser - is zoo treffend, dat wij vaak op het een en ander gepaste toespelingen vinden’, waarbij dan (bladz. 142) wordt aangehaald Ned. Geloofsb., Art. 34: ‘Het bloed van christus is onze Roode Zee’, enz. Niet veel beter is het, dat ‘de geboden en verboden, in de wet vervat, door den Heiland zijn volledig gemaakt en vergeestelijkt’ (ald.). Zoo ontbreekt het den schr. klaarblijkelijk aan uitlegkunde des Bijbels, wanneer hij uit Pred. xii (er staat door eene drukfout xxii) wil

{==183==} {>>pagina-aanduiding<<}
afleiden, dat de oude Israëliten kennis hadden van de inwendige zamenstelling des menschelijken ligchaams (bladz. 185). Dat maria magdalena na petrus de eerste was, die den verrezen jezus zag (bladz. 270), is eene kleine vergissing, in strijd met de uitdrukkelijke verzekering Mark. xvi:9. Ook is het wat veel gezegd, als wij (bladz. 185) lezen, dat wij niets weten van de kennis, die de oude Israëliten hadden van reken- en meetkunde - als wij de kerk van keizerin helena boven de zoogenoemde grot der geboorte (bladz. 227) bepaald verklaard vinden voor den eersten Christen-tempel op den Palestijnschen grond - als wij (bladz. 283) de stelling aantreffen, dat Israël nimmer met doortastende kracht poogde te veroveren, wat hem regtmatig toekwam - als wij aan het slot (bladz. 326) de verwachting vinden uitgedrukt, dat de Joden, eenmaal in massa het Christendom hebbende aangenomen, ook naar hun land zullen terugkeeren - als wij in het aanhangsel (bladz. 329) den Ararat zoo bepaald vinden vermeld als den berg, op welks top de ark van noach zitten bleef.
Men zou ons onregt doen met uit de bovenstaande aanmerkingen af te leiden, dat wij zelven nog al wat afdongen op de aanbeveling van bakkes' arbeid, met welke wij aanvingen. Integendeel - wij achten het in vele opzigten een prijzenswaardig boek. Wij kunnen ons niet onthouden, de volgende, uitnemend schoone plaats aan te halen (bladz. 285); zij betreft de Feniciërs: ‘Zij versmaden niet, wat hun land zoo ruimschoots voortbrengt. De Libanon is niet te vergeefs met bosschen van ceders en dennen gekroond: zij vellen en splijten en bewerken de kostbare boomen - hier voor het schip met zijne masten en riemen, dáár voor de woning met hare deuren en zolderingen, ginds voor het prachtige paleis of den grootschen tempel met zijne sieraden van snijwerk. Zij splijten de aardkorst en doorboren den bergwand: uit de mijnen bij Sarepta brengen zij koper en ijzer te voorschijn. Zij dalen in de zee af, vangen aan de kusten de purperslak en verwen met hare kleur de kostbare zijden stoffen, zoo schitterend als de gloeijende avondhemel. Zij smelten het zand van de Belus, en brengen in het glas eenen nieuwen diamant aan het licht.’
De uitgever heeft eer van de uitvoering, doch de correctie moest zorgvuldiger zijn; de lijst van drukfeilen is niet volledig, waarbij ook nog plaats ware voor eenige taalfouten (b.v.

{==184==} {>>pagina-aanduiding<<}
zoo prachtig dan, bladz. 198), die den kundigen onderwijzer zullen ontsnapt zijn. In 't kort: dit werkje overtreft ver de Natuurlijke Geschiedenis des Bijbels en de Bijbelsche Oudheden, beide door Ds. kerbert vertaald en in der tijd (1857, bladz. 174 en 176) beoordeeld.

Ω.




De opvoeding en verzorging van het Kind en de opleiding en vorming van het Meisje, van Julia Pfannenschmidt - Burow. Naar het Hoogduitsch door J.W.R.G. Met eene Voorrede van den WelEerwaarden Heer M.E. van der Meulen, Nederduitsch Hervormd Leeraar te Terheyden. Te Breda, bij A.J.M. Bekkers. 1857. In kl. 8vo. 10, VI en 203 bl. f 1-90.

De verstandelijke en zedelijke ontwikkeling van het aankomende geslacht beslist omtrent het lot der toekomst; daarom mogen opvoeding en onderwijs op groote belangstelling en behartiging aanspraak maken. Beide zijn onmisbare hulpmiddelen, om den mensch te doen worden, wat hij zijn moet, en beide moeten door hen, aan wie ze voornamelijk zijn toevertrouwd, wèl gekend, behoorlijk toegepast en, doorgaans reeds van de vroegste jeugd af, in praktijk gebragt worden. De wijze, waarop dit geschieden moet, blijft nog steeds een vraagstuk, voor meer dan ééne beantwoording vatbaar, dewijl zij een onderwerp betreft, dat eene veelzijdige beschouwing toelaat. Ook aan de vrouwen komt daarover een oordeel toe, vooral wáár het de verzorging, opvoeding en vorming van jonge kinderen en jeugdige meisjes geldt. Daarom nam steller dezes bovenstaand werkje, dat zich door eene nette uitvoering aanbeveelt, met belangstelling in handen, doch is verpligt naar waarheid te getuigen, dat het hem, bij nadere kennismaking, in meer dan één opzigt zeer is tegengevallen. Zal een zoodanig boekje toch aan het voorgestelde doel beantwoorden, dan moet het zich zoowel door vorm als inhoud aanbevelen. In beiderlei opzigt is de schrijfster te kort geschoten, en haar werk staat bij dat van anderen, vooral bij het keurig boekje van Dr. allebé (De ontwikkeling van het Kind naar ligchaam en geest; eene handleiding voor moeders bij de eerste opvoeding. Amst. 1845) zeer achter. Om te doen zien, hoe de schrijfster zich veelal aan een hoogdravenden, gezochten en overmatig

{==185==} {>>pagina-aanduiding<<}
beeldrijken stijl heeft schuldig gemaakt, en daardoor het overtuigende mist, dat in eenvoudige, ongezochte en heldere denkbeelden gelegen is, zal het toereikende zijn, enkele op de eerste drie bladzijden voorkomende zinsneden aan te halen: ‘De vrouw, die in haren schoot de heilige moederhoop koestert, gelijkt den bloeijenden vruchtboom.’ - ‘Er is niets heiligers in de natuur en in des menschen leven, dan eene vrouw, die moeder staat te worden.’ - ‘Een hevige schrik kan het kind (nog in den moederschoot) kreupel doen worden of ontzettend misvormen.’ - ‘De natuur klopt met zachte hand aan de harten, die zij haren schoonsten zegen schonk en maant ze om zich dien zegen waardig te betoonen. De zich moeder voelende vrouw moet het gewoel der wereld vermijden; zij moet inkeeren eerst tot haar huis, daarna tot haar hart, om het kind op die beide heilige plaatsen zijn dierbaarsten zetel te bereiden.’ - ‘Het wezen, dat onder het hart sluimert, is eene onsterfelijke ziel, en wanneer de moeder dit volkomen beseft, dan zal zij het kleine menschenplantje, het bekoorlijk diertje, dat men zuigeling noemt (tijdens het onder het hart wordt gedragen?) met de meeste zorg behandelen en in haar schoot tot den hoogsten trap van ligchamelijke volmaaktheid trachten te ontwikkelen.’ - Doch wij mogen niet meer afschrijven, en het aangevoerde zal reeds genoegzaam bewijzen, dat de schrijfster de ware populariteit mist. Met den inhoud van haar werkje is het niet beter gesteld. Men leze b.v. het tiende hoofdstuk, over de kinderziekten. Dáár wordt onder anderen gezegd, dat de geelzucht aan den groeitijd eigen is, dat het roodvonk zich het eerst op den (de) hartkolk en de voetzolen vertoont, en dat eene moeder, bij de voorboden der laatstgenoemde ziekte zich kan voorbereiden op een arrest van zes weken aan het bed van het zieke kind. Wat de verzorging
der kinderen betreft, die aan mazelen of roodvonk lijden, geeft de schrijfster het weinig doordachte voorschrift: ‘dit is nu de eigenlijke tijd van sprookjes en vertellingen: de duisternis doemt de kleinen tot werkeloosheid, en de zwakte en koorts ontnemen hun allen lust en kracht tot spelen.’ Evenmin zal men praktische waarde en bruikbaarheid kunnen toekennen aan den raad, om meisjes, die aan zenuwtoevallen lijden, een helder inzigt van haren toestand te geven en ze op hare menschenwaarde opmerkzaam te maken.






{==186==} {>>pagina-aanduiding<<}

Schat der Gezondheid. Een Tijdschrift voor alle standen, tot bevordering van volkswelvaart, door verspreiding van eenvoudige beginselen van gezondheidsleer en openbare gezondheidsregeling en hunne toepassing op het individuëel en maatschappelijk leven, uitgegeven door Dr. D. Lubach en Dr. L.J. Egeling. Eerste Jaargang. No. I. Te Haarlem, bij C. Zwaardemaker. 1858. In gr. 8vo. 32 bl. f 3-: per Jaargang.

Sedert den tijd dat johannes van beverwijck, onder bovenstaanden, toen echter niet nader omschrevenen, titel het eerste Deel zijner geneeskundige werken in het licht gaf, zijn er bijna twee eeuwen verloopen, en in die lange reeks van jaren heeft naauwelijks eenig deel der geneeskundige wetenschap zulk eene aanmerkelijke verandering en geheele hervorming ondergaan als de zoogenaamde Gezondheidsleer. Gelijk deze vroeger veelal op a prioristische redeneringen en zuiver theoretische gronden gebaseerd werd, zoo heeft men later te regt begrepen, haar slechts als eene empirische, op statistieke en andere feiten gegrondveste wetenschap te moeten beoefenen. Daardoor is zij steeds meer en meer van willekeurige en éénzijdige begrippen gezuiverd geworden, en hebben hare meeste stellingen en voorschriften aanmerkelijk aan zekerheid, of althans aan groote probabiliteit en praktische bruikbaarheid gewonnen. Ook op haar heeft men eene strengere kritiek toegepast, en men werd hiertoe vooral in staat gesteld, eensdeels door eene meer gelouterde physiologische kennis van het menschelijk organisme, anderdeels door de groote, in de natuurkundige wetenschappen gemaakte vorderingen. Zoowel de openbare als de bijzondere gezondheidsleer heeft zich daardoor als eene afzonderlijke wetenschap, als toegepaste natuurstudie, ontwikkeld en van beide heeft men het groote nut, in onzen tijd, meer en meer ingezien. Daar ook wij met die zienswijze volkomen instemmen, begroeten wij het bovenstaande Tijdschrift met welgevallen, en beloven ons daarvan de beste vruchten. Het eerste thans voor ons liggende Nommer bevat, behalve eene Inleiding over het doel en de strekking van het Tijdschrift, eene belangrijke bijdrage van den heer lubach, getiteld: de Gymnastiek in Nederland. Daarin wordt niet alleen het groote nut aangewezen, dat aan kunst-
{==187==} {>>pagina-aanduiding<<}
matige, naar bepaalde regels bewerkstelligde
ligchaamsoefeningen, in velerlei opzigt, moet worden toegekend, maar de schrijver onderzoekt ook opzettelijk, aan welke vereischten het onderwijs in de gymnastiek, met het oog op de Nederlandsche jeugd en op onze zeden en gewoonten zal moeten voldoen. In de tweede bijdrage, van den heer egeling, wordt de vraag: Worden ook onze levensmiddelen vervalscht? beantwoord door de vermelding van onderscheidene zoodanige vervalschingen, in de laatste jaren, ook in ons vaderland voorgevallen, en bij naauwkeurig onderzoek behoorlijk geconstateerd. Voorbeelden doen gewoonlijk meer af dan redeneringen, en daarom zijn ook de door hem vermelde feiten allezins geschikt om op een zoo gewigtig onderwerp, waarbij de teederste belangen der maatschappij betrokken zijn, de aandacht niet alleen der regering en der politie, maar ook van bijzondere personen, vooral van deskundigen, die in staat zijn de zaak te onderzoeken, in hooge mate te vestigen. Eindelijk worden onder het opschrift Mengelingen eenige korte berigten, op de Gezondheidsleer of Openbare Gezondheidsregeling betrekkelijk, medegedeeld.





Bespiegeling. Open Brief aan Dr. A.J. Vitringa, den bestrijder van Mr. C.W. Opzoomer. Door een Dorpeling. Te Utrecht, bij Post Uiterweer & Comp. 1857. In kl. 8vo. 23 bl. f :-25.

Wij hebben, toen ons de Tijdspiegel van Julij 1857 in handen kwam, de beoordeeling - of veroordeeling - die het Dr. v. dáár geliefde van Prof. o.'s ook door ons gerecenseerd werk: Wetenschap en Wijsbegeerte, te geven, met niet veel minder tegenzin doorloopen, dan deze ons onbekende dorpeling. De blinde personele partijdigheid, die zoowel in de gemaakte opmerkingen zelve als in den toon waarop ze gemaakt werden, ten kennelijkste doorstraalde, stootte ons sterk tegen de borst. Een oogenblik zelfs - daar we geen onregt met goede oogen kunnen aanzien - kwam de vraag in ons op: of we niet eens in dit Tijdschrift ons eigen gunstig verslag tegen Dr. v. zouden pogen te handhaven? doch we begrepen, dat de Redactie een voor de bij haar beschikbare ruimte zoo

{==188==} {>>pagina-aanduiding<<}
gevaarlijk antecedent, als wanneer een recensent niet zichzelv', maar de door hem gerecenseerde schrijvers begon te verdedigen, moeijelijk kon laten passeren. Te gretiger nu echter ook grijpen we de ongezochte gelegenheid tot repliek aan, die de brochure van den Dorpeling ons biedt.
Reeds de titel der recensie: Een boek, dat nog in de vorige eeuw te huis behoort, was zigtbaar voortgeweld uit eene den tegenstander tot in 't belagchelijke toe miskennende bitterheid. Al verschilt men hemelsbreed van o., daarom zal men toch voor 's hands nog niet op 't woord van Dr. v. gelooven, dat de Hoogl. bij zijnen tijd ten achteren is. Trouwens, zulke tirades zijn berekend op de lezende plebs, en dáár missen ze haar effect niet! Eigenlijk komt v.'s beschuldiging hierop neêr, dat o., waar hij de door v. voorgestane wijsbegeerte der bespiegeling voor die der ervaring verwerpt, even als de Rationalisten der xviiie Eeuw, het onderscheid tusschen verstand en rede niet zou gevat hebben. Daarvan hebben wij nu evenwel bij de lezing niets bespeurd, en wat v. aanvoert dunkt ons vitterij: dit alleen zagen we, dat o. de werkzaamheid der rede binnen de grenzen der waarneming wil beperken. Intusschen houden we eene al te strenge scheiding van verstand en rede voor volslagen onmogelijk: 't verstand immers is een onderdeel der rede. Want onder de rede verstaan wij met bretschneider ‘het vermogen om 't volmaakte te erkennen en te beminnen.’
Een tweede blaam, door v. op o. geworpen, is die van materialisme. Een zware blaam voorzeker, en - die hier kant noch boord raakt. Stel eens - wat we overigens geheel niet toegeven, want o. heeft wel op 't gebied der zinnelijke, doch geenszins op dat der innerlijke waarneming aan 't materialisme de heerschappij toegekend - maar stel eens voor een oogenblik, dat o.'s beginselen werkelijk tot materialisme leidden, dan zou men hem, zoolang hij er die consequentie zelf niet uit getrokken en beaamd had, toch nog niet als een materialist mogen brandmerken. En dat het dáártoe met hem niet gekomen zij, dit kan een blinde zien en een doove hooren, wanneer de te voren door ons, gelijk thans door den Dorpeling geciteerde overschoone bestrijding van 't materialisme, bl. 179-183, binnen zijn bereik wordt gebragt.
Hiermede, wat Dr. v. aanbelangt, tantum. Maar, hebben

{==189==} {>>pagina-aanduiding<<}
wij met o.'s bevechter ganschelijk geen vrede, met o.'s voorvechter ook geen volkomenen. De hooge toon van den Dorpeling is wel het laatste, wat hij van o. - van den vroegeren o., zoo we hopen en vertrouwen - had moeten afzien. En bij hem beantwoordt dan nog niet, gelijk ten minste bij o., de inhoud aan dien toon: ⅔ van 't kleine boekje - nagenoeg al het wezenlijke - is citaat of excerpt. Dus schijnen ons toon en inhoud beide den student te verraden, die, zoo kersversch van de akademie komende, de les van schiller wel wat beter had mogen onthouden:

Was sie gestern gelernt, das wollen sie heute schon lehren: 
Ach, was haben die Herrn doch für ein kurzes Gedärm! 

Ten voorbeelde diene, dat de man met eene bewijsvoering van nog geene twee kl. 8vo bladzijdjes de argumenten voor 't bestaan van God zoo maar voetstoots op non-activiteit meent te kunnen stellen. Op dit punt willen wij wel eens even eene lans met hem breken; te meer daar onze hedendaagsche theologen naar onze meening wat al te gereed zijn om deze fundamenten van geheel hunne wetenschap aan den in 't ondermijnen ervaren vijand prijs te geven, en zich dan nog binnen de zoodoende noodwendig aan 't waggelen geraakte muren veilig achten.
Allereerst merken we nopens de gezamenlijke argumenten aan, dat, al vallen zij, op zich zelven beschouwd, in den kring der bespiegeling, zij echter in geenen deele tot die speculatiën behooren, bij welke, als o. zegt, ‘de verschijnselen op zijn hoogst slechts de toevallige aanleiding zijn voor de vlugt der gedachten’, daar zij integendeel allen 't zij dan op zinnelijke of innerlijke waarneming rusten. Zelfs het ontologiesche, welks onhoudbaarheid, althans in zijne tegenwoordige vormen, ook wij anders niet ontkennen, steunt toch wel degelijk op de waarneming der in den menschelijken geest ontwikkelde ideën.
Tegen 't kosmologiesche brengt de Dorpeling te berde: 1) dat de wet van oorzaak en gevolg niet bewezen is ook buiten de wereld en voor de wereld zelf geldig te zijn. Toegestaan; maar daar nu toch eenmaal geene andere wet zóó onlosmakelijk met ons denkvermogen is zaâmgeweven, halen we hier in allen gevalle den hoogst mogelijken trap van waarschijnlijkheid; 2) dat die wet dan ook moet worden toegepast op de

{==190==} {>>pagina-aanduiding<<}
gezochte oorzaak der wereld. Welaan, wat doet het er toe, of ge de oorzaak der wereld dan wel de oorzaak harer oorzaak God noemt? maar zoo ge een eindelooze reeks stellen wilt, dan pleit toch al wederom de allerhoogste waarschijnlijkheid er voor, dat eene zamengestelde keten, die nederwaarts een einde heeft, dit ook opwaarts wel hebben zal; 3) dat men, de wereld een aggregaat van verschijnselen zijnde, eene pluraliteit van oorzaken voor haar zou moeten aannemen; - wat nu in 't geheel niet opgaat, daar die verschijnselen immers niet nevens elkander staan, maar veeleer ineensmelten.
Voor het teleologiesch argument eischt de Schrijver, dat men eerst overal orde en doel zal kunnen waarnemen: óns is 't genoeg, dat men dezen meest overal - en dikwerf op 't onweêrsprekelijkst - vermag te ontdekken. En al is 't dat in onze dagen de natuurkenners de afzonderlijke verschijnselen tot algemeene wetten terugbrengen, de noodzakelijke uitwerkselen dier wetten moeten toch wel door den Wetgever zijn voorzien en beoogd: zoodat het den mensch, mits hij maar eerst van de verschijnselen tot de wetten zij opgeklommen en dáárin zijnen God erkend hebbe, vervolgens even goed vrijstaat om van de wetten weder tot de verschijnselen af te dalen, en nu ook in dezen Gods handmerk na te sporen.
Bij 't morele argument eindelijk dringt de Dorpeling er op aan, ‘dat de deugdzame in plichtsbetrachting zijn geluk vindt’; edoch, dat voor- of tegenspoed in onzen tegenwoordigen aardschen toestand niets tot ons geluk toe- of daarvan afdoen, achten wij eene ten eenemale onbewijsbare stelling. Voorts ziet hij in dit argument een hysteron proteron, naardien de eisch der harmonie tusschen deugd en geluk zijns inziens uit het reeds bij den mensch aangenomen begrip van een liefderijk God wordt afgeleid; dan, wij leiden integendeel - en, zoo we gelooven, op psychologisch-rigtiger gronden - dien regtseisch af uit 's menschen zedelijk gevoel.
Bijgevolg, wij willen wel aan deze argumenten geene wiskunstige zekerheid, die hun niet eigen zijn kan, opdringen; maar in ónze schatting zijn ze niet als in die van den Dorpeling steunsels voor de zwakken - dezen doen beter met zich aan 't kolenbrandersgeloof te houden - maar veelmeer voor de sterken. Daar hebt ge b.v. Prof. o.: hij houdt het geloof aan God vast; doch indien hij dat nu niet deed op

{==191==} {>>pagina-aanduiding<<}
zoodanige gronden als deze argumenten hem aan de hand geven - terwijl er toch geene anderen overschieten - wat dunkt u, zou dan zijn geloof niet een blind en willekeurig geloof moeten heeten, zoo wetenschappelijk een man onwaardig?
Voor 't overige, de Dorpeling heeft zich trouw betoond voor zijnen leermeester, ijverig voor 't geen hij waarheid acht. 't Een zoowel als 't ander prijzen we hoogelijk in hem. Maar toch, wenscht hij der wetenschap met der daad eenig gewin aan te brengen, dan moet hij zich emanciperen - ook van zijn leermeester. Met een servum pecus imitatorum zal een o. zich niet gediend rekenen: en deed hij 't onverhoopt, zeker zou hij er niet meê gediend worden. Want wie, als hij, streeft naar de beantwoording der alleen door de pilatussen laaggeschatte vraag: Wat is waarheid? dien zullen ongetwijfeld zelfs zijne weêrpartijders beter dan zijne nabaauwers in dat streven te stade komen.

v.p.






1. Eene Studie over het Schoone en de Kunst. Door Mr. C. Vosmaer. Te Amsterdam, bij J.C. Loman, Jr. 1856. In kl. 4to. VIII en 149 bl. f 1-25.

2. Over de Kompozitie in de Kunst. Eene aanwijzing der aesthetische verhoudingen in de Achitektuur, de Muziek, de Poëzie, de Schilder-, Beeldhouw- en Gebarenkunst, door J.A. Alberdingk Thijm. Eerste Stuk. Te Amsterdam, bij C.L. van Langenhuysen. 1857. In gr. 8vo. VIII en 116 bl. in carton. f 1-:

3. De veraanschouwelijking van het Heilige door de Kunst, vooral in hare toepassing op de Evangelische Eeredienst. Door Dr. D. Kottmeijer, Predikant te Dusseldorf. Uit het Hoogduitsch door Alb. van Toorenenbergen, Predikant te Purmerende. Te Amsterdam, bij G. Portielje en Zoon. 1857. In gr. 8vo. VIII en 113 bl. f 1-20.

Te goeder uur werden ons de drie bovenstaande werkjes nagenoeg te gelijk ter beoordeeling toegezonden. Nu toch voegen wij ze bijéén, en wij doen dit des te liever, wijl er bij hen, behalve hunne gelijksoortigheid, tevens zekere progressie van 't onderwerp plaats grijpt. V. namelijk ontwikkelt het Schoone, en de Kunst als voorstelling daarvan -
{==192==} {>>pagina-aanduiding<<}
de bron dus en den stroom - in 't algemeen: a.t. wil, met toepassing op elk der speciale Kunstvormen, het eigenlijke levenselement in de Kunst, de ‘Kompozitie’, in haar goed regt herstellen: en k. eindelijk geeft ons het hoogste voorwerp der Kunst, de veraanschouwelijking van het Heilige, in overweging. Of zij, ieder in 't zijne, geslaagd zijn? Ons dunkt over 't geheel van ja.
1. Met het boekske van v. loopen we hoog. Het heeft, als de Inleiding zegt, ‘minder de strekking om niets dan nieuws mede te deelen, dan wel om, voorgelicht door de beste resultaten reeds op dit gebied verkregen, eenige zuivere grondbegrippen over deze onderwerpen algemeener te maken, het Schoone en de Kunst wat meer ter sprake en behartigd te zien, mocht het zijn, eenige meerdere geestdrift daarvoor op te wekken.’ Zóó hoogst nuttig wij dit doelwit des Schrijvers achten, zóó zeker gelooven we, dat het bij wie hem lezen niet zal worden teleurgesteld. Over hooge, ook wel eens drooge onderwerpen heeft hij even bevattelijk als aangenaam geschreven. Zijne zienswijze was, of werd onder 't lezen, meestal ook de onze, al is 't dat er op zulke doornige punten als b.v. de verhouding tusschen Kunst en Moraal (bl. 109 vv.) voorloopig nog wel wat te vragen zal overblijven. Zoo ver hier eene religieuse geestesrigting zigtbaar is, schijnt ons die niet min levend- dan gezond en bezadigd-Christelijk te zijn. Dat we een paar Germanismen: ‘bejaat’, en ‘oertypen’ (Holl.: ‘oirtypen’), en een anti-Graecisme, ‘hyeroglyph’, aanstippen, en den S. in bedenking geven, of hij de spelling: ‘behoudends, nergends, vervolgends’ na rijpen rade zóó fraai en welluidend keurt? geschiedt niet uit vitlust, maar uit belangstelling.
2. Hoe beslist men ook, als wij zelven, tegen a.t.'s ultramontanisme moge opkomen, een denkenden, zelfdenkenden, soms diepdenkenden geest, rijk daarbij aan veelvoudige wetenschap, kan alleen oppervlakkigheid of partijdigheid hem ontzeggen. En hoeveel men ook, met ons, op zijne vreemdsoortige spelwijze hebbe af te dingen, het meesterschap over taal en stijl zal slechts angstvallige ouderwetsheid hem betwisten. Zulk een man nu verdient, waar hij, gelijk hier, niet zelf van 't spoor der humaniteit afwijkt, allezins eene humane behandeling. Wèl mogen we, daar 't hem in zijne beschouwingen

{==193==} {>>pagina-aanduiding<<}
noodwendig éénzijdig maakt - gelijk hij er trouwens bl. 50 v. ruiterlijk voor uitkomt, dat hij de onpartijdigheid eene hersenschim acht - zijn ultramontaansch standpunt niet onopgemerkt laten. Zijn bekende ijver voor de middeleeuwen, voor de legitimiteit, en in 't gemeen voor al wat met Rome in eenige betrekking staat, heeft ook hier nu openlijken dan heimelijken invloed geoefend. Wij willen, daar de bedoeling zich niet geheel zeker laat opmaken, maar hopen, dat a.t., bl. 37, het staren naar den hoogen Hemel niet enkel aan 't Roomsch-Katholicisme met uitsluiting van het gewis minder materiële Protestantisme heeft willen toekennen, en dat hij met het uitroepingsteeken, bl. 51, aan luther - van wien hase naar waarheid getuigt: ‘Abgeschmackte Vorwürfe und beschränkte Rechtfertigungen sind verschollen; solch ein Mann gehört nicht blosz einer Parthei an, sondern dem deutschen Volke und der Christenheit’ - het epitheton van een ‘groot man’ niet heeft willen ontnemen. Maar zal dit een en ander ons nu uit vooringenomenheid de oogen doen sluiten voor zóóveel waars en geniaals, als hier over de Kunst en hare verschillende uitingen blad aan blad wordt aangetroffen? De hoofdidee b.v., waarvan hij uitgaat, en die hij op alles toepast: dat ‘de Geest het stof moet bezielen, het stof den Geest verbeelden’, en dat dus - zonder versmading van 't stof - de Geest nogtans, de levende, bezielende Gedachte, het hoofdelement der Kunst uitmaakt, zal toch wel geen ultramontaansche ketterij wezen? Ge vindt althans bij v., bl. 148, hetzelfde gevoelen voorgestaan, en zoo deze echter te gelijk tegen een overdreven spiritualisme waarschuwt, a.t. doet dat evenzeer. Ook in hun oordeel over de hedendaagsche aanwending der Grieksche en Romeinsche kunst naderen
beide vrij digt tot elkander, ofschoon wij voor ons vreezen, dat a.t. zich door de antiklassieke partij in zijne Kerk misleiden laat, wanneer hij ons verzekert, dat niemand er aan gedacht hebbe, om de heidensche schrijvers, ook zelfs maar uit het hooger en middelbaar onderwijs, te verbannen. Dat v. intusschen door zijne meerdere onzijdigheid en vrijzinnigheid altijd ook eene meerdere juistheid op a.t. vooruit heeft, blijkt zoo te dezer zake, als inzonderheid waar zij nogmaals zamentreffen in 't waardeeren der oud-Hollandsche en Vlaamsche schilderschool. Moge a.t., bl. 57 vv., deze niet gansch en al verwerpen, hij heeft

{==194==} {>>pagina-aanduiding<<}
haar toch kennelijk te laag geschat en te kort gedaan, wanneer wij hare grondige verdediging door v., bl. 140 vv., met zijn ter loops uitgesproken vonnis vergelijken. Zonderling klinkt het almede, de waardij van 't Komieke dáár ter plaatse zóó ten eenemale te hooren loochenen door denzelfden man, die weinige bladzijden verder, bl. 71, eene parodie - dat onedele en daarom altijd laakbare komische genre - en dan nog wel eene allerlafste parodie van een schoon dichtstuk, van tollens' Echtscheiding, als ‘geestig’ prijst.
3. Wat hoogen en ongetwijfeld wèlverdienden rang v. ook in de aesthetiek aan de Duitschers toekenne, ditmaal winnen het onze beide Nederlanders niet alleen in helderheid en zakelijkheid van voordragt, maar ook in oorspronkelijkheid en frischheid van gedachten toch wel van den Duitscher k. Maar wij achten 't in Schrijver en Vertaler reeds verdienste genoeg, dat zij een zoo dringend noodig, een zóó behartigingswaardig en zóó weinig behartigd onderwerp als de ‘Idée eener Protestantsche Kunst’ ten minste eens ter sprake brengen. Wel is waar, er is in dit boek beter bewezen, dat het Heilige in 't gemeen door de Kunst veraanschouwelijkt worden kan, mag, en moet, dan dat òf het karakteristieke der Protestantsche Kunst - die trouwens dan ook als ‘naauwelijks nieuwgeboren’ wordt voorgesteld - duidelijk zou zijn aangewezen, òf veel doeltreffends tot ‘bevordering van hare ontwikkeling’ aan de hand zou zijn gedaan, òf eindelijk de ‘toepassing der afzonderlijke Kunsttakken op de Protestantsche Eeredienst’ regt bevredigende uitkomsten zou opleveren; maar toch wordt hier menige degelijke steen tot het op te rigten gebouw aangedragen, dien de toekomstige bouwmeesters niet zullen mogen versmaden. Dus b.v., stemden wij, bl. 103, ten opzigte van 't orgelspel uit eigene ervaring volkomen in met de uitmonstering der interludiën, welke alleen dienen om de gezangen van elkander te scheiden, en alles weg te nemen, wat het gezang verstaanbaar maken kan. Dus ook schaarden we ons na eenig nadenken tegenover a.t. (bl. 54) aan k.'s zijde, wanneer hij, bl. 19 v., den heiligenkrans en de engelenvleugelen als symbolen, die met hun voorwerp niet harmoniëren en van daar wanstaltig moeten heeten, ten
sterkste afkeurt: trouwens die onnatuurlijke hoepel of schotel en nog onnatuurlijker engelenveêren hebben ons altijd min of meer gehinderd. Jammer

{==195==} {>>pagina-aanduiding<<}
maar, dat dit boek met zijne kerkgebruiken zoo op en top op Duitschen bodem t'huis behoort, en daarvandaan zóó veel behelst en voorslaat, wat ons of geheel niet raakt, òf - het wenschelijke nog eens daargelaten - bezwaarlijk ooit ten onzent zou worden aangenomen. De Vertaler, aan wiens taalkennis wij overigens volgaarne de ruimste hulde doen, heeft in zijne noten dit gebrek slechts luttel verholpen, ja ook, doordien hij zijne aanmerkingen niet overal van die des S. onderscheidt, eene min aangename verwardheid en onzekerheid daaraan toegevoegd. Dan, met nadruk herhalen we wat we straks zeiden: dat k. namelijk en v.t. reeds alleen daarom onzen dank mogen eischen, dat zij op deze onbetredene baan de ijsbrekers hebben willen zijn. 't Komt er nu maar op aan, of dat eervol voorgaan volgers vindt. Zou het Groninger Tijdschrift, thans ‘bijzonder gewijd aan de opbouwing der Evangelisch-Catholieke Kerk der Toekomst’, het niet tot zijne roeping rekenen om zich de Kerkelijke Kunst der Toekomst aan te trekken? Zouden mannen als een hofstede de groot en zijne geestverwanten eene zaak, zóó juist met hunne rigting strookende, niet eens voor ons willen bespreken?
Kortom, den palm der tijdigheid kennen wij toe aan No. 3, gelijk we dien der nieuwheid aan No. 2 en dien der bruikbaarheid aan No. 1 adjudiceren. Alle drie prijzen we dus uit volle overtuiging aan. Zelfs is de gedachte bij ons opgekomen, of ze - vooral wanneer a.t. in een 2e stuk de ‘Kompozitie in de Poëzie en Gebarenkunst’, even als nu in de overige Kunsten, zal hebben aanschouwelijk gemaakt - te zamen niet een bekwaam handbibliotheekje voor de aesthetica zouden uitmaken ten behoeve van predikanten en anderen, wie het, gelijk ook v. daarop opmerkzaam maakt, beide aan geld en tijd mangelt, om ‘het ontzettende aantal aesthetische geschriften te onderzoeken en ex professo dit onderwerp te bestuderen, 't geen toch zoo belangrijk is voor ieder wien de beschaving zijns geestes en zijner ziele niet onverschillig is.’
Wat de uitvoering betreft, is No. 3 degelijk, maar niet fraai. No. 2, in fikschen cartonnen band, zou meer lofs verdienen, zoo we niet - en niet weinig - op het daar gebruikte tweeërlei papier hadden gestuit. Maar No. 1 (van den Heer loman) is met zijn net en handig formaat, met zijn smaakvollen en toch stevigen omslag óók hier weder No. 1.

v.p.







{==196==} {>>pagina-aanduiding<<}

Brieven van Maria van Reigersbergh, door Mr. H. Vollenhoven en Dr. G.D.J. Schotel. Te Middelburg, bij de Gebroeders Abrahams. 1857. In gr. 8vo. 2, XLVI, 163 en 56 bl. f 2-60.

Een belangrijke arbeid is door de Heeren vollenhoven en schotel volbragt met de uitgave dezer ‘Brieven’. Velen daaronder zijn van historisch belang, en kunnen dienstig zijn om vele feiten uit den tijd van hugo de groot toe te lichten. Maar het is niet alleen voor den geschiedvorscher, dat wij deze uitgave belangrijk noemen. Maria van reigersbergh is niet alleen aan ieder Nederlander bekend, maar hoog geacht wegens haar gedrag op Loevestein, en waar in ons vaderland van huwelijkstrouw gewaagd wordt, zegt men het vondel nog na:

Waar werd opregter trouw 
Dan tusschen man en vrouw 
Ter wereld ooit gevonden. 

Wel mogt die daad in maria buitengemeen verstand doen veronderstellen en een groot denkbeeld van den rijkdom harer liefde doen opvatten; ook zijn sommigen in de gelegenheid geweest hunne hoogst gunstige meening omtrent de huisvrouw van grotius bevestigd te zien, door de lezing van verscheiden biographiën en karakterschetsen welke men van haar heeft gemaakt, door den lof, welken de dichters onder hare tijdgenooten haar toezwaaiden. Maar wat zegt dat alles bij de kennis welke men uit deze Brieven van maria verkrijgt! Uit deze eerst leert men de beroemde vrouw kennen zooals zij geweest is en geleefd heeft, en wat eene levens- of karakterschets onmogelijk geven kon, omdat het volkomen waar is, wat jeronimo de vries en met hem haar levensbeschrijver in de eerste bladzijden van dit werk van de onsterfelijke vrouw getuigt, namelijk, dat ieder die hare verdiensten naar eisch schetsen wil, slechts krachteloosheid voelt, - dat vinden wij in deze Brieven. De grootheid ook van het private leven van maria van reigersbergh, zooals zich dat in hare huiselijke betrekking openbaarde, hare verdiensten als voortreffelijke echtgenoot en moeder, als liefderijke zuster, als vrome Christinne kan niet beschreven, maar bij de lezing harer Brieven wel

{==197==} {>>pagina-aanduiding<<}
gevoeld worden. Gaarne zou ik hier verder over uitweiden, nog liever eenen der Brieven, b.v. den 23sten van deze verzameling, hier overnemen, maar liever kom ik terug op hetgeen ik in het begin dezer aankondiging zeide: niet alleen voor den geschiedvorscher noemen wij deze uitgave belangrijk. Neen, laat elke vrouw en moeder zich dit boek aanschaffen, zij zal zich in deze Brieven een model gesteld zien van hetgeen zij zijn moet; laat elk huisvader het zijne dochters in handen geven, opdat zij een heerlijk voorbeeld ter navolging hebben; dan kan dit werk op uitgebreider terrein dan het wetenschappelijk gebied onberekenbaar nut stichten!
Mr. vollenhoven en Dr. schotel hebben door deze uitgave ruime aanspraak op de erkentelijkheid van het Nederlandsch publiek. Zij zijn daarin zeer naauwkeurig te werk gegaan, en hebben de Brieven voor allen twijfel aan de echtheid bewaard, door onder elken te vermelden of zij eigenhandig aanwezig zijn of niet, en in welke verzamelingen zij berusten, terwijl menige korte noot onder aan de bladzijden tot opheldering van den tekst strekt. Eene wèlgescheven levens- en karakterbeschrijving, geput uit de Brieven van grotius en maria, als ook uit de verschillende biographiën welke van hen bestaan, gaat de verzameling Brieven vooraf, en een naauwkeurig Register van de in de Brieven voorkomende personen besluit het werk.
Den Uitgevers, de Gebroeders abrahams, zij alle lof geschonken voor hunne keurige uitgave.

d.




Ada van Holland. Historisch-Romantisch Verhaal, door J.J. Lambrechts. Te Amsterdam, bij J.M.E. Meijer. 1857. In gr. 8vo. 270 bl., met gelith. titel en vignet. f 2-60.

De historische roman vindt in ons Vaderland nog immer beoefenaars en niet minder lezers. Geen wonder dan ook, waar eene Mevrouw bosboom-toussaint, waar auteurs als schimmel, de Luitenant mulder en van lennep zich aan 't genre wijden. Maar ook geen onderdeel onzer litteratuur bestaat er, waar de bent der kwart-talenten, - om toch eene hoeveelheid te noemen, daar de meesten in hunnen arbeid nimmer zweem verrieden van eenige geniale opvatting of

{==198==} {>>pagina-aanduiding<<}
behandeling der historische gegevens - geen genre, waaraan de brekebeenen zoo dikwerf en blijkbaar met zooveel voorliefde zich wagen als aan dat 't welk thans door ons besproken wordt, b.v. krabbendam, van buren schele, nauta en nu ook lambrechts, die, zoo wij ons niet vergissen, nog al productief is, daar hij binnen 't jaar zes of zeven groot octavo Deelen de wereld inzond, eene vaardigheid met de pen, die vroeger ook het deel was van den Heer nauta, maar deze bewaart sedert eenigen tijd het zwijgen. 't Is echter zonderling, dat na den dag waarop nauta voor onze letterkunde gestorven was, eensklaps de Heer lambrechts verrees, en dezelfde denkbeelden, in denzelfden stijl en op dezelfde wijze in 't licht gaf; wel mag dit verschijnsel de opmerkzaamheid aller belangstellenden tot zich trekken, maar enfin: over de zeer innige verwantschap tusschen laatstgenoemden en den Auteur van het boek dat voor ons ligt, laat Ref. liefst zijne lezers oordeelen. Hij voor zich meent aan eenen kaper op letterkundig gebied te mogen denken, die zoo nu en dan eens van vlag verwisselt.
Volgens het Voorberigt werd de Auteur door de gunstige ontvangst van een vroeger product, getiteld: ‘Jacoba van Beijeren’, aangemoedigd, zijne krachten te beproeven aan het ‘opstellen van een verhaal’, waartoe de rampen der jeugdige ada van Holland den grondslag zouden geven.
De keus was niet ongelukkig. De stoffe is rijk genoeg voor eene romantische behandeling. Lambrechts is de eerste niet, wie 't dichterlijk element in dit thema als nedergelegd, in 't oog viel. Twintig jaren geleden schreef sieburgh - zoo wij meenen 't pseudoniem van wijlen van der hoop, de vader - een boek onder denzelfden titel, dat, uitgenomen 't ietwat kleurige, dat den navolger van victor hugo verried, met te veel talent geschreven was, om den rijkdom van 't onderwerp niet te doen opmerken, waar een geniaal auteur 't zich ter behandeling koos.
De arbeid van sieburgh en lambrechts levert echter een hemelsbreed verschil op. 't Is een boek, dat noch de kleur des tijds draagt waarin de handeling voorvalt, noch in eenig opzigt bewijst, dat er partij is getrokken van de karakters der hoofdfiguren, zooals de geschiedenis die aangeeft.
't Is niets meer dan een dor verhaal der fciten, waartoe

{==199==} {>>pagina-aanduiding<<}
melis stoke's vrij logenachtige ‘Rijmkronijk’ de voornaamste bouwstoffen leverde. De stijl is zonder eenige gloed of verheffing, meer gelijkend aan dien van ‘den braven hendrik’ dan aan zulk eenen als de historische roman eischt. De gesprekken zijn vervelend en gerekt, geheel opgevuld met pedante beschouwingen, die allerminst eene aleid als willem van Holland, of een lodewijk van loon in den mond mogten worden gelegd, om de eenvoudige reden, dat deze onmogelijk zóó hebben kunnen spreken. Nu en dan zou men vermoeden, in plaats van door den Auteur in eene der zalen van 't Grafelijk Hof te Dordrecht, te midden van fiere ridders en schoone edelvrouwen, te worden ingeleid, in eenen kring van dorpskosters of koffijleppende besjes zich te bevinden.
Maar genoeg; veelligt vraagt iemand van Ref. eenig bewijs om zijn afkeurend oordeel te staven. Op 't gevaar af, dat de ‘kortheidlievende’ Redactie van ons Tijdschrift de opname weigerde, omdat zij er evenmin als wij eenig heil in kan zien, toch zouden wij ten believe van wie 't begeerde, haar de vergunning tot inlassching van een paar bladzijden wel durven vragen. Maar een beschaafd publiek heeft zijne eischen en regten, en dit vervelen met de mededeeling van iets, dat wij zelven onwaardig achten om het onder zijn oog te brengen, durven wij niet op ons nemen. Wie nieuwsgierig is, hij zie 't boek in handen te krijgen, en dan verwijzen wij hem gaarne naar bl. 97-99, waar 't laatste bezoek van Gravin aleid bij haren echtgenoot wordt verhaald.
Nog iets; de aanhaling op den titel van vijf regels uit melis stoke als motto, is zoo smakeloos en onkiesch, dat dit reeds genoegzaam zou wezen om den aankoop van lambrechts' arbeid voor eenig leesgezelschap, waar ook jonge meisjes de boeken wel eens inzien, te ontraden.
Den Heer meijer komt lof toe voor zijne nette uitvoering.
o.

l-e.




Merkland. Door de Schrijfster van ‘Harry Muir’ (Miss Margaret Maitland). Uit het Engelsch. Twee Deelen. Amsterdam, J.D. Sijbrandi. 1857. In gr. 8vo. IV en 632 bl., met gesteendrukten titel en vignet. f 6-20.

't Gebeurde Ref. vroeger zelden, dat hij zich tot het schrijven

{==200==} {>>pagina-aanduiding<<}
eener aankondiging van eenig werk, onmiddellijk na de lezing neêrzette. Al hecht ook hij aan den eersten indruk, dien hij van eenig persoon of van eene zaak ontvangt, toch mistrouwt hij dien wel eens, vooral wanneer de eerste kennismaking hem heeft medegesleept en zijne geheele sympathie heeft opgewekt voor den te voren onbekende, die hem genaderd is. De ervaring bewees hem, och jammer, meer dan eens, dat hij zich schromelijk vergist had, en al was 't ongaarne, zich genoodzaakt zag een aanmerkelijk deel van zijne goede opinie prijs te geven, om 't zich zelven te bekennen, dat hij omtrent iemand of iets, tegen zijn wil, reeds vrij spoedig gedesillusionneerd was. Uit dien hoofde liet hij ook nu en dan een gelezen en hem ter beoordeeling toevertrouwd boek wel eens op zijne schrijftafel liggen, om den tijd eens te laten heengaan over dien frisschen en levendigen indruk, dien hij 't zij ten goede of ten kwade ontving. Toch komt hij van dit middel, om een in allen opzigte onpartijdig oordeel uit te brengen, terug. 't Is hem immers menigmalen in den laatsten tijd gebeurd, dat zijne denkbeelden omtrent een geschrift weêrsproken werden, vóór hij de zijne aan 't publiek had medegedeeld, weêrsproken niet alleen, maar geslingerd door de wijd uiteenloopende opiniën, die de critici aan de lezers onzer tijdschriften ten beste gaven. Menigmalen gaf hij zich de moeite eener tweede lezing, en mogt al bijwijlen zijne meening op eenig ondergeschikt punt wat worden gewijzigd, toch kwam hij, zonder voorliefde voor eigen denkbeeld, steeds tot de gedachten terug, die door den eersten indruk, welken hij van eenig boek ontving, hem in de pen werden gegeven. Door die ervaring geleerd, stelt hij zich dus voor, zoo veel mogelijk, voortaan zijne kritiek onmiddellijk neêr te schrijven, en 't verheugt hem, dat waar de ‘Merkland’ van Miss maitland voor hem ligt, hij
reeds dadelijk een zeer gunstig denkbeeld omtrent dezen arbeid kan ontwikkelen.
Ref. rekent ‘Merkland’ onder die uitmuntende voortbrengselen der Engelsche pers, welke een beter lot verdienen, dan met den stroom van vertaalde romans te worden meêgesleept en vergeten. Er ligt een vriendelijk, hoewel meerendeels weemoedig waas over deze bladen, dat iets van 't zijne achterlaat op de denkende ziel, die 't gevoelt hoe de Auteur meer gaf, dan indrukken die zij uit de verte ontving, hoe veel meer

{==201==} {>>pagina-aanduiding<<}
zij bewijs geeft meê te deelen van 't hare, ‘afdrukken van indrukken’, die op den bodem van 't eigen gemoed zijn ontvangen en gekoesterd, omdat zij eenmaal daar de fijnste snaren deden trillen. ‘Ik ondervond, daarom schreef ik’, zou veelligt haar antwoord zijn, wanneer men 't haar vroeg of zij dezulken als Mevrouw catharine douglas, als anne ross of archibald sutherland had gekend. Aan feiten, door haar bijgewoond, heeft zij eene boeijende intrigue vastgeknoopt, en de hand eener begaafde vrouw heeft op meesterlijke wijze de verschillende nuances geteekend, die, vereenigd, een heerlijk beeld van opregte en reine, zelfopofferende zusterliefde vormen.
Wilt ge een vlugtig overzigt van het belangwekkend geheel? Ref. wil trachten het u te geven, al moet hij dan ook een klein gedeelte der intrigue, die de roman eischt, voor u ontwarren; toch zal eenige bekendheid met de ontknooping veelligt slechts een middel te meer zijn om u tot de lezing te nopen.
Het tooneel der handeling verplaatst ons in Schotland. 't Wilde, romantische oord, 't prachtige, echte, door de kunst of door menschenhand niet ontwijde natuurschoon gaf de Auteur ruimschoots gelegenheid tot bevallige, weelderige schilderingen van een oord, dat haar dierbaar schijnt te wezen als 't land harer vaderen. Aan de oevers van den Oran verheft zich een afgelegen dorp, waar zich onder meer drie landgoederen bevinden: Merkland, den Thoren en Strathoran. 't Laatste als de eigendom van den landheer, geeft zijn naam aan het dorp. Maar de Laird van Strathoran, archibald sutherland, verspeelt zijn erfgoed in de salons van 't wufte Parijs, en slechts de hulp van de slotvrouw van den Toren, Mevrouw catharine douglas, redt hem van schande, waar haar helder verstand hem van den arbeid in 't zweet zijns aanschijns, van een afdalen van den maatschappelijken ladder niet vrijwaren wil, voor hij door daden toont, de plaats waardig te zijn, waarop zijne geboorte en opvoeding hem regt geven. Archibald verkrijgt door haren invloed eene betrekking bij een handelshuis te Buenos-Ayres en komt daar onder de leiding van zekeren Heer sinclair, die in naauwer verband staat tot de bewoners der landgoederen aan den Oran, dan hij of zijne waardige beschermster vermoedt.
Weinige weken vóór zijn vertrek naar Amerika komt op Merkland de jongste zoon des huizes, lewis ross, van de

{==202==} {>>pagina-aanduiding<<}
akademie terug en ontmoet in de diligence eene bevallige Edinburgsche juffer, die als de nicht van Mevrouw catharine eenige weken op den Toren komt doorbrengen. Alice aytoun maakt indruk op den aanstaanden Heer van Merkland, die, daar zijn oudere, afwezige en reeds sedert jaren door de meesten doodgewaanden broeder, met een anderen, vrij wat meer aanzienlijken eigendom was begiftigd, nu juist in de voorvaderlijke regten ging treden. Merkland en den Toren liggen slechts op weinige minuten afstands van elkander verwijderd; men was daar goede vrienden, en 't was geen wonder, dat een dagelijksch zamenzijn met de lieftallige alice, bij lewis eene hartstogtelijke liefde wekte, die van de zijde van het meisje spoedig werd beantwoord.
Wie noode die toenadering zag, 't was de noble châtelaine van Merkland, Mevrouw ross, die zich eene andere partij voor haren zoon had gedroomd, dan de van fortuin geheel misdeelde alice was. Wie die liefde zag ontwikkelen en dien band zag sluiten met vreeze en beving, 't was lewis' stiefzuster, ook de zuster van den oudsten, nu afwezigen ross, die 't wist, dat zich een scheidsmuur verhief tusschen lewis en alice, die immer zou scheiden, zoolang een donker geheim niet was opgehelderd.
Jaren geleden toch viel de vader van alice aytoun door de hand van den oudsten der Merkland's; de wereld had den overigens zoo flinken en degelijken jongman van den sluipmoord beschuldigd, en hij had het zegel gezet op dat oordeel, door eene vlugt, die, vóór hij 't vreemde strand bereikte, 't middel was, om hem zijn graf in de golven te doen vinden. Anne ross weet echter beter; boven norman's hoofd sloten zich de golven niet; hij leeft en waakt nog; waar en hoe? 't is haar onbekend. Zij kan zijne onschuld niet bewijzen, al draagt zij, na kennisneming van den laatsten brief aan hun beider vader en van de woorden, welke de stervende hand des grijsaards daar onder schreef, de overtuiging met zich, dat hij de schande en de schuld van een ander op zich nam, en om eenen die hem dierbaar was, te redden, zich de verdenking liet welgevallen en die voedsel gaf door zijne vlugt. Maar voor wie en waarom? dit raadsel bleef onoplosbaar, en zoo lang de waarheid niet onthuld is, moet alice aytoun, den broeder van lewis ross blijven beschouwen als den moordenaar haars vaders.

{==203==} {>>pagina-aanduiding<<}

Noch lewis, noch alice wisten echter van dit alles iets. Tusschen norman en hem, tusschen den zoon van den eersten en dien van den tweeden echt, lag een tijdperk van twintig jaren; de naam van den oudsten, noch die van den verslagene, was ooit voor het oor des jongsten gesproken. Alice wist weinig van haren vader; hij was een slecht mensch geweest, over wien hare moeder liefst zweeg; niets vreemds ligt er dus in, dat beiden elkander liefkregen, zonder te vermoeden, dat daar eene stemme des bloeds van den verslagene het vonnis hunner scheiding uitsprak. Eindelijk moest toch de geschiedenis van vorige dagen ter hunner kennis komen; anne deelde zich aan lewis mede; Mevrouw catharine douglas ontsluijerde hare nicht het geheim, dat daar als een afgrond deed gapen tusschen haar en den man harer keuze.
Één zegen bleef hun; de innerlijke overtuiging van anne, die ook huisde in Mevrouw catharine's borst; het innige geloof van beiden aan norman's onschuld.
Dit gaf hun kracht om zich met alice's moeder en broeder in aanraking te stellen, hun iets van die overtuiging mede te deelen en eene vereenigde poging te wagen om den waren schuldige aan den dood van aytoun uit te vinden.
Maar die poging mislukte, al scherpte hartstogtelijke liefde het verstand van lewis, al drong de toekomst zijner zuster eenen bekwamen regtsgeleerde, als james aytoun was, om geen middel onbeproefd te laten, al spande Mevrouw catharine al de krachten, die eene belangstellende en invloedrijke vriendin ter dienste stonden, in, om de ontdekking der waarheid te bevorderen, niet een énkele van die allen slaagde er in, norman de kroon der eere weder te geven; men won niets dan een oprakelen van 't gebeurde in vorige dagen, dan een pijnlijk openrijten van eene wond, die de tijd bijna had geheeld.
Maar de overtuiging van anne ross wankelde niet. De zuster had geene ruste voor zij de laatste poging had aangewend, om den bezoedelden naam des oudsten broeders te zuiveren en daardoor de hope der toekomst van den jongsten te bevredigen. Anne verliet haar te huis en ging wonen op de plek, waar de misdaad was gepleegd. Nu mag ik u niet verder vertellen, hoe zij daar en zij alléén tot de kennisse der waarheid kwam, en hoe 't haar gelukte lewis' en alice's

{==204==} {>>pagina-aanduiding<<}
vereeniging mogelijk te maken, en norman den weg te banen tot een terugkeer in het huis zijns vaders.
Zij leerde den waren schuldige kennen, zij zag hem zoo als hij was, zelf het slagtoffer eener heftige gewetenswroeging over eenen manslag, dien ook hij onvoorbedachtelijk had gepleegd, gebukt onder 't wigt van zelfverwijt, omdat hij 't eenmaal gedoogde, dat de vriend zijns harten zijne redding kocht ten koste van zijne eer.
Haar pogen werd bekroond; 't was een loon door God haar weggelegd, dat in waarde won, toen aan de zijde van norman, de man van haar hart, archibald sutherland, in Schotland wederkeerde, als een herboren mensch, wien Mevrouw catharine, gaarne als den Heer van Strathoran en den echtgenoot van anne ross welkom heette.
Ziedaar álles wat ik u meêdeelen mogt, wilde ik voor u 't genot der kennismaking met dit uitmuntende boek niet verminderen, door de intrigue geheel te ontwikkelen. Laat mij u nog iets zeggen omtrent de verschillende karakters. Gij loopt zeker hoog met ‘ma chère mère’ uit frederika bremer's ‘Buren’, welnu, in Mevrouw catharine douglas vindt ge eene type, die deze herinnert, maar nog edeler, krachtiger, nog meer de vrouw, zoo als bulwer aan 't eind van zijn ‘My novel’ zegt: de vrouw ‘die opheft’. Anne ross is een karakter, waar men meê dweept; en die lieve, kleine alice, wanneer ge deelgenoot zijt van 't gesprek tusschen haar en Mevrouw catharine, wanneer deze 't haar meêdeelt waarom zij nimmer als de gade van den Heer van Merkland in diens huis kan nederzitten, dan... dan krijgt ge ze lief, die vrouw, die met ijzervaste hand ieder ideaal doodt, en haar die ze willig te slapen legt, beide gedreven door innig en wèlbegrepen pligtgevoel.
Of die heerlijke figuur van christine lilie, de zuster, die lange jaren met den broeder lijdt, die voor hem waakt en denkt en handelt, zonder uitzigt op eenig loon, zonder de gedachte, zelfs uit de verte, aan eene betere toekomst!... ziet, zusters als catharine, als anne, als christine zijn heerlijke voorbeelden voor iedere vrouw, die God tegenover hare broeders in eene verhouding plaatste, die geene dagelijksche, maar toch eene mogelijke is.
Wilde Ref. u op menig meesterlijk geteekend tafereel uit

{==205==} {>>pagina-aanduiding<<}
dit boek opmerkzaam maken, hij zou nog veel van uw geduld moeten vergen. Nu echter wil hij eindigen, en u dringend de kennismaking met een degelijk en uitmuntend boek aanbevelen, dat zich ook door eene goede uitvoering en over het algemeen wèlgeslaagde vertaling onderscheidt.
O. Januarij 1858.

L-E.





Merkwaardigheden uit het gebied der menschelijke lotgevallen, de geschiedenis van het strafregt en die des vaderlands. Nieuwe en verspreide Verhalen van J.B. Christemeijer. Twee Deelen. Amsterdam, J.M.E. Meijer. 1857. In gr. 8vo. 714 bl., met twee gesteendrukte titels en vignetten. f 7-20.

Ruim veertig jaren liggen tusschen de uitgave van des Heeren christemeijer's eersteling en dezen bundel, die de arbeid is van eenen grijsaard. Wanneer men ooit de geschiedenis onzer letterkunde van den laatsten tijd schrijft, dan zal de Auteur van deze ‘Merkwaardigheden’ eene bijzondere plaats bij dat verslag innemen, minder door de wijze waarop hij schreef, dan door 't genre, 't welk hij bij voorkeur schijnt te beoefenen. De geschiedenis der criminele regtspleging levert christemeijer gewoonlijk de bouwstoffen tot zijne verhalen, die hij doorgaans op eene niet onbevallige, al is 't daarom niet altijd keurige wijze zijnen lezers vertelt. De vorige bundels van dezen Schrijver muntten bovenal uit door het belangwekkende der regtsgevallen, die hij aan de Jaarboeken van 't Strafregt ontleende, vooral belangrijk, daar de handeling meestal plaats vond ten tijde dat de vierschaar van Schouten en Schepenen nog gespannen werd over een geding door den Hoofdschout op touw gezet of door de ‘rakkers’ van dien schout aan 't licht gebragt. Christemeijer wist het locale, den geest en de eigenaardige kleur dier tijden goed weêr te geven, en veelligt heeft hij daaraan den goeden letterkundigen naam te danken, dien hij tot heden bezitten mogt. Ook onder het tiental verhalen, ons hier aangeboden, achten wij het drietal, aan 't strafregt ontleend, de beste, en verklaren gaarne, dat ‘De scheur van het Regenkleed’, ‘De Hond van den Kadijk’, en ‘De Kastelein van den Overtoom’ onze aandacht boeiden en tot den einde levendig hielden. Vooral in

{==206==} {>>pagina-aanduiding<<}
het laatstgenoemde verhaal vonden wij het tooneel, waarin de te Amsterdam gebruikelijke wijze om een verloren kind te zoeken, wordt geschetst, eenige der beste bladzijden van dit werk.
Dat de Auteur in Amsterdam t'huis is, blijkt uit zijne schets ‘Amsterdam in 1813’, die zoowel door eene levendige voorstelling der feiten, als door een zigtbaar vasthouden aan de historische waarheid, eenige waarde erlangt. ‘Willem de clercq en thomas ainsworth te Hengelo in 1830’ bevat het verhaal eener toevallige ontmoeting tusschen die edele en bekwame mannen, wier gesprek in eene dorpsherberg den grondslag legde tot de oprigting der calicots-weverijen en de geheele industrie van het landschap Twenthe.
Waar wij dit laatste vijftal verhalen dus gaarne aanbevelen, daar hebben wij minder vrede met het eerste vijftal, 't welk ons wordt aangeboden. 't Zijn toevallige ontmoetingen, gesprekken, hinderpalen op iemands weg geplaatst, het noemen van een naam, op eene plaats, waar men dien vreemd meende, en meer dergelijke, die hier voorgesteld worden als tot uitkomsten leidend, die de hand en de tusschenkomst der Voorzienigheid zigtbaar moeten aantoonen.
Hoewel ook wij gaarne aan die tusschenkomst en zorg of invloed eener hoogere kracht gelooven, zoo hebben wij toch weinig of geen vrede met het denkbeeld, dat de Heer christemeijer ten deze ontwikkelt. Indien men op die wijze het leven van elk individu naspeurde, dan zou men, van den meest aanzienlijke tot den geringste, in ieders loopbaan zulke kleine toevalligheden van 't oogenblik aantreffen, die misschien zich vastknoopen aan meer wigtige gevolgen, maar desniettemin toch niet enkel en alleen aan ééne oorzaak of omstandigheid mogen worden toegeschreven. In deze Verhalen valt het ‘gezochte’ of het ‘alledaagsche’ der vinding te zeer in het oog, dan dat ieder lezer vrede zou hebben met des Heeren christemeijer's meening, of 't hem toe zou geven, dat de fortuin, redding of toekomst der personen, die hij opvoert, geheel afhangen van dat ééne oogenblik, van dat énkele feit, 't welk hij daarvan als oorsprong of oorzaak aangeeft.
Ref. wil met een Auteur, die reeds eene loopbaan van veertig jaren achter zich heeft, over stijl, noch behandeling der stoffen twisten. De Heer christemeijer schrijft in den geest, die reçu

{==207==} {>>pagina-aanduiding<<}
was ten dage dat fenna mastenbroek, petronella moens, en 't legio auteurs van ‘zedelijke’ verhalen, nog matadors waren op 't gebied onzer bellettrie. Van een oud man mag men niet vergen, dat hij zich naar de jongeren schikke of trachte hen na te volgen, al woû vader tollens wel bij van lennep en beets ter schole gaan, getuige zijn bundel ‘Laatste Gedichten’, die 't bewijst, dat hij minstens de strekking noch bewerking van hun arbeid afkeurde. Ref. mag van zijn standpunt geen vrede hebben met den stijl dezer verhalen; hém persoonlijk vervelen gesprekken, zooals b.v. dat tusschen den advocaat en zijn barbier in ‘De Kastelein van den Overtoom’; dit neemt echter niet weg, dat een minder eischend publiek deze gebreken gaarne over 't hoofd zal zien, om het onderwerp, dat de Auteur zich ter behandeling koos, en dat niet missen zal, sommigen te boeijen.
Waar Ref. als slotsom gaarne deze Verhalen een aanbevelend woord medegeeft, daar rigt hij dit voornamelijk tot Leesgezelschappen, voor welke hij deze lectuur bijzonder geschikt acht, en die uit den titel: ‘Verspreide Verhalen’, wel zullen willen opmaken, hoe de mogelijkheid bestaat, dat zij hier en daar een oud vriend ontmoeten, met wien zij vroeger, door middel van ‘Europa’ of ‘Stads- en Dorps-Bibliotheek’, hebben kennis gemaakt.
De Heer meijer heeft voor een zeer bevallig uiterlijk gezorgd; uitdrukkingen als ‘van zelfsheid’, ‘penetrerende’, ‘betrekkingen, die zich verhielden’, en dergelijke, mogten, zoo zij al de pen van den bejaarden Auteur ontglipten, zijn corrector niet ontgaan zijn.
En hiermede... dixi.
O. Januarij 1858.

L-E.





Verspreide Novellen van L.J.W. ten Bokkel, in leven Predikant te Noord-Scharwoude. Amsterdam, Wed. Borleffs en ten Have en J. Leendertz. (Zonder jaartal.) In post 8vo. V en 194 bl., met een steendrukplaatje, f 1-60; geb. in linnen band f 1-90.

‘Terwijl de beide laatste vellen van dezen bundel ter perse waren, overleed plotseling den Wel-Eerwaarden Schrijver.

{==208==} {>>pagina-aanduiding<<}

‘Wij bieden dus dezen bundel aan als eene laatste herinnering aan iemand, welke (?) zich door zijnen letterkundigen arbeid bij velen bemind gemaakt heeft.
‘Niet twijfelende dat deze (wat, of welke, of wie?) met dezelfde welwillendheid als Zijn Wel-Eerw. vroegere (nu zeker geschriften?) zullen ontvangen worden.

(Verblijve met hoogachting en aanbeveling? Jammer voor die Voorrede in kreupelen briefstijl, dat deze clausule er aan ontbreekt!)
‘De Uitgevers.’

Met dit noch door stijl, taal of punctuatie uitmuntende Voorberigt bieden de Uitgevers ons een bundel Verhalen aan, die bij de kennismaking met de eerste bladzijde, al dadelijk de kritiek het zwijgen oplegt, omdat Ref. hecht aan de spreuk: ‘de mortuis nil nisi bene.’
De Heer ten bokkel was, in Ref.'s oog, een braaf en gemoedelijk man en een waardig leeraar; op belletristisch gebied achtte hij hem echter minder t'huis, en gaarne had hij ZEerw. nu en dan eens aangemaand om liever zijne krachten aan eenigen anderen arbeid, waartoe minder verbeelding of genialiteit werd vereischt, te beproeven, en voor 's hands de harp aan de wilgen te hangen.
De kennismaking met dezen bundel heeft Ref.'s vroegere meening omtrent het talent van dezen Auteur niet kunnen wijzigen. Toch, zoo de Heer ten bokkel, volgens de Uitgevers, door zijn letterkundigen arbeid zich velen tot vriend heeft gemaakt, bevelen wij dezen gaarne den aankoop van een bundeltje aan, dat hun eene vriendelijke gedachtenis kan wezen aan een Schrijver, die zijn gemis aan talent, toch immer trachtte te vergoeden door een Christelijk en edel denkbeeld in zijne geschriften neder te leggen, en veelligt ook op die wijze zijn steen aanbragt aan het gebouw eener op deugd gegronde, zuivere Godsvereering.
De uitvoering van dit boekske is vrij redelijk; alleen 't steendrukplaatje kon beter.

O. Januarij 1858.

L-E.


{==209==} {>>pagina-aanduiding<<}

Korte mededeelingen.

Catalogus eener uiterst zeldzame Verzameling van Hollandsche Bijbels, Psalmen, Incunabulen, Geestel. Liederen, Hollandsche Godgeleerde Werken (zoo Protestantsche als Roomsch-Catholieke) der 16e en 17e Eeuw, waaronder vooral opmerkelijk zijn de werken der eerste Hervormers, Martelaarsboeken, Confessiën, Catechismi, Nederd. werken onder het kruis gedrukt, in Duitschland, Engeland, Frankrijk; vele werken der Wederdoopers, van Dweepers, enz. Allen uitvoerig beschreven en vergezeld van Aanteekeningen, drie Registers en Aanhangsel. Verzameld door, en verkrijgbaar bij frederik muller, Boekhandelaar te Amsterdam, Heerengracht, KK 130. (Deze Catalogus is een Supplement op den: Catalogus van Godgeleerde Werken, en op dien van: Oostersche Werken, verkrijgbaar bij denzelfden). 1857. (12 November). 134 bl. f :-80. - Hier kunnen Bibliomanen van professie, hier ook Bibliomanen om der studie wil ruimschoots te regt. De breede titel geeft u nog maar een oppervlakkig denkbeeld van den hier voorhanden rijkdom. Wilt ge er dus nog eens iets naders van vernemen? Welnu, ge vindt hier dan o.a. van No. 49-159* eene unieke verzameling van Psalmberijmingen, en daaronder de 4 uitgaven der berijming van marnix, welke bijeen aan te treffen eene der grootste zeldzaamheden is; ge vindt onder de Incunabulen 't eenigst bekende, zoo niet eenigst bestaande Ex. der
‘Legende van Sinte Rochus’; ge vindt al verder van No. 343 tot 435 eene denkelijk wel weder unieke verzameling Bekkeriana, en van 600 tot 612 eene dito Deurhoviana (waaruit men ons in 't Kerkhistorisch Archief eens eene monographie van deurhoff moest leveren, welke, even als die van leenhof, aan onze Vaderlandsche Kerkgeschiedenis ontbreekt). Voorts eene serie geschriften, waaronder zeer zeldzame, van coornhert en van david joris, de eerste allerzeldzaamste uitgaven van v. haemstede's Martelaarsboek en aldegonde's Biënkorf, een misschien ook al eenig Ex. van twee tot nu toe aan de schrijvers over de Wederdoopers onbekend gebleven werkjes van henrick rol, die te Munster met het wee-roepen een aanvang maakte, enz. enz. - Reeds de bijgevoegde bibliographische aanteekeningen

{==210==} {>>pagina-aanduiding<<}
maken dezen Catalogus voor den Geschied- en Oudheidkenner zijne 80 centen waard.

v.p.

Reeds toen wij de Reglementen en Besluiten der Nederlandsche Hervormde Kerk, verzameld door g. bruna, Predikant te Hasselt, 1e Afl.; te Zwolle, bij g.h. meijer, 1857, à 80 cts., in de couranten geannonceerd zagen, beschouwden we die verzameling als eene wat voorbarige boekverkoopers-speculatie. Al zegt b., dat de nog te revideren reglementen ‘weinige en niet de meest belangrijke’ zijn, men heeft met dat al zonder die geen volledig wetboek. Wil hij misschien de oude nog vigerende editiën in de 2e Afl. - als welke ‘alle reglementen en besluiten, die kracht van wet behouden’, zal bevatten - opnemen, dan zal de kooper toch wat al te schielijk met een verouderd wetboek zijn opgescheept. Dat door dit een en ander het debiet belemmerd of misschien ook wel de moeijelijkheid bij nader inzien beter gevoeld zij, schijnt ons dááruit te blijken, dat b.'s voorrede reeds van 28 Jan. des vorigen jaars dateert, en de 2e Afl. evenwel tot dusverre nog niet verschenen is. Wat de uitgave zelve betreft, we hebben de moeite genomen, een der reglementen - dat voor de Diaconiën - met een authentiek exemplaar te vergelijken: eigenlijke fouten hebben we - behalve toch Burgelijk voor burgerlijk - daarin niet aangetroffen; maar al zijn we 't taalkundig met b. ééns, we moesten 't afkeuren - want een wets-afdruk behoort tot tittel en jota toe een afdruk te zijn - dat we diaconie, kerkeraad, classicaal in Diakonie, Kerkeraad, Classikaal veranderd zagen, dat in Art. 25 een komma-punt
voor een punt, en daarmeê tevens eene initiale groote letter voor eene kleine heeft plaats gemaakt, dat in Art. 27 drie komma's ontbreken, enz. Overigens is de uitvoering vrij goed; maar 't formaat te groot, om door b. ‘zakformaat’ genoemd te mogen worden: de wel duidelijke, maar ook gansch niet kleine letter is daaraan schuld.

v.p.

Koepok-inënting. Het is bekend, dat er nog altijd gevonden worden, hoewel hun getal dagelijks vermindert, die tegen de koepok-inënting bezwaar hebben uit godsdienstigen schroom; vrome zielen, die telkens op nieuw aankomen met hetzelfde bezwaar, zich beroepende op het Bijbelwoord: ‘Gij zult den

{==211==} {>>pagina-aanduiding<<}
Heer uwen God niet verzoeken.’ Dat zij om dit Bijbelwoord alleen zulke tegenstanders van de inënting zouden wezen, gelooven wij niet. Het is meer eene zucht naar het oude, een afschuw van het nieuwe, ofschoon toch waarlijk de inënting niet meer iets nieuws mag worden genoemd. Kortom, zij vinden in dat Bijbelwoord een steun voor hun gevoelen, en misschien zouden zij van hun vooroordeel kunnen genezen worden, indien hun wierd aangetoond, dat juist het woord, waarop zij gewoon zijn zich te beroepen, hun den pligt oplegt, om hunne kinderen te laten inënten. - Dit heeft Ds. j.h. gunning trachten te doen in Een woord aan mijne mede-Christenen over de inënting der Pokken. Te Hilversum, bij p.m. van cleef. 1857. f :-10; de 25 ex. f 2-:; de 100 ex. f 7-50. Hij doet het op zeer eenvoudige, bevattelijke, en naar ons voorkomt, voor den meest onkundige overtuigende wijs. Daarom vinde zijn boekje ruime verspreiding en kweeke overvloedigen zegen.

Drie Leerredenen zijn ons ter aankondiging toegezonden. Zij zijn deze: Evangelie en Evangelieprediking, naar Kol. i:26-28, intreê-rede te Veendam, den 20sten Sept. 1857, door h. brouwer, waarin heldere denkbeelden over openbaring, christus-prediking, menschelijke volmaking, - gepaard aan een goeden stijl, warme, bezielde taal. - Leerrede bij gelegenheid der toewijding van het nieuwe Orgel in de Oude Kerk der Ned. Herv. Gemeente te Delft, op den 13den Sept. 1857, door Dr. w.h. haverkorn van rijswijk. - Tekst: Kol. III:16b. Deze leerrede is eene proef, hoe ook zulke plegtigheden, wier leiding eene zeer moeijelijke taak is (elk die er toe geroepen werd zal het erkennen) hoe ook deze, met een goeden tact bestuurd, tot stichting der gemeente kunnen worden dienstbaar gemaakt. - Het Gebed van den Heiland om de bewaring des Geloofs, Leerrede naar aanleiding van Luk. xxii:32, door j.g. verhoeff, Pred. te Nieuw-Loosdrecht. Vooraf gaat een brief aan een vriend, waarin eenige opmerkingen voorkomen, gemaakt na het lezen van de beantwoording der vraag: bevat het antwoord op de 37ste vraag der (?!) Katechismus eenig bewijs voor de leer der algemeene verzoening? door a.p.a. du cloux. - Wij laten den twist tusschen de beide genoemde Predikanten

{==212==} {>>pagina-aanduiding<<}
liefst rusten; ons standpunt is te ver van het hunne verwijderd, om niet in de eenigzins helderder denkbeelden van den eerste toch nog zooveel duisters te zien, dat wij het niet durven ondernemen, eenig licht daarin aan te brengen; vooral wagen wij dat niet, als wij een ‘wee u!’ hooren uitspreken over al wie begrijpen wil in plaats van te gelooven. De leerrede van Ds. v. zal zich overigens voor hen, die het met hem eens zijn, met genoegen laten lezen.

Woorden des geloofs van Dr. m. luther, door l. van erpecum. Te Amsterdam, bij h. höveker. 1857. - Een juiste titel voor een goed, lief en goedkoop boekje. Het bevat uittreksels van eene bloemlezing uit luther's schriften. Al wat van den grooten Hervormer afkomstig is, heeft iets kernachtigs en aangrijpends, het verheft en verwarmt en bezielt. Ook daar, waar men van luther's denkbeelden verschilt, kan toch het hart den zegen zijner profetische taal ondervinden. Den toegang tot menig huis en hart wenschen wij dit boekje toe.

Minder vrijmoedigheid hebben wij tot aanbeveling van een ander werkje, bij denzelfden Uitgever uitgekomen. Het draagt den titel: Het is wèl, of uit welk oogpunt het geloof de beproevingen des levens beschouwt, vrij vertaald en in den vorm eener Christelijke overdenking bewerkt, naar het Engelsch van john hill. De titel is ontleend aan de woorden der Sunamietische tot gehasi, elisa's dienstknecht (2 Kor. iv:26). Vorm noch stijl van dit boekje heeft iets aantrekkelijks. Een onderwerp als dit eischt, dat er iets nieuws over gezegd worde; eischt eene frissche, uitlokkende behandeling. Daarvan vinden wij hier niets; integendeel 't is alles het oude en dat onder een berg van Bijbelplaatsen, uit O. en N.T., soms met de haren er bij gesleept; men vreest er onder begraven te worden. Gerust had de Vertaler en Uitgever zich kunnen onthouden van den spoed, waarmeê zij, volgens hunne verklaring, dit werkje hebben moeten laten afdrukken, en waardoor vele drukfouten niet verbeterd konden worden. Het is, alsof er nog dringende behoefte aan dergelijke melkspijs bestond!







{==213==} {>>pagina-aanduiding<<}

Boekbeschouwing.

Aanwijzing van den weg der Zaligheid volgens het Evangelie. Een Leesboek voor hen, die zich aan de Christelijke Gemeente wenschen te verbinden, of reeds hare leden zijn, door M.A. Amshoff, C.P.L. Rutgers en Dr. E.J. Diest Lorgion, Predikanten te Groningen. Geschiedkundig Gedeelte. Tweede, aanmerkelijk vermeerderde druk. Te Groningen, bij M. Smit. 1857. In gr. 8vo. VI en 319 bl. f 2-:

Ziedaar een uitermate geschikt Handboek voor katechizanten, niet alleen die het leerboekje der Schrijvers, maar ook die b.v., gelijk de onze, dat van bruna of meijer gebruiken. De Heeren Groningers toch hebben ook in hun katechetischen arbeid nog al veel dezelfde hoofdgedachten en gedachtenleiding met elkander gemeen.
Maar ziedaar tevens niet minder een uitmuntend Huisboek voor onze gezinnen, om hen met den voornaamsten inhoud onzer belijdenis bekend te maken of te houden. In onze jeugd plag men zich daartoe bij de huisgodsdienst van vader egeling te bedienen, en niet zonder vrucht; doch nu deze, vooral ten aanzien der religieuse begrippen, verouderd is te achten, ontvangt men hier een waardigen plaatsvervanger. Hij mag als zoodanig aangeprezen worden, zoo om de zuiverheid zijner gehalte, als vooral ook om zijn klaren en aangenamen stijl, tot welks versiering de onveranderde overname van wèl passende en indrukmakende Bijbelgedeelten - misschien van den Wandsbecker Bote afgezien - niet weinig bijdraagt.
Leemten zijn er in alle menschelijk werk; dus ook hier. Wilden we op bijzaken hechten, we zouden o.a. dat opzienbarend ignoreren der andere lezing van judas' zelfmoord, Hand. i, of dat nonchalante voorbijgaan der zoo hoogst belangwekkende Fransche Hervorming met haar Edict van Nantes en hare refugiés, niet kunnen goedkeuren, en eveneens zouden we moeten betuigen niet regt te vatten, waarom de vernietiging van het vonnis tegen jezus, en de bevestiging van zijn op aarde volbragt werk, als twee onderscheidene Goddelijke oog-
{==214==} {>>pagina-aanduiding<<}
merken van 's Heeren opstanding worden opgegeven. Doch, diergelijke specialia daarlatende, moeten we wat sterker drukken op een paar meer omvattende bedenkingen: 1o., dat, wanneer men - te regt - moeds genoeg heeft, om, onder meer, de resultaten der kritiek aangaande Jez. xl vv. of den 2en Brief van petrus onder 't oog der gemeente te brengen, men dan ook niet - zeer inconsequent - te schroomvallig zijn mag, om b.v. van den Hebreeuwschen Mattheus te reppen en aan ons tegenwoordig Mattheus-Euangelie zijn Apostolischen oorsprong te ontzeggen, of wel de niet-Paulinische afkomst van den Brief aan de Hebreën zeker in steê van ‘waarschijnlijk’ te stellen; 2o. dat bij de waardij, welke de Schrijvers - weder teregt - zoo aan 't O.V. als aan de voorbereiding der Heidenen tot christus toekennen, dit een en ander toch al vrij kort en oppervlakkig wordt afgescheept.
Dan - wij herhalen het - daar de Schrijvers gewis niet voor onfeilbaar willen doorgaan, kan men ook van hunne schriften geene feilloosheid vergen. Nogtans zijn de feilen niet vele, en geene grove; en we vinden dus alle vrijmoedigheid tot de meest mogelijke aanbeveling. Nu blijve dan ook maar het 2o, leerstellige, Gedeelte niet te lang uit. Want, hetzij iemand zich dit werk tot Hand- of tot Huisboek aanschaffe, in beide gevallen is Deel II onmisbaar. Moge het overigens niet lang verschenen zijn, zonder dat de wakkere Schrijvers zich van nieuws hebben aan te gorden om een derden druk te herzien!
De uitvoering kon, zou zij een werk van dezen aard niet noodeloos verduren, geen groote jagt maken op sierlijkheid; maar zij is zindelijk en naauwkeurig, en mitsdien regt goed.

v.p.




1. Katholijke Volks-Almanak voor het Jaar 1858. Elfde Jaargang. Te Groningen, bij R.G.J. Sladoot. 1857. In 12mo. XVI en 157 bl. f :-35.

2. Almanak voor Protestantsche Nederlanders, onder Redactie van Alb. van Toorenenbergen. 1858. Met 2 Staalplaten en 1 Muzijkstukje. Te Purmerende, bij J. Schuitemaker. 1857. In kl. 8vo. VIII en 219 bl. f :-60.

Van No. 1 - niet te verwarren met den Volks-Almanak

{==215==} {>>pagina-aanduiding<<}
voor Nederlandsche Katholieken, van alberdingk thijm, die ons verleden jaar ter beoordeeling werd toegezonden, en beoordeeling waard was - zouden we ons in de Korte Mededeelingen met een paar woorden hebben afgemaakt, zoo niet de gelijktijdige ontvangst van zijnen pendant No. 2 ons noopte die paar woorden hier neêr te schrijven. Wij zeggen er dan van: 1o. dat de letterkundige waarde zoo der prozaïsche als poëtische bijdragen met luttele uitzondering beneden nul staat; 2o. dat de godsdienstige gehalte soms zinnelijk-mystiek is, zooals in de Liefdezuchten van suzanna, maar doorgaans bijgeloovig-Roomsch, b.v.: ‘Wie willens en wetens de geboden der Kerk overtreedt, begaat eene even zware of doodzonde, alsof hij de geboden Gods overtreden had, want kerkelijk gebod is goddelijk gebod’; 3o. dat het dienvolgens hier niet aan curiosa ontbreekt, gelijk we o.a. ons eerst meenden te verzien, toen ‘de godvreezende lodewijk XV’ ons daar zóó geheel onverwacht onder de oogen kwam, of toen wij - videatur napoleon roussel - eene Protestantsche vrouw tot eene Roomschgezinde hoorden zeggen: ‘zelfs zijn er in ons dorp van úwe godsdienst die niet deugen’; 4o. dat de uitvoering foeileelijk is, en tevens foeislordig: zóó zelfs, dat in ons exemplaar bl. 56 en 57 door de kritiek vice versâ moeten worden getransponeerd.
Ten aanzien van No. 2 schreven wij ten vorigen jare: ‘het boekje verschijne geheel niet weder, of het verschijne beter.’ En ziedaar! het is beter - ja, 't is voortreffelijk verschenen. 't Heeft den regten Uitgever - 't heeft bovenal den regten Redacteur gevonden. Wel betreurt hij met reden 't gemis van den waardigen carpentier alting, die hem als mederedacteur ter zijde zou gestaan hebben; maar ook alléén is alb. van toorenenbergen tegenover Rome mans genoeg. 't Is waar, zelf heeft hij slechts ééne bijdrage - over de Protestantsche Unie - geleverd; maar zijn naam en zijne vlijt hebben te weeg gebragt, dat hij er niet meer behoefde te leveren, en echter niets verwerpelijks, veel uitstekends te plaatsen had. Dat uitstekende zoeke men intusschen minder in de poëzij - zult gij den Protestantschen Almanak voor zijn volgenden jaargang niet wat milder bedenken, Protestantsche Dichters? - dan wel in proza. Dááronder staat bovenaan dat schilderachtige en gespierde, zaak- en leerrijke stuk van sonstral:

{==216==} {>>pagina-aanduiding<<}
De Aflaat en johannes tetzel, welks 69 bladzijden alleen de 60 cents, waar ge nu den heelen Almanak voor hebt, wel dubbel waard zouden zijn; voorts mohrman's Lamoraal van Egmond, e.f.h. wolf's Saltzburgsche Emigranten, w.th. van griethuysen's Weeshuis te Halle, leendertz's Onze Voornamen... doch, we zouden, zoo voortgaande, spoedig al de proza-stukken genoemd en geroemd hebben, 't geen we trouwens - elk in zijne soort en op déze plaats beschouwd - ook wel konden doen. Willen we nu naar echte recensentenmanier nog een of twee aanmerkingen ten beste geven, dan vinden we, bl. 94 v., in de vertolking van tetzel's brief aan miltitz de naïveteit van 't origineel - gelijk wij dat uit lublink weddik's Leven van luther, I, bl. 286 v. kennen - wel wat te veel weggewischt; dan ook zijn ons in 't Emigranten-Lied, door wolf overgebragt, de Germanismen: ‘men doet mij verjagen’, ‘vreemde straten’ (wegen), ‘dat durf ik mij niet schamen’ (dat mag, of wel, dat behoef ik mij niet te schamen), erg hinderlijk; maar met dit paar kleinigheden zijn we dan toch reeds uitgepraat. We hebben dus weinig anders dan lof, ook niet voor de uitvoering; want wel zijn de drukfeilen niet geheel verbannen, en zwiert voor zwicht, bl. 30, is inderdaad zinstorend, maar, en gros genomen, kan de correctie er meê door, terwijl al 't overige zoo net en behagelijk is als men voor den kleinen prijs van 't Jaarboekje redelijkerwijze maar wenschen kan. Met name verheugt het ons, dat we in steê dier jammerlijke
steendrukken van 1857 twee keurige staalgravuren van steelink naar de niet min keurige teekeningen van d'arnaud gerkens ontvangen: in de tweede trok vooral de in de treurende gelaatsuitdrukking uitnemend bewaarde gelijkenis van louise de coligny onze aandacht. Van de eerste echter spijt het ons, dat daarin nog eenig régard op de Dageraad wordt geslagen: immers eene Vereeniging, wier leden zich niet schamen hun ongeletterd publiek livius of tacitus als bronnen ter reconstructie van 's Heeren Lijdensgeschiedenis vóór te liegen, is de notitie van fatsoenlijke lieden niet waard.
Een Protestantsche Almanak! Wij prijzen hem, en hij verdient het; maar hoe gaarne zouden we daarbij, zoo elk uitzigt te dezen niet, voor alsnog ten minste, al te ijdel ware, de clausule van onzen wijzen cats achter zijn lofgedicht op de Dordtsche Synode tot de onze maken:

{==217==} {>>pagina-aanduiding<<}


En evenwel nochtans (vergheeft ons dese reden) 
En evenwel soo is het slot van ons' ghebeden, 
Dat Godt sijn heylich werck alsoo hier laet ghediên, 
Dat wy in desen standt u hier niet meer en sien! 

Dan... de ééne heilige algemeene Christelijke Kerk der Toekomst ligt nog verre. En, zal zij eenmaal komen, dan kan zij zich in allen gevalle uit geene slapende, maar alleen uit eene wakkere, zij 't dan ook hare wakkerheid tot strijden bezigende, Kerk ontwikkelen. Daarom kunnen wij bij al onze vredezucht van goeder harte hopen, dat we een zóó krachtig teeken van ontwaakt kerkelijk leven, als toorenenbergen's Almanak heeten mag, niet voor 't eerst en 't laatst hebben begroet. Het ruimst debiet beloone den aan hem besteden ijver!

v.p.

Het Gebed, een middel van hulp en troost in alle tijdperken en omstandigheden van den levensweg des Christens, opgehelderd en gestaafd door voorbeelden uit den Bijbel. Door den Schrijver van ‘De Middag des Levens’. Gravenhage. M.M. Couvée. In post 8vo. VIII en 172 bl. f 1-60.

Wij hebben de eer niet ‘De Middag des Levens’, noch zijnen schrijver te kennen, doch hebben hem met genoegen uit het aangekondigde lieve boekske eenigzins nader leeren kennen, alhoewel zonder zijn naam te weten. Fraai ziet het boekske er uit- en inwendig uit, en wacht blijkbaar met zijn elegant linnen bandje, zijne vergulde snede, zijn fraai papier, netten druk en vignet op den titel, geene lezers of lezeressen uit den vlegel- of pekbroeken-stand, noch uit de bewoners der stedelijke achterbuurten. Dan toch zou er eene ‘volksuitgave’ van bezorgd moeten zijn, wat wij niet weten, en wel goed achten zouden. Wij houden toch veel van den ernstig vromen, den heilig geloovigen zin des Schrijvers; wij houden het er voor, dat juist het gebed het voortreffelijkste middel is van 's menschen godsdienstige ontwikkeling, en kunnen ons naauwelijks begrijpen, hoe men over deze zaak, die in 't openbaar zoo sterk verlangd wordt, in 't verborgen dikwijls hoort spotten, althans ligtzinnig spreken. Eene handleiding om goed, betamelijk, Gode behagelijk te leeren bidden,

{==218==} {>>pagina-aanduiding<<}
komt nimmer te onpas. En het werkje, dat wij hier aankondigen, mag dezen naam dragen. Wij kunnen dus in gemoede de lezing en het gebruik aanbevelen, evenwel niet zonder de volgende wenken gegeven te hebben. De S. behoort tot de gematigde ernstig-vrome regtzinnigen. Zoo leert hij, bl. 19, dat wij allen, als nakomelingen van adam, van nature verdoemelijk zijn voor God; maar ook bl. 29, dat God ten opzigte der gaven, die wij van Hem bidden, juist zoo met ons handelt, als elk verstandig en liefderijk vader met zijne kinderen. Wij gelooven niet, dat dit boekske het werk is van eenen Theoloog; daartoe zijn de redeneringen, ook bij het populaire karakter van den stijl, toch niet diep genoeg ingaande in de zaken, daartoe zijn ook sommige fouten al te onnoozel, b.v. om aan salomo de spreuk toe te schrijven: ‘het zijn sterke beenen die de weelde dragen kunnen’, bl. 37 en 60; om de wijsheid, die salomo bad, tot de tijdelijke gaven Gods te brengen, bl. 39; om te beweren, dat jezus van maria magdalena getuigt, dat zij veel lief had, omdat haar vele zonden vergeven waren; - en derg. Wij zwijgen van sommige taal- en stijlfouten, die wij hopen, dat ongelukkige insluipingen geweest zijn, b.v. van geslagt tot geslagt, bl. 44. Voortreffelijke wenken omtrent het godsdienstig leven en vooral omtrent de godsdienstige opvoeding bevat het werkje vele, b.v. bl. 45, en daarom juist wenschen wij het in veler handen. Onzes inziens is het geschreven door een degelijken, praktischen katechizeermeester uit eene onzer groote steden.





Afbeeldingen, ten gebruike bij het Onderwijs in de Natuurkunde; door A. Koot, Onderwijzer te Haarlem. Onder medewerking van W.M. Logeman. Te Haarlem, bij de Erven Loosjes. 1856-1857. Aflev. 2-8. Pl. 7-47. In gr. folio. Naamlijst der Afbeeldingen, enz. in kl. 8vo. Compleet f 10-:

Ontvingen wij vóór eenigen tijd de laatste Aflevering van bovengemelde Afbeeldingen, wij zullen op onze aankondiging nu niet lang laten wachten. Met belangstelling hebben wij ze nagegaan, en aangenaam was het ons te mogen zien, dat de opname van den kant des publieks zoo gunstig is geweest, dat de Uitgevers niet alleen op den ingeslagen weg konden

{==219==} {>>pagina-aanduiding<<}
voortgaan, maar nog daarenboven het aanvankelijk beloofde aantal platen met een niet onaanzienlijk getal hebben kunnen vermeerderen zonder verhooging van prijs. Waarlijk een navolgenswaardig voorbeeld voor anderen, en een blijk, dat het den Uitgevers ernst is, geene opofferingen te ontzien om hun werk zoo volledig mogelijk te maken. Mogen zij in een ruim debiet zich steeds kunnen verheugen!
Na de beoordeeling van dit werk in No. I van den vorigen Jaargang van dit Tijdschrift, kunnen wij kort zijn. Het geheel is in denzelfden geest uitgevoerd als de aangekondigde 1o Aflevering. De afbeeldingen zijn over het algemeen goed gekozen, en al moge er hier en daar wat op de uitvoering of de wijze van voorstelling aan te merken zijn, vooral wat perspectief betreft, voor het oogmerk om op eenigen afstand gezien te moeten worden, zijn zij zeer geschikt, en zeker zal menig onderwijzer bij gepaste aanwending er veel dienst van kunnen hebben bij zijn onderwijs in de natuur- en werktuigkunde.
Jammer is het, dat eenige afbeeldingen blijken dragen van hunne vreemde herkomst, daar zij werktuigen voorstellen, die bij ons wel, maar meestal in eenen anderen vorm voorkomen; dit is onder anderen met fig. 2 en 4 van plaat 8 het geval; waarom niet liever de gewone put en houtzagersbok? die van de luchtpomp, alsmede zuiger en hart van de huispomp op Pl. 24. - Wij beamen ten volle de opmerking van den Heer l. bij de fig. 1 en 2 van Pl. 25, en verwonderen ons, dat enkele door ons opgemerkte aan zijne aandacht zijn ontsnapt.
Ook zijn in sommige afbeeldingen, niet alle deelen, waar de werking dikwijls vooral op aankomt, even juist en duidelijk voorgesteld, gelijk blijkt uit fig. 3 van Pl. 14, den zoogenaamden regulateur of gouverneur; fig. 3 en 4, Pl. 16, de tanden van het rad in het cilinder-échappement; de plaats van het tandrad op de as van het bovenslagwiel, fig. 2 van Pl. 20.
Minder goed konden wij ons vereenigen met de opmerking van Pl. 31. - Immers indien de afbeeldingen alleen moeten dienen, om den leerlingen de minder eenvoudige toestellen en verschijnselen in de natuur te doen zien, dan zouden heel wat afbeeldingen achterwege kunnen gelaten worden, en zoo er geene teekening eener electriseermachine is opgenomen, omdat zij die er geene hebben, den tijd nuttiger kunnen besteden,

{==220==} {>>pagina-aanduiding<<}
dan eene in bijzonderheden afdalende verklaring te geven, gewis vele onderwijzers, die nog niet in het bezit van werktuigen zijn, zouden vele verklaringen moeten achterwege laten. - Met meer regt zou deze uitsparing, naar ons inzien, kunnen toegepast worden op eenige figuren tot het licht behoorende, die met weinig moeite door den onderwijzer op het bord kunnen gemaakt worden, en dan mogelijk beter aan het oogmerk voldoen, dan ze in eene teekening vermogen.
De afbeeldingen der stoommachines bevielen ons niet zeer, eensdeels om de vormen en proportiën, anderdeels om de min juiste voorstelling der onderscheidene deelen, en vooral bij die van de locomotieven wegens het min goede effect dat zij op eenen afstand maken.
Dit neemt echter niet weg, dat wij over het geheel deze verzameling als eene goede aanwinst bij het natuurkundig onderwijs beschouwen, en haar volgaarne ten gebruike bij gemeld onderwijs blijven aanbevelen.




Verzameling van Wiskundige Formules, ten dienste van Surnumerairs en Ontvangers, welke een Examen voor Controleur van 's Rijks Belastingen wenschen af te leggen, alsmede voor Controleurs en Roeijers der Dranken. (;) door W.C. Verseput. Te Amsterdam, bij H.W. Weytingh. 1857. In kl. 8vo. 12 bl., met eene plaat. f :-45.

Toepassingen van de Wiskundige Formules, ten dienste van Surnumerairs en Ontvangers, welke een Examen voor Controleur van 's Rijks Belastingen wenschen af te leggen, alsmede voor Controleurs en Roeijers der Dranken. (;) door W.C. Verseput. Amsterdam, H.W. Weytingh. In kl. 8vo. 44 bl. f :-65.

Met de uitgave van deze Verzameling heeft de Heer v. ten doel H.H. Surnumerairs en Ontvangers een overzigt te geven van die onderwerpen der wiskunde, waarop zij meer bepaald hunne aandacht hebben te vestigen, en tevens om hun, die zulks niet meer wegens een examen hebben te doen, eene gemakkelijke gelegenheid aan de hand te geven, om zich het vroeger geleerde te herinneren.
Dit doel heeft de Heer v. trachten te bereiken door de zamenstelling dezer verzameling van die formules, welke in

{==221==} {>>pagina-aanduiding<<}
de praktijk zoo veelvuldig van toepassing zijn. Daartoe worden gerekend de formules voor den inhoud van platte vlakken, van de veelvakkige en omwentelings-ligchamen en van de vaten.
Met uitzondering van die voor de vaten zijn deze formules, met eenige wijziging in vorm en letters, in de meeste elementaire leerboeken over meetkunde te vinden. Wat die voor de vaten betreft, zoo merken wij op, dat hierbij van de onderstelling is uitgegaan, dat de duigen parabolisch zijn gebogen, hetgeen toch niet altijd het geval is, en dus een verschil zal opleveren met den werkelijken inhoud als zij elliptisch zijn gebogen. Daarenboven zijn de formules voor de berekening van de natsinhouden nog al zamengesteld, zoodat er vrij wat oefening noodig is om die te verstaan. Wij vreezen, dat de Heer v. hier te veel wiskundige kennis bij zijne lezers heeft ondersteld, en daardoor zelf oorzaak is, dat zijn werk niet zoo veel gebruikers zal vinden als het wel verdiende. - Voor velen zou het niet overbodig zijn geweest, als de formule ook in woorden waren opgegeven; dit heldert het duistere niet zelden op en komt het geheugen te hulp. Ook ware het niet kwaad geweest, als de Schrijver zijnen lezer, die zich rekenschap wenscht te geven van de eindformule, en die haar in de elementaire leerboeken te vergeefs zoekt, de bron had opgegeven waar zij te vinden zijn.
In een afzonderlijk werkje geeft de Heer v. toepassingen op bovengenoemde formules, bestaande in het uitrekenen van eenige opgaven, die als zoo vele schema's te beschouwen zijn. Het zijn ontegenzeggelijk flinke oefeningen in de behandeling der logarithmen. Jammer maar, dat er geene opgaven zijn bijgevoegd, waaraan de lezer kan beproeven of hij de zaak begrepen heeft. Over de vaten met elliptische bodems loopt de Schrijver wel wat al te spoedig heen.
In een aanhangsel geeft de Heer v. nog eenige formules voor verschillende ligchamen, ook voor vaten door de steeklijn als afmeting op te nemen; verder worden eenige formulen voor het gebruik van logarithmen herleid, en eindelijk wordt dit aanhangsel besloten met eene beschouwing over den invloed, welken eene fout in het bepalen der verschillende afmetingen kan hebben, ten einde daaruit af te leiden, welke meting inzonderheid met zorg dient volbragt te worden. In plaats van dit in eene bloote opmerking te doen, voert de Schrijver zijnen

{==222==} {>>pagina-aanduiding<<}
lezer door eene reeks van differentiaal-formules heen, die, uit een wiskundig oogpunt beschouwd, waarde kunnen hebben, maar bij HH. Surnumerairen en Ontvangers de waarheid van de bewering weinig zullen versterken. Dit slot was weinig geschikt, om onze boven geuite vreeze weg te nemen; integendeel werd zij er zeer door versterkt.




Brieven van A.R. Falck, 1795-1843. 's Gravenhage, Martinus Nijhoff. 1857. In gr. 8vo. XII en 428 bl. f 4-25.

Den 27sten Augustus 1833 zag het er in de Nieuwe Luthersche Kerk te Amsterdam feestelijk uit. Het Koninklijk Nederlandsch Instituut, toenmaals in den lande nog geëerd als de eerste onbetwiste en onbeperkte wetenschappelijke autoriteit, vierde zijn 25jarig bestaan binnen de in eene smaakvolle gehoorzaal herschapen koepelkerk. Muzijk en cantate, draperiën en gouden medaille, spreekgestoelte en digt bezette banken, niets ontbrak wat tot den wettigen luister behoorde der geleerde festiviteiten in het nog ongedeelde Koningrijk der Nederlanden. In onzen tijd, nu het utiliteits-principe op Vergaderingen, Congressen, enz., immers zoo bepaald strengen eenvoud eischt, zou men misschien over al dien ouderwetschen apparaat wat goelijk glimlagchen: toen wist men nog niet beter, en haalde men het hart in onschuld op aan dien praal in het rijk der letteren.
Er was veel te hooren, even veel te zien. In het deftige onvermijdelijke gala dier dagen, met het opzigtige breede lint en de ster, zaten er de eerste mannen van ons, aan geleerden nooit arm geworden, Land. Namen, toen in een ieders mond, werden met eene bescheiden vingerwijzing gefluisterd. Maar op geen enkel dier achtbare hoofden was het oog van steller dezes zóó sterk gevestigd, als op de fijn besneden, markante en toch eerbiedwekkende trekken van anton reinhard falck. Hij had dien staatsman-geleerde nooit gezien; en ja, dat was wel waarlijk ‘het hoofd zoo helder, het overzigt zoo ruim, de blik zoo snel en gewis, dat het ware en goede zich van zelf aan hem schijnen te ontdekken’, 't welk hem, tot gemakkelijke herkenning toe, zoo dikwijls te aanschouwen gegeven was door van der palm in zijn monumenteel Gedenkschrift van Nederlands herstelling, die grootsche galerij van vaderlandsche por-
{==223==} {>>pagina-aanduiding<<}
tretten uit eene eenige periode, met meesterlijke hand naar het leven geteekend en getroffen, waarvan ieder jongmensch die destijds prijs stelde op goeden Hollandschen stijl en smaak, zeker meer dan de helft in 't hoofd had; mag het van die dagen niet eershalve hier eens worden gezegd, al klinkt het thans sommigen wat vreemd in de ooren?
De naam van falck was toenmaals een zoo al niet populaire, dan toch onder het oordeelend publiek veel gehoorde en geëerde. Een groot jaar geleden, had men hem van zijne ambassade te Londen tot het ambtelooze leven zien terugkeeren. Men wist, dat hij in dat hagchelijk tijdsgewricht, toen de Kroon oude, doch geene verouderde vrienden hoog noódig had, het wèlverdiende volle vertrouwen niet meer genoot van den Koning, die aan den bedrijvigen moed en het crediet bij de hooge burgerklasse van den voormaligen Kapitein der Amsterdamsche schutterij, voor een goed deel althans, het gezag van Souvereinen Vorst verschuldigd was geweest. Men kende hem hier en daar reeds als den tegenstander tegen wil en dank van het nog vigerende, doch al declinerende stelsel van behoud; men giste stellig genoeg, waarom zijne diplomatieke bekwaamheden en behendigheid ditmaal bij de Conferentie der Mogendheden geene resultaten hadden mogen hebben. Met leedwezen zag men het Gouvernement in oppositie met eenen staatsman, die even goed als anderen den toestand en de billijke wenschen hier te lande kende en waardeerde, maar beter dan menig zoo genoemd echt vaderlandsch raadsman der Kroon, het politieke Buitenland den pols kon voelen, en het onbereikbare van het mogelijke wèl wist te onderscheiden, omdat de sympathiën en antipathiën van Vorsten en Volken te dezen opzigte voor zijnen scherpen blik bloot lagen. Al zweeg hij bescheiden als trouw staatsdienaar: in de schaal der publieke opinie toen ten tijde wierp zulk een man en zijne waarschijnlijke meening zwaar gewigt. Geen wonder dan ook, dat de toeschouwers in dien senaat van geleerden, falck bij voorkeur zochten met het oog!
En waarlijk, hij verdiende het ten volle. Het hoffelijke, aristocratische uiterlijk imponeerde wel een weinig; men herkende aan dien fijnen glimlach en die sierlijke bewegingen wel den Weltmann, die echter niets gemeens had met den Lebemann, maar Hollandsche droiture stond in die geestige trekken te

{==224==} {>>pagina-aanduiding<<}
lezen, welke door het hofleven te Madrid en Londen slechts veredeld waren, en niets van dat eigenaardige hadden verloren, wat men alleen aan strenge studie in de jeugd en aan nadenken onder het gewoel der hoogere menschenwereld kan hebben te danken. Falck was eene type uit eene periode van ons volksbestaan, die voorbij is, of waarvan de vertegenwoordigers thans ruïnen geworden zijn. Baron mogt hij heeten na 1813: de Amsterdamsche patriciër bleef hij in geaardheid en smaak, ja in werkzaamheid, ofschoon het lot hem de staatkundige en diplomatieke loopbaan had geopend. De klassieke geleerde en de staatsman waren bij hem een ondeelbaar geheel geworden. Hij was een echt alumnus geweest van het Amsterdamsch Athenëum, geheel staande op den grond der beschaving uit de vorige eeuw, en doortrokken van die wetenschap, van welke men toenmaals gaarne, en als of het iets zoo bijzonders ware, roemde, dat zij emollit mores nec sinit esse feros. En uit dezen was de volleerde bekleeder der hoogste ambten gegroeid. Zijne opvoeding in het aanzienlijke burgergeslacht; zijne studiën onder Professoren van uitsluitend humanistische rigting; zijn verkeer in de jongelingsjaren met zoo velen, die daar Notabiliteiten waren of werden, dat alles heeft eenen stempel op zijn persoon en karakter gedrukt, welke door geen ministerrang of naauwe aanraking met buitenlandsche Noblesse is afgeslepen. Ja, voor advokaat had hij gestudeerd, gelijk men zoo zegt; maar ik bid u, welk een ander mensch is daaruit voortgekomen, dan de gewone man van zaken of de pleiter! Voor hoe veel anders had hij oog en hart, dan voor het vak van zijn brood!
Voor eenzijdigheid in zijne rigting en studiën bleef falck van den aanvang af bewaard. Een gunstig lot presideerde bij zijne ontwikkeling, om hem een man van de wereld te laten worden, gelijk maar weinigen. Dat een discipel van wyttenbach een grondig kenner en verklaard aanhanger werd der Kantiaansche philosophie; dat een Amsterdamsche Mr. in de regten een cursus aan de Academie te Göttingen en eene reis in Noordelijk Duitschland noodzakelijk rekende ter voltooijing van zijne geleerde vorming, mogt toen ten tijde wel iets zeer buitengemeens heeten: Falck volgde in dezen wezenlijk geen veelbetreden voetspoor. Zijne vrienden zullen hem, denk ik, met eene medelijdende verbazing hebben zien vertrekken. Wat

{==225==} {>>pagina-aanduiding<<}
had een Advokaat van hoog fatsoenlijke familie voor zijn vooruitkomen toch te leeren bij die Duitsche kamergeleerden! Maar zeker instinct scheen hem te zeggen wat hij voor zijne intellectuële rijpwording behoefde; en gelijk een toertje naar Frankrijk den aankomenden jongeling, wat taal en losheid in het verkeer betreft, veel zal hebben geschonken 't geen hem later in niet voorziene betrekkingen gewis te stade kwam, zoo is zijn verblijf in Duitschland een element geweest, dat zich teregtwijzende en bevruchtende met zijne Hollandsche ontwikkeling vermengd heeft. In hooge mate bezat hij de begaafdheid, om van het vreemde zich zoo veel toe te eigenen, als juist hem voegde, zonder iets van zijne individualiteit er bij in te schieten. Anders had hij ook wel nooit met eene dissertatie in de regten kunnen promoveren Over het huwelijk, volgens kant en fichte, welke misschien ook om het vreemde onderwerp, veel sensatie maakte, en van 't geen hij geschreven heeft zeker het eerst verdient herdacht en nog gelezen te worden. Met gemak bewoog hij zich in vreemde kringen niet alleen, maar ook in den stroom van uitheemsche gedachten; er lag iets wereldburgerlijks in dezen edelen, onverbeterlijken representant der hoogere stedelijke standen onzer natie, zoo als die zich vóór de wording eener nieuwe orde van dingen vertoonden. Van deze laatste had hij in bevalligheid van manieren en zeden, in eene van der jeugd af verworvene degelijkheid en grondigheid bij al wat hij deed, zeker het beste behouden. En studie had hem tot zijne loopbaan meer dan voorbereid; zij was voor hem niet enkel het werktuig, waarmede hij post en rang verwierf en zich door de wereld heensloeg: zij was hem behoefte geworden, en de gemeenzaamheid met de Latijnsche poëzij had een waas over zijnen geest gespreid, dat men nu zoo ligt niet zou
weêrvinden. Maar het veelvuldig verkeer in de wereld had tevens de hoeken afgeslepen, welke in sterk geteekende, wat imperieuze en caustieke karakters zoo ligt te scherp worden. Buigzaam en overredend, was hij bij uitstek bruikbaar geworden voor de hem later toevertrouwde posten, zonder zulk eene veelzijdigheid, voor verreweg de meesten te zwaar, schoon het ligt te verklaren is, hoe zijne eigenaardigheid mannen als hogendorp en van dergelijken strengen, ja hoekigen stempel, met hem in botsing brengen moest; en zoo zijn invloed op de regeringszaken in

{==226==} {>>pagina-aanduiding<<}
de tweede helft zijns levens niet grooter en beslissender geweest is, 't was voorwaar niet te wijten aan gebrek van vermogens en bekwaamheid van zijnen kant.
Falck was een der sieraden, welke het nieuw-opgerigte Koningrijk der Nederlanden erfde, en wel met blijdschap mogt overnemen uit de niet overrijke nalatenschap van het veelzins hervormde en onkenbaar geworden voormalig Gemeenebest. Men heeft dat sieraad in eere gehouden, gewis; eene andere vraag echter, of men er al het voordeel van getrokken heeft, dat het ook in de ruimste mate geven kon. Van zulk eenen eminenten man nu ontvangen wij hier Brieven, in grooten getale, tweehonderd, uit al de perioden van zijn leven, geschreven uit het Vaderland en goeddeels mede uit den vreemde, aan meest wèlbekende mannen gerigt, wier namen nog eenen goeden klank bezitten, korte en uitvoerige, losse en luimige, en ook vele over zaken, over zijne reizen, ontmoetingen en persoonlijke genoegens zoowel als over de werkzaamheden en ondervindingen van den Minister en Ambassadeur. 't Zijn werkelijke brieven, geschreven, omdat men aan iemand en over iets wat te zeggen heeft; geene opstellen, waaraan men gemakshalve maar den briefvorm geeft, terwijl inhoud en stijl u dadelijk den auteur voor het publiek op zijne kamer met boeken rondom zich laten zien. Ze zijn geheel de producten van het oogenblik, en ze teekenen overal het wezenlijke leven en de omstandigheden, welke ze in de pen gaven. 't Zijn soms vertrouwelijke mededeelingen en ontboezemingen tegenover vrienden, waaraan men niet enkel op hagchelijke tijdstippen en met een pak op het hart behoefte heeft, maar ook in het dagelijksch leven, wanneer men maar over kleinigheden eens wat wil spreken. Eene hand heeft ze verzameld en in 't licht gegeven, welke door kinderlijken eerbied jegens en hooge ingenomenheid met den schrijver, liefderijken bloedverwant en welwillenden raadsman tevens, bestuurd werd. De Heer o.w. hora siccama heeft met warmte en op edele wijze een pligt van piëteit volbragt, toen hij de Brieven van zijnen in de publieke opinie zoo
hoog gestelden Oom ons ter lezing aanbood, en ze door een Levensberigt van zijne hand liet voorafgaan, 't welk eenvoudig en kunsteloos, maar daarom ook met de meeste getrouwheid, het beeld teruggeeft, zonder dat het echter een kunstrijk Lebensbild mogt worden van den man, gelijk hij was

{==227==} {>>pagina-aanduiding<<}
als student en veelbelovend jong ambtenaar, in zijn kabinet te 's Gravenhage en in zijn hôtel te Londen, gedurende het wèlverdiende otium op het Huis ter Noot en aan de zijde zijner gelukkig gekozen echtgenoot, op reis en in het ter verzoening van onontbeerlijke voormalige vijanden geopende salon te Brussel. De karakterschets van falck, door den Heer c. vollenhoven, volgt er te regt op, en is een voorbeeld, hoe de vriend en de beoordeelaar elkander in éénen persoon geen afbreuk behooren te doen. De Neef heeft door den aantrekkelijken arbeid, aan dit boek besteed, het Nederlandsch publiek ten hoogste aan zich verpligt. Al mogt men er ook zoo zeer hoog niet mede loopen: zich zelven voldaan te hebben door het verlevendigen der nagedachtenis van falck ware hem loon genoeg. Maar hij ontvangt meer dank dan hij begeert, daar de waardering van den bij velen bekenden man zeker gestegen is door de lectuur dezer Brieven. Men ziet, ze zijn gegeven gelijk ze daar op het papier stonden; er is niet aan gekunsteld en gepolijst; ze zijn, met één woord, niet gearrangeerd en tot één wèlgevormd geheel gebragt. Dat dit laatste een bepaalde lof is, zij echter daarmede niet gezegd. Ja, had de Uitgever dit eens willen doen, er ware uit deze losse papieren een geheel ander, ik zeg niet beter en waarachtiger, maar toch wel fraaijer en instructiever boek te maken geweest.
't Zij zoo, dat men de eigen woorden van falck geven wilde; doch indien de Levensschets en de Brieven eens aaneengeschakeld waren geworden; indien aan de Brieven eens in het verhaal van den levensloop en de werkzaamheden, dat dan natuurlijk ook wat breeder had moeten uitvallen, met zorgvuldige hand, telkens op hunnen tijd de plaats ware aangewezen: ik geloof, wij zouden dan eene werkelijke en waardige Biographie van falck bezitten. 't Zou eene Autobiographie zijn geworden wat de Brieven betreft, maar waarin de gapingen door den Uitgever aangevuld, niet te zien waren. Zie, zoo iets had kunnen geschieden. Ook voor het ontvangene zijn wij hoogst dankbaar; en wanneer een toekomstig geschiedschrijver, en het zij dan met de waarheidlievende en betooverende pen van van der palm, op het tooneel onzer historie de edele figuur van falck in helder licht laat uitkomen, zal hij dit boek zeker het eerst raadplegen. Doch dan had men niet, gelijk nu, uit de kortere en langere helft zich een beeld van den man be-
{==228==} {>>pagina-aanduiding<<}
hoeven te schetsen dat toch aan een ieder wel verschillende trekken zal moeten vertoonen.
Brieven van a.r. falck! Wat verwacht men tegenwoordig van een geschrift, dat zulk een titel voert? Berigten omtrent persoonlijk wedervaren, of het gedachtenverkeer tusschen den schrijver en zijne betrekkingen? Ik geloof, dat men tot meer regt heeft. De man stond te hoog, beleefde te veel en had de werkzame hand in te belangrijke bewegingen gehad, dan dat men niet hopen mogt, in zijne nalatenschap eene nog niet geopende mijn te vinden voor de geschiedenis van zijnen tijd. Onze Litteratuur kan onmogelijk zoo rijk zijn in Mémoires, als de Fransche. Men behoeft de mannen, die bij ons aan het roer van den Staat zaten, slechts oppervlakkig te kennen in hun meer gesloten en degelijk karakter; en men begrijpt ligt, waarom velen hunner geene Gedenkschriften nalieten, elders de hoog gewaardeerde en luid sprekende getuigen van het verleden, in getale voorhanden. Behoefte aan uitstorting hunner opmerkingen en geheimen op het papier kon bij hen niet zoo dringend zijn. Maar falck was nu juist de man, van wien men iets dergelijks waarschijnlijk zou achten. Brieven van hem aan zijne meest vertrouwde vrienden zien er, dunkt mij, van buiten haast uit als Mémoires. Geaardheid en toestanden konden hem deze onwillekeurig in de pen hebben gegeven. De Uitgever zegt, dat falck ongaarne aaneengeschakeld vertelde. Doch is het te veel gegist, dat hij veel geweten heeft: zeker is het, dat men van hem gaarne veel zou hooren, niet alleen over zijn aandeelin, maar ook over zijne ervaringen gedurende de meest beslissende gebeurtenissen van ons Land. Zijne Brieven schijnen te behooren tot eene klasse van werken, welke men ten onzent met genoegen ziet toenemen. Daaronder valt b.v. te rangschikken wat vroeger over den Raadpensionaris schimmelpenninck, over verhuell, kinsbergen, v.d. capellen, wiselius en anderen uitgekomen is, allen mannen, die in de
overgangs-periode t' huis behooren, uit een gesloten toestand van ons volksbestaan tot den tegenwoordigen tijd. Mededeelingen van en omtrent dergelijke eertijds gezagvoerende personen hebben hooge waardij. De dagen der revolutie en francisering hier te lande zijn, meent men weleens, nog op lang na niet genoeg bekend, al liggen ze niet zoo zeer ver achter ons. Wat al merkwaardigs zouden

{==229==} {>>pagina-aanduiding<<}
b.v. Gedenkschriften van den pas overleden m.c. van hall kunnen bevatten; en wie geeft ons het portret van dien Nestor onzer geletterden uit het druk-bedrijvige publieke leven van weleer, zoo als hij stond in den bloei zijner kracht en werkzaamheid, eer het te laat is? Hoe meer aanschouwers en medespelers uit dat tijdvak aftreden - en het getal der overblijvenden wordt al zeer klein - hoe duidelijker inlichtingen en rijker aanwinsten de geschiedenis moet te wachten hebben.
Welnu, 't worde in den lande nooit vergeten, falck was een der schranderste en driftigste Hoofdleiders der gezegende Omwenteling in het jaar 1813. Hij had deel in bewegingen, de getuigen van een opgewekt volksbestaan, welke een ieder die ze beleven mogt, onder het schoonste en edelste rekenen zal wat hij aanschouwde. Hij stond toen in zijne volle rijpheid, en bezat den lust en den moed veel te wagen, om veel te winnen; hij had toegang en crediet in overvloed bij de kringen, waarin de kiem dier bewegingen te zoeken viel, en was door vaardigheid en bekwaamheid bij uitnemendheid geschikt, om den loome uit de sluimering op te stooten, den heethoofdige die het doel ging voorbij schieten, in te toomen, en om dadelijk, te midden der bonte verwarring, met onbeneveld hoofd en wisse hand aan het stuur der zaken zich te zetten, opdat niets van het gewonnene te loor ging, en orde en eenheid zich verhieven boven den woesten mengelklomp. Hoe gaarne zou men falck met zijne medestanders in het Lees-museum b.v. zien beraadslagen en in de binnenkamers der hooggestoepte huizen te Amsterdam de mogelijkheid van verlossing uit de Fransche heerschappij op heftigen toon hooren beweren! Welke aanwinst, als de ijle draden der zamenspanning, die toch geene zamenzwering was, voor het oog van den nakomeling konden worden blootgelegd, en als men dat komen en gaan tot de verzamelplaatsen der mindere burgerklasse bespieden mogt, dat toen toch ook zeker als bij iedere revolutie zal geschied zijn. 't Spreekt van zelf, aan het papier kon toen moeijelijk veel dergelijks worden toevertrouwd; in dezelfde stad had men elkander ook weinig te schrijven. Maar er vond toch verstandhouding met de goedgezinden elders plaats, en alles kon toch ook niet mondeling afgehandeld worden! Zou er nu van dat alles geen spoor overig zijn geweest, zoo al niet in de brieven, dan toch in de papieren van falck? Was

{==230==} {>>pagina-aanduiding<<}
er niets meer over zijn aandeel in de revolutie met zijne eigene woorden mede te deelen, dan hetgeen wij hier lezen? Jhr. Mr. de bosch kemper is, getuige een brief aan hem van falck, pag. 353, eens zeer begeerig geweest, om dat te kennen. Misschien heeft hij wel uit eene mild vloeijende en heldere bron de overleveringen willen aanvullen van dien schoonen tijd, welke hij uit den mond van zijn edelen Vader zeker zorgvuldig bewaart. Hij heeft zich tot falck zelven gewend. Maar evenmin als hij door het antwoord geheel voldaan zal zijn geweest, kan het publiek het zijn, wanneer het de zeven of acht niet eens zeer lange of belangrijke brieven, van November 1813 tot het begin van 1814, leest. Dit gedeelte van het boek, dat de geschiedvorscher later misschien wel het eerst zal opslaan, stelt eenigzins, 't valt niet te ontkennen, te leur; en dat is voor het boek wel jammer! 't Is zoo, de Heer hora siccama heeft in het Levensberigt, van pag. 17 tot pag. 28, de leemte zoo goed mogelijk aangevuld. Wat falck hem verteld had, nu en dan, ook in den vorm van anecdotes, omtrent zijn gedrag in die herfstdagen, is daar zorgvuldig bijeengebragt; en lezenswaardig en boeijend is dit relaas. Doch dit vergoedt het vruchteloos begeerde geenszins. De Uitgever zegt, dat falck zich door schitterende bedrijven niet zoo zeer verdienstelijk heeft gemaakt. In deze Glanzperiode van zijn leven heeft men ze echter juist te zoeken. Door de eigene brieven uit dezen tijd zou men falck zeer gaarne geteekend zien als een opregt liefhebber van zijn vaderland, 't geen het Voorberigt eene der verdiensten noemt, welke het boek kan bezitten. Dat dit echter voor het genoemde tijdvak geschied is in deze Brieven, zal niemand toestemmen die het grootsche weet te waarderen, dat toenmaals met
opofferenden mannenmoed in het reeds half bezweken Nederland is gewrocht, en die aan falck eene zeer hooge plaats aanwijst onder de strijders voor de herwonnen vrijheid.
Falck is mede een der handelende personen geweest in een ander, haast even gewigtig tijdvak onzer geschiedenis. De opstand der Zuidelijke Provinciën in 1830 vond hem als onzen Ambassadeur te Londen. Hij stond daar op eenen post van uitkijk. Ofschoon uit den Haag zijne stappen hem werden voorgeschreven: de onderhandelingen met de Conferentie waren in zijne hand nedergelegd, en wat van het Buitenland ons te

{==231==} {>>pagina-aanduiding<<}
wachten stond, kon hij beter dan iemand overbrieven. Breedvoerige Brieven uit en over die dagen vindt men dan ook van pag. 279 tot pag. 336. Zij loopen over zijne vruchtelooze en slecht beloonde werkzaamheden aldaar, tot aan zijn zoo zeer gewenscht ontslag. Hoofdzakelijk zijn ze gerigt aan zijnen boezemvriend van oudsher, d.j. van lennep, dat toonbeeld van den hoog-beschaafden, geleerden Hollander, wiens persoonlijkheid zoo uitnemend scheen te voegen naast falck, wanneer zelfs zijne discipelen hem dien staatsman met ongewone warmte hoorden noemen en met bevallige juistheid karakteriseren, zoo als hij dat zoo goed verstond. Deze Brieven verdienden zeker het meest de bewaring en mededeeling; ze behooren tot de interessantste partijen van het boek. Zij bewijzen het helder doorzigt, dat falck van den aanvang af in de verwikkelingen had. De Afgezant die den moed bezat, om dadelijk tot eene scheiding te raden, stort voor den vriend zijn vol gemoed uit; door geene hersenschimmen was hij te betooveren, en terwijl slechts enkelen hier te lande het toen in bloei geraakte, heillooze stelsel van behoud dorsten laken, omdat zij de vinnigste spotternijen en laagste aantijgingen niet vreesden, ziet hij vooruit, wat het einde moet zijn, voor den Koning eerst, en weldra ook voor het land. Aan deze en gene zijde der zee in het naauw gebragt en de noodige volmagt missende, heeft falck behoefte den vrijen loop aan zijne pen te laten, wanneer hij van lennep deelgenoot zijner bekommering maakt; maar zelfs die netelige positie doet geene schade aan zijn helderen en opgewekten geest. De kenner onzer diplomatieke geschiedenis beoordeele, of hier juist veel nieuws te vinden is, en of men hier ziet, dat en hoe het tegenwoordig uit dat treurig verleden is geboren. 't Is zeker eene wèl te waarderen bijdrage tot de kennis van gebeurtenissen, die nog veelzins met
een sluijer bedekt zijn. Deze wordt hier wel niet opgeligt: veel is het reeds, dat de lezer van heden door den bevoegden man in een tijdperk wordt overgeplaatst, waarop eene diepe schaduw is gevallen door de bittere vruchten eener hardnekkige verblinding, ja gewis, doch 't welk ook de getuige is geweest van eene verheffing en van een moedsbetoon onzer natie, die om de resultaten nimmer haar welverdiend crediet mogen verliezen, en die van hem die ze niet zag, pietatis ergo, in allen gevalle wat meer

{==232==} {>>pagina-aanduiding<<}
verdienen, dan den schralen lof eener goed gemeende vaderlandsche opgewondenheid.
Schoon dit boek al de verwachtingen niet vervult, welke men er van kon opvatten: de Brieven van falck verdienen eene eervolle plaats in onze historische Litteratuur. Zij schilderen eene edele, indrukwekkende figuur uit eenen tijd, welke thans tot het gebied der historie behoort. Hunne lectuur is aangenaam, soms boeijend, ja amusant. De epoques in het leven van falck zijn met juistheid aangewezen. 't Is interessant, eerst de eerbiedige brieven van den pas volwassen jongeling uit goeden huize te lezen aan zijnen Vader, uit Frankrijk, waar de laatste schaaf over zijne opvoeding zou gaan, en zelfs een blik te werpen in zijn boekje van ontvangst en uitgaaf, met al die goedkoope Livres en dure Louis-d'or. 't Is een ander mensch, de geaccomplisseerde student, die vervolgens aan zijnen vriend c. vollenhoven zoo familiair schrijft, en later de indrukken, te Göttingen en in Noord-Duitschland ontvangen, in deftigen stijl weder aan zijnen Vader mededeelt, met allerlei aardige reisherinneringen. Korter dan men wenschen zou, zijn de Brieven uit Madrid en uit de periode tot 1813, gedurende welke falck echter ook niet in de gelegenheid kwam, om te toonen wat hij was en wat hij kon. Maar dàt ontwaart men met klimmende achting voor den mensch en staatsman uit de meer dan honderd brieven, door den Minister en den Ambassadeur te Weenen, Londen en Brussel geschreven aan mannen, die waard waren mededeelingen van hem te ontvangen, en ze zeker vergolden door eene warme vriendschap en een regt verstand van zijne positie. Eene aangename verpoozing van al die ernstige staatszaken verschaffen het ambtelooze leven en de reizen, vol weldoend en dankbaar ontvangen genot, naar het Zuiden, gelijk ze blijde en geestig daar op 't papier geteekend staan in eene reeks
vertrouwelijke brieven, waaronder men, eenige uitzondering! ook een antwoord vindt, dat misschien - 't geldt immers eene levende - met den brief beter weggelaten ware, om iets niet te divulgeren, wat men het publiek meestal noode weten laat, hoe verstandig en edel, echt Hollandsch dat antwoord ook zij. Men kan falck aldus in zijne gansche ontwikkeling volgen; men kan in voorstelling van zaken, tot in zijn stijl toe, het rijpworden van dien door aanleg en studie wèl toegerusten geest bespieden; en niemand

{==233==} {>>pagina-aanduiding<<}
zal zich verwonderen over het ontzag, waarmeê de publieke opinie zijnen naam omringde, wanneer hij opmerkt, hoe stand en levensloop, de nimbus van geleerdheid en de politieke vaardigheid, de meest eervolle betrekkingen van genegenheid, hier en in het Buitenland aangeknoopt, hebben medegewerkt, om den drager van dien naam bij de meest verschillende standen eene zeer afgezonderde plaats te zien innemen onder de mannen, op wie aller aandacht zich in dien tijd had gevestigd.
Het zou wel een aantrekkelijk werk zijn, maar een werk dat ruimte vereischte, wanneer men den inhoud dezer Brieven, vooral uit de tweede helft van het boek, slechts vlugtig wilde opgeven en waarderen. Het hoogere niet alleen, maar het beschaafde publiek alhier, dat nog aangetrokken wordt door zelfstandige karakters, heeft van den Heer hora siccama eene goede gave ontvangen. Het boek verdient lezers, maar zulke, die niet bij iederen naam en aangestipte gebeurtenis eene noot noodig hebben. Een nieuw, geheel afgewerkt portret kan men door zijnen inhoud nog niet ophangen in het Museum van de beroemde Voorgangers en Woordvoerders in moeijelijke tijden van ons Vaderland; maar des Uitgevers arbeid heeft de wèlgelijkende trekken en de kleuren ter beschikking gesteld van de kunstvaardige hand, die onder den titel en schut van den naam van falck, de twee belangrijkste episoden uit onze nieuwere geschiedenis naar het leven door de pen der geschiedenis weet weder te geven. Eene dankzegging, nog verschuldigd aan zijnen veelgeëerden bloedverwant, zal hem gewis hoogst aangenaam zijn, zij het uit naam van vele verstandige lezers.
Formaat en uitwendig voorkomen van het boek zijn, zoo als men het wenschen moet bij Brieven van eenen deftigen, Hollandschen diplomaat.




Nieuwe Gedichten van N. Beets. Tweede Druk. Te Haarlem, bij de Erven F. Bohn. 1858. VIII en 208 bl., ingen. f 1-80; geb. f 2-20.

De heer beets heeft zich onder onze vaderlandsche zangers een te wèl verdienden roem verworven, dan dat een nieuwe bundel poëzij van zijne hand niet met blijde verwachting en welkomstgroete zou ontvangen worden. Een open blik voor

{==234==} {>>pagina-aanduiding<<}
wat er dichterlijk en schoon is in het leven der natuur of des menschen; eene groote gave van plastische, vaak pikante voorstelling; schoonheid en welluidendheid van dictie en taal: zijn verdiensten, die niemand hem betwisten zal. Te ruimer vonden deze talenten gelegenheid zich te ontwikkelen, sints de dichter geheel zich zelven durfde zijn, en, tot zijn geluk en ons voordeel, het spoor verliet, waarin een verleidelijk voorbeeld hem verlokt had te treden. Voorzeker, er is een groot verschil tusschen den dichter van José en dien van dezen jongsten bundel: een verschil, dat alleen reeds eene geheele periode onzer jongere letterkunde vertegenwoordigt. De heer beets heeft met roem de voor velen gevaarlijke proef doorstaan, om - met zijn tijd medegaande - uit de gelederen der romantische school over te gaan in die der meer realistische; en de ongeveinsde toejuiching van alle beminnaren onzer vaderlandsche poëzij getuigt luide voor de echtheid en gehalte van het talent eens dichters, die ook in de nieuw gekozen rigting zijn verworven roem niet slechts te handhaven, maar te vermeerderen wist. Te meer mogen wij ons dan beklagen, dat de heer beets soms zoo lange zwijgt, als ware de poëzij hem bijzaak geworden; dat het schijnt, of de dichterlijke ader niet meer zoo rijk en vol bruischt als in vroegeren tijd. Bij wijlen toch ontvangen wij dien indruk, niet alleen door de weinige talrijkheid zijner bundels, maar nog meer wanneer wij sporen meenen te ontdekken, dat de dichter eenigermate zich-zelven herhaalt, en neiging toont, zich af te sluiten in zekeren vrijwillig getrokken kring. De natuur en het huisselijk leven zijn voor den heer beets, sedert zijne poëtische bekeering, de twee hoofdbronnen geweest, waaraan hij zijne inspiratiën ontleende; nevens deze bekleedt de godsdienst in zijne latere dichtbundels eene meer of minder ruime plaats. Hierin ligt nu
voorzeker niets berispelijks, niets, dat grond tot eenige klagte over beperking zou kunnen opleveren; het ter bearbeiding gekozen veld is ruim genoeg, en niet ieder is het gegeven, het geheele gebied van het menschelijk denken en werken te overzien. Zich voor alles berekend te wanen is het kenmerk van den bekrompene; de maat zijner krachten te kennen, en zijn streven daarnaar te regelen, dat van den man van talent. Maar in den gekozen kring moet de blik dan ook vrij en onbeneveld overal doordringen: - en

{==235==} {>>pagina-aanduiding<<}
zou er nu niet eenige vrees bestaan, dat het godsdienstig standpunt des dichters zijne wereld- en levensbeschouwing wel wat te veel beheerscht, en de helderheid van zijn blik soms eenigzins benevelt? Wel achten wij den heer beets, door zijn goeden smaak en gezond verstand, voldoende beschermd tegen het vervallen in die dwaasheden, die ons door sommigen, onder den schijn van godsdienstige poëzij, worden opgedischt; maar elke overhelling naar die zijde kan gevaarlijke gevolgen hebben; en dubbel jammer zou het zijn van dezen dichter, als de zuiverheid en natuurlijkheid van zijn voortreffelijk talent schade leden door den invloed van eenig van elders aangebragt stelsel. Niemand beter dan de heer beets zal weten, dat eene poëzij echt en waarachtig godsdienstig kan zijn, ook al is zij vrij van die vaak te onpas aangebragte toespelingen, die min of meer gewrongen wendingen, die gezochte reminiscentiën, die tot elken prijs eene godsdienstige, of ook dogmatische kleur moeten geven aan onderwerpen, waaraan die kleur dikwerf minder voegt. Dat de heer beets in het vijftal gewijde liederen, in dezen bundel opgenomen (waarvan, in mijne schatting, de Bede het schoonste is), zijne eigene godsdienstige overtuiging uitspreekt: - wie zal het wraken? Dat hij, in het naar hiller gevolgde vers Begrafenis, de opstanding van het ligchaam - ‘dees prooi van 't vuig gewormt’, die tot Gods evenbeeld hervormd zal worden - als troost bij het graf predikt, is reeds meer bedenkelijk, omdat hier een denkbeeld wordt uitgedrukt, dat - afgezien nog van zijne innerlijke tegenstrijdigheid - zeer zeker aan het behandelde onderwerp vreemd en van elders ontleend is. Maar ook in andere, niet bepaald godsdienstige gedichten vinden wij sporen van dat streven, om zekere kleur aan te brengen en geliefkoosde denkbeelden of uitdrukkingen
in te vlechten. Een paar voorbeelden mogen volstaan en mijne meening verduidelijken. In het liedje, getiteld Mijn Hof, bezingt de dichter eerst den bloeijenden hof, ‘een hof met schoone bloemen’, dien hij midden in de stad bezit; - dan den hof ‘een hof met schoone rozen’, midden in zijn huis. Van de bloemen daarbuiten getuigt hij:

God laat ze groeien, 
Blad voor blad, knop voor knop, 
En schrijft, als ze bloeien, 
Zijn naam er op. 


{==236==} {>>pagina-aanduiding<<}

Van de rozen in zijn huis wenscht hij:

God doe ze samen 
Opwassen zonder smart, 
En schrijve al zijn namen 
Diep in haar hart. 

Is dat natuurlijk en waar gedacht, is het beeld geen geweld aangedaan; zonder nog te spreken van de (ik vrees opzettelijke) tegenstelling tusschen zijn naam en al zijn namen? De heer beets schonk ons in dezen bundel een Meizang, en deed ons daarbij onwillekeurig terugdenken aan dien heerlijken ‘Meizang aan aleide’, in zijn eersten dichtbundel opgenomen. De vergelijking kan voor dezen lateren niet gunstig zijn. Ook deze is aan eene jonkvrouw toegewijd; maar in stede van de prachtige schildering der ontluikende, tot lust en leven ontwaakte, en lust en leven wekkende natuur, en van den gloeijenden, uit volle borst aangeheven lofzang op de lente des levens, krijgen wij hier weinig meer, dan de zeer vlugtige vermaning, den lentedag des levens dankbaar te genieten, plotseling besloten door de herinnering:

Gij weet, een lentedag is kort; 
Haar weelde telt maar weinige uren, 
't Gezang verflaauwt, 't gebloemte dort: 
De liefde Gods zal duren. 

De vermelding van den Meizang voert ons tot eene andere rubriek van gedichten, in dezen bundel, vooral in vergelijking met de Korenbloemen, niet zeer rijk vertegenwoordigd; - namelijk die, aan de natuur ontleend. Reeds dikwerf toonde de heer beets voor hare schoonheid en hare taal open oog en zin te hebben; en wat hij als dichter aan die natuur dankt, heeft hij uitgesproken in een lied, Haarlem getiteld, dat, ondanks enkele zwakkere plaatsen, naar mijne meening, tot de schoonsten in dezen bundel behoort, en blijkbaar uit's dichters hart is gevloeid. Reeds de aanhef klinkt liefelijk:

Tusschen bosschen, beemden, duinen, 
Ligt de grijze Spaarnestad, 
Midden in haar rijke tuinen, 
Als een steen in goud gevat; 
Daar heeft mij het eerst beschenen 
Licht van een Septemberdag, 
Die op mijn mistroostig weenen 
Met een glimlach nederzag. 


{==237==} {>>pagina-aanduiding<<}

Niet alleen of niet bij voorkeur echter zijn het die herinneringen aan zijne geboorte, zijne eerste opvoeding en kinderlijke uitspanningen, die hem deze stad zoo dierbaar maken: maar dit bovenal, dat de schoone en schoon-geschilderde natuurtafreelen rondom Haarlem, de liefelijk ontluikende lente, de prachtige zomer, de bontgekleurde herfst, met al hunne wisselingen, in zijn binnenste de spranken van het geheiligd vuur deden ontgloeijen. ‘o Gewis’ - roept de dichter uit:

o Gewis! 't Veelvoudig leven 
Van de wondre schepping Gods, 
Die alom mij hield omgeven, 
In uw beemden, in uw bosch, 
In uw hoven, waard te roemen, 
Op uw heuvlen, aan uw vliet, 
Waar het bitterzoet zijn bloemen 
Slingert door 't weemoedig riet, 
 
Heeft het leven in mijn boezem 
Deels verdubbeld, deels gewekt, 
Als een vroege' amandelbloesem, 
Dien het zonlicht opentrekt; 
Ja, gewekt, gevoed, ontwikkeld, 
Aangemoedigd, opgebouwd, 
En met zachten drang geprikkeld 
Tot genieten duizendvoud. 

Aan die opwekking, aan die steeds nieuwe, rijke genietingen te midden der natuur, dankt hij het, dat zijn hart zich opende, en

't Groote lied was aangevangen, 
Dat geheel mijn ziel doordrong; 
Bron van duizend, duizend zangen, 
Die ik zong en niet en zong. 

Onder die zangen waren er dan ook verscheidene, en niet van de minsten, aan die natuur-zelve gewijd. Reeds noemde ik zijn vroegeren ‘Meizang’, thans door een tweeden gevolgd. Maar wie gedenkt niet aan 's dichters ‘Najaarsmijmering’, in dienzelfden eersten bundel opgenomen? Hij-zelf doet er ons aan gedenken, door ook nu een zang: In de Herfst, te geven, die een terugslag is op evengenoemd voortreffelijk gedicht. Blijkbaar is den dichter de herinnering aan dat lied nog lief, ook al spreekt hij nu van zijne ‘weeke snaren’, zijn ‘weemoed’, en ‘mijmrend zich onthalen op teugen van gemaakte

{==238==} {>>pagina-aanduiding<<}
ellend’, waarmede hij tevens het onnatuurlijke en overdrevene in zijne toenmalige rigting volkomen juist aanduidt. 't Is zoo, dat gedicht draagt sporen van geschreven te zijn in dien zwarten tijd, dien wij allen bij ondervinding kennen, en die later voor ruimer en gezonder levensbeschouwing plaats moet maken. Maar toch, die zang zijner jeugd verdiende herdacht te worden in de zangerig-welluidende coupletten, waarmede dit herfstlied aanvangt. En schoon wij den dichter prijzen, die het onware en ongezonde in eene vroegere rigting overwon; schoon wij den mensch gelukkig achten, die betuigen kan, dat de zomer zijns levens hem ‘meer heeft gegeven, dan ooit zijn lente had vermoed’, en hij zegeningen heeft genoten, die hem gelukkiger hebben gemaakt, dan de droom der jeugd, dat hij gevonden heeft wat hij zocht: - zie, bijna zouden wij hem nog eene ure van droomen en mijmerend zoeken toewenschen, wanneer ze ons een herfstlied schonk, dat inderdaad die eerste ‘Najaarsmijmering’ kon doen vergeten. - Als een tweetal sieraden van dezen bundel noemen wij de beide, naar rückert gevolgde, stukjes: Tweede Knop en Maandroos, kleine modellen van echte natuurpoëzij: eenvoudig, waar van voorstelling, waar van gedachte, zonder eenige gezochtheid of effectbejag. Het gedicht: Aan de Zee, op het eiland Wight geschreven, munt daarentegen noch door nieuwheid of diepte van gedachte, noch door schoonheid van vorm uit. Hoe kon de heer beets een versregel dulden als deze:

‘Ik heb te nacht uw stem gehoord, 
Weerklinkende in dit lieflijk oord, 
Waar mij mijn voeten 's avonds brachten,’ 

En dat om te rijmen op nachten! La rime est esclave!... Die zonde wordt evenwel goedgemaakt door den echt-poëtischen greep in dit zelfde gedicht:

‘Een zelfde Zee......... 
Ontfangt, vervoert, verzwelgt, vergeet, 
De hooggetuigde Armade......’ 

Hier herkennen wij den meester!
Die meesterhand verraadt zich ook in menig ander gedicht uit dezen bundel, waarvan de stoffe aan het rijke menschenleven ontleend is. Reeds dadelijk valt ons oog op dat, hetwelk ten opschrift draagt: Bij een Beeltenis, gewijd aan de

{==239==} {>>pagina-aanduiding<<}
nagedachtenis eener hoog aanzienlijke, edele vrouw, van wier voorkomen en karakter de dichter ons een in waarheid voortreffelijk beeld schildert, dat vooral door de zuiverheid der lijnen en door zeker fini uitmunt. Schilderachtig schoon dunkt mij een couplet als dit:

‘Die in die oogen 't wolkjen stijgen 
Den regendrop zich vormen zag, 
Waarin, na lang en ernstig zwijgen, 
Een wareld van gedachten lag; 
Maar straks die neevlen weêr verslonden, 
Die zon weêr schittrende in haar pracht, 
Daar reeds het troostwoord was gevonden, 
Nooit lang, nooit vruchtloos ingewacht.’ 

Onder de overige gedichten, aan verwanten of bekenden des dichters gerigt, bekleedt zeker eene allereerste plaats dat Geen Engel, rijk van inhoud, zuiver van vorm, een juweeltje, dat alleen plaatsgebrek ons verbiedt in zijn geheel op te nemen, en 't welk wij ook als bekend mogen veronderstellen, daar het reeds vroeger in een onzer jaarboekjes verscheen. Verder het zangerige Bruidsbezoek in de Pastorij; het vooral door den schoonen aanhef uitmuntende stukje: Slechts ééne Taak, waarvan overigens de gedachte wel wat gezocht schijnt; - en dan de verschillende gedichten aan de huiselijke omstandigheden des dichters gewijd. Is de beoordeeling van dergelijke uitingen des individuëlen gevoels altijd voor vreemden moeijelijk: dubbel geldt dit, waar eene zoo treurige gebeurtenis als de dood eener beminde gade, aan het hart van den dichter klagten ontlokt, die het zeker niet gemakkelijk valt in onberispelijke verzen uit te storten. Niet alleen aan de nagedachtenis zijner echtgenoote, maar ook aan haar-zelve, toen zij nog met hem deelde in al het lief en leed des levens, in al de feesten van den familiekring, zijn onderscheiden gedichten in dezen bundel gewijd; gedichten, eene weemoedige aantrekkelijkheid ontleenende aan de herinnering der sedert afgestorvene, die de jongeling en de man verheerlijkte in zoo menig liefelijk dicht, en wier ‘Nagedachtenis’ hij ook thans viert in een roerend lied.
Maar ook in wijderen kring dan het huiselijk en familieleven weet de dichter nu en dan een blik te slaan, en het gevoelde en opgemerkte weet hij doorgaans met juistheid en waarheid weêr te geven. Onder de gedichten, die wij in

{==240==} {>>pagina-aanduiding<<}
deze rubriek rangschikken kunnen, tellen wij als de schoonsten; - niet Vaders Vedeldeuntjen (inderdaad een versje bij een plaatje, waarvan wij nooit konden begrijpen, waarom het als eenige proeve van 's dichters talent in eene bloemlezing onzer hedendaagsche poëzij werd opgenomen), noch ook het in onze schatting vrij prozaïsche Jan Janszen, waarin de zeer gewone moraal en de pointe ‘Hier rust’, toch aan het geheel weinig verheffing of geest bijzetten; - maar het eenvoudige, diep-gevoelde Geerte, het zinrijke Open Vensters, naar longfellow, wederom een meesterstukje, meesterlijk vertaald; - en vooral het zoo zangerige, liefelijk-welluidende, schilderachtige Elsjen, een dier gedichten, die door schoonheid van gedachte en meesterschap over de taal, den roem des dichters zoo uitstekend handhaven. Het Nog te Jong, naar victor hugo, scheen mij, door de scherpe voorstelling van het snijdend contrast tusschen het zingende kind en de met den dood worstelende kranke, eene eenigzins vreemde verschijning te zijn in een tegenwoordigen bundel van den heer beets. Zijne vaderlandsche en volksliederen, dat op het (sedert verrezen) Zeemanshuis, en de twee voor de emancipatie der slaven, verdienen evenzeer vermelding. - Geheel op zich-zelf, voorafgegaan door eene inleiding en gevolgd door aanteekeningen, staat het gedicht: De Taal, dat dezen bundel dus deftig opent. Of het aan mij lag, weet ik niet: maar ook na herhaalde lezing wilde mij dit vrij uitvoerig stuk niet bevallen, noch ook de ware zin en bedoeling regt duidelijk worden. Het is voor een dichter niet gelukkig, wanneer hij bij het schetsen van eenig beeld, voor elken trek de toevlugt tot geleerde verhandelingen en reisbeschrijvingen moet nemen, gelijk
hier de heer beets moest doen voor het beeld dier slapende schoone aan Ganges' vloed, die de Sanskrita-taal moet voorstellen. Immers, niettegenstaande al de weelde van vreemde planten- en dierennamen, en het consciëntieus streven om een Indisch tafreel te schilderen, dat toch ook weêr niet zóó Indisch mogt zijn, dat het ons Europeesch gevoel zou kwetsen, is het zeer duidelijk, dat die schilderij den kunstenaar niet wilde gelukken, omdat hij nooit aanschouwd en in zich opgenomen heeft, wat hij te beschrijven tracht; en ondanks al die moeite en uitheemsche pracht blijft het gedicht beneden menig ander, vrij wat nederiger natuurtafreeltje, waarvan de trekken aan de

{==241==} {>>pagina-aanduiding<<}
meer bekende wereld ontleend zijn. Maar ook verder draagt dit vers overal - en natuurlijk tot zijne schade - de sporen van daaraan besteden arbeid en moeite: de dichter heeft blijkbaar met de hem vreemde stof geworsteld, zijne eigene gedachte schijnt hem niet volkomen helder te zijn geweest, en de vrijheid en ongedwongenheid zijner bewegingen is belemmerd. Wij zouden hem wel durven vragen: of hij niet beter deed, dit ongewone veld niet meer te betreden?
Er ligt ons nog iets op het hart. Zijn heerschappij over taal en vorm heeft de heer beets te dikwijls, en ook in dezen bundel, bewezen, en zijn voorbeeld is te verleidelijk, dan dat wij hem niet opmerkzaam zouden maken op enkele gewrongen constructies, onjuiste uitdrukkingen en al te groote vrijheden, die hier en daar zijn werk ontsieren. Zoo ontmoeten wij in het schoone gedicht: Bij een Beeltenis, de volgende niet zeer sierlijke versregels:

Die, met een hemelsch vergenoegen, 
Van 't liefdrijk hart den gantschen schat 
U uit zag storten.... 

Ook wordt daarin gesproken van eene wond ‘ons ongeneeslijk toegebracht’. Het gedicht: Naar Jeruzalem, begint aldus:

Wat schenk ik u daar gij verjaart? 
Eens zonen Jacobs Bedevaart. 

In dat zelfde gedicht wordt van God gezegd, dat zijne schaduw hun (namelijk zijn kinderen) op zij wandelt; als ook dat de nacht hun schaadloos voorbijtrekt. Op bl. 66 wordt de Niger zwart van menschenbloed genoemd. Nog zonderlinger klinkt de uitdrukking in Het Lied des Dooden: ‘De dood is niet te trouwen’ (lees: vertrouwen). En dan in het lied aan zijn vriend hasebroek, waar van hunne vriendschap gezegd wordt:

Hoe vrolijk was haar eerste jeugd, 
En schreide ze ook eens wat, 
Het was een andre soort van vreugd: 
Zij had ze droog en nat. 

En iets verder de krasse dichterlijke vrijheid: ‘onverderflijk g'looft’. Met bloemen gepropt staan (bl. 167) klinkt ook niet zeer fraai, evenmin als een toren met kogels doorspekt (bl. 175); en bloemen, die op eene veldschalmei, een kermisveêl, of een

{==242==} {>>pagina-aanduiding<<}
oudtjen lachende in zijn baard, gelijken (bl. 186), hebben voor 't minst de verdienste niet alledaags te zijn.
Maar genoeg reeds: dit zijn vlekken, die een schoon beeld ontsieren, maar die wij daarom te eerder aanwijzen, daar zij overtuigd zijn, dat niemand beter dan de heer beets dergelijke fouten te vermijden weet. Wij besluiten onze welligt reeds te uitvoerige aankondiging, met eene dankbetuiging aan den dichter voor het vele goede en schoone, dat hij ons op nieuw schonk. Moet deze bundel, in rijkdom en verscheidenheid, voor de Korenbloemen wijken, - ook het nu gegevene verdient hulde en erkenning. Wij wenschen, dat de dichter het hem verleend talent niet ongebruikt late, niet de poëzij, die in hem woelt en ‘haakt aan 't licht te komen’, het zwijgen oplegge, en de volmaking der heerlijke gave ietwat als bijzaak beschouwe. Al is het lied zijner jeugd verstomd, al ruischt hem die zang nog als een verre galm in het oor, een ander lied stijgt rondom hem op en dringt in zijn boezem, een lied, dat, als wedergalm, het vorige overstemt. Hij weet en toont het, dat, bij het voortgaan op den levensweg, bij het veranderen en verruimen van den vroegeren horizon, toch de stoffe des lieds niet behoeft te ontbreken, noch de lust tot zingen te verflaauwen. Nog dikwerf dan neme hij de wèlgestemde, de wèlbekende lier ter hand; en moge hij nooit vergeten, dat een dichter als de heer beets, niet slechts voor een min of meer beperkten en steeds beperkenden kring van geestverwanten moet zingen, maar dat al wie in Nederland de poëzij lief heeft, aanspraken op hem kan doen gelden. Daarom vermijde hij alles wat zijn eigen vlugt zou verlammen, en aan zijne poëzij zekere haar oorspronkelijk vreemde Tendenz zou geven. En dan zij hem, zoo noodig, als dichter de les herinnerd, uitgesproken in zijn Repos Ailleurs.

j.m.




Vaderlandsche Muze. Nieuwe Gedichten van L. van den Broek. Te Rotterdam, bij Altmann en van der Palm. 1857. In post 8vo. IV en 100 bl. f 1-

Gedichten van L. van den Broek. Amsterdam. L.F.J. Hassels. 1857. In post 8vo. VIII en 176 bl. f 1-80.

‘Een navolger die nog meer moet navolgen.’ Zoo heeft

{==243==} {>>pagina-aanduiding<<}
De Tijdspiegel, meen ik, den schrijver dezer dichtbundels gekarakteriseerd. Niet onaardig, maar wij dachten daarbij: moeten is nog geen kunnen. En de goede wil baat in dezen ook niet veel. Gij weet toch - zoo u een vaderlandlievend hart in den boezem klopt, moest gij het weten - dat de Heer l. van den broek een navolger is van tollens. Hij maakt ons van deze zijne zucht tot navolging ook volstrekt geen geheim, en ge hebt een dezer boekjens maar hier of daar eens op te slaan, om haar aan 't werk te zien; b.v. ‘De Vaderlandsche Muze’, bl. 8:

Toen eigenwaan en menschentrots 
Elkander stout verdoemden, 
En Christnen, in den name Gods, 
De Christnen ketters noemden; 
Toen door geweld en vuur en zwaard 
Het woord des vredes werd verklaard; 
 
Toen werd, door geestlijke overmagt, 
Een brave man besprongen, 
Omdat hij, midden in den nacht, 
Soms psalmen had gezongen; 
Omdat hij in den Bijbel las 
En niets meer dan een Christen was. 

Of de ‘Gedichten’, bl. 29:

Slijt op uw wijs genoeglijke uren 
Gij, heeren in de stad! 
Hoe zoudt gij smalen op uw muren, 
Wanneer gij hier eens naast mij zat. 
- - - - - - - - 
Neen, heeren! 'k wissel niet van rollen, 
Al schijnt ook de uwe mooi... 
Kom, vrouw! de jongens knikkebollen: 
Schep op de pap en dan naar kooi. 

Niet waar? dat is zoo in dien zekeren trant van tollens... die niet zijn gelukkigste was, en die bij navolging, ongetwijfeld, vervelend en belachlijk wordt. Daarom geven wij den Heer van den broek in ernstige overweging, of hij wel voortgaan zou, op deze wijze, na te volgen? En eigentlijk houden wij in 't algemeen niet van navolgers... op het gebied der poëzij. Navolgers zijn het kruis van het gilde der poëeten. Navolgers, in hunne onnoozelheid releveeren menigmaal de zwakheden van het origineel, of kompromitteeren een eigenaartig genre. Navolgers zijn zeer zelden opvolgers, in rang

{==244==} {>>pagina-aanduiding<<}
en naam, van hun gevierde modellen. Ook de Heer l. van den broek heeft voorloopig nog weinig kans de plaats te vervullen, die h. tollens, c.z. in ons midden bekleedde en - ledig liet. Navolgers moeten ernstig te recht gewezen en tot een waarschuwend voorbeeld gesteld worden, opdat wederom anderen hen niet navolgen. Navolgers hebben wij niet van noode. Onze tijd eischt nieuwe toonen, nieuwe zangen... ein neues Lied, ein bess'res Lied! Of wij zoo iets te verwachten hebben van den Heer van den broek, die tollens navolgt, is ietwat twijfelachtig - na 't geen hij ons in bovengenoemde bundels gegeven heeft. Nieuwe toonen, frissche gedachten... neen, in de ‘Vaderlandsche Muze’, ‘Nieuwe Gedichten’ zult gij ze niet vinden. En in de ‘Gedichten’ - schoon wij ons gelukkig achten, die met wat vriendelijker blik te mogen aanzien - ook niet! ‘Nieuwe Gedichten’, heet de eerste verzameling. Zij behelst, voor een goed deel, vaerzen, waarin de navolger van tollens

nog eens ter deege de ooren 
Wascht aan het Spaansche rot en tuigt van Hollands moed! 

edoch zeker op eenigzinds minder treffende en bezielende wijs, dan de doorluchtige geschiedschrijver j.l. motley!
De onmensch alva verschijnt in deze poëzij al wederom tusschen de gewone rijmen, b.v.:

Toen Spanje's vloekbare euvelmoed 
Ons land in ketens klonk, 
En alva 't kostlijk burgerbloed 
Met volle teugen dronk... enz. 

De argelooze, onkundige,

Die meent, dat in een vrouwenziel 
Geen driften zijn verborgen 
Als, om voor 't snorrend spinnewiel 
Of voor den pot te zorgen - 

De argelooze, zeg ik, die misschien tot heden toe nog leven mocht in dezen onedelen waan, wordt door de Vaderlandsche Muze tot zijne beschaming bekend gemaakt met den naam en 't bedrijf van de moedige Haarlemsche, kenau simonsz hasselaar, en - een nieuw licht gaat voor hem op! Immers toch:

Die vrouw, al droeg zij 't weduwkleed, 
Was niet verweekt, door smarten; 
Zij stortte 't geen haar ijvren deed 
In zusterlijke harten. 

{==245==} {>>pagina-aanduiding<<}

Was de echtgenoot van vader Kies 
Van kogelvlaag noch kruiddamp vies, 
Dat voorbeeld van de huwlijksmin 
Bezat in kenau een vriendin. 

‘Dat voorbeeld van de huwlijksmin’ zelf, wordt straks, als tot nadere verklaring, ook nog bezongen in een gedicht, - een gedicht, waarin de Vaderlandsche Muze ons een raadseltjen opgeeft, in 't midden (de nieuwsgierige zie brecht proosten, bl. 53, tweede koeplet), en aan het slot onthaalt op een zeer verheven beeld:

Naast hasselaar en ripperda 
Prijkt, als een trouwe en teedre gaê, 
Brecht proosten, in een vollen luister, 
Die, door 't betrachten van haar pligt, 
Gelijk een ster in 't nachtlijk duister, 
Den huwlijkshemel heeft verlicht. 

Al verder wordt ons in deze nieuwe Gedichten de lof verkondigd van den onsterfelijken held zwart-jan van Rotterdam. Deze held is, ten minste voor ons, een nieuwe kennis. Hij was

Een forsche wapensmid, 
- - - - - - 
Zijn zwaard was scherp, zijn moker zwaar, 
Zijn houding, fier en rank, 
En was hij zwart van huid en hair, 
Zijn ziel was zilver blank. 

De ‘Vaderlandsche Muze’ is zeer geestig. - Deze zwartjan nu, met zijn zilverblanke ziele, sloeg, bij gelegenheid dat bossu, op verraderlijke wijs, de stad Rotterdam binnendrong, met een ‘reuzenzwaard’ zeer veel Spanjaarts dood, totdat hij zelf, afgemat door wond bij wond, voor 't beulenrot, naast zwaard en moker, op den grond viel.

En wijst geen marmer ons zijn asch, 
't Geschiedboek toch vermeldt 
Hoe bossu een verrader was, 
En jan de Smid een held. 
 
Zijn zwaard was twintig ponden zwaar, 
Zoo als het bleek in 't end: 
Maar 't wigt der schuld als moordenaar 
Is God alleen bekend. 

De konstructie, zoo als terstond blijkt, is hier fout. Op

{==246==} {>>pagina-aanduiding<<}
wien slaat dat, als moordenaar? Op jan of op bossu, of op niemand? want het hangt in de lucht. Ach, maar wat vragen wij? Wat doet het er toe? De klap aan 't slot maakt immers alles goed! Draag zulke regels voor met zekeren somberen ernst, en ge vindt nog wel een publiek dat applaudisseert! Intusschen, ook juist daarom te meer, is het de treurige plicht der vaderlandsche kritiek proces-verbaal op te maken tegen eene zich noemende Vaderlandsche Muze, die waarlijk, met zulke dichten, den goeden smaak en de heilige Poëzij al te zeer heeft beleedigd. - Nog een onsterfelijk vaderlander, dien wij niet de eer hadden te kennen, ontmoeten wij hier in den persoon van barend bade. Het vaers, door den Heer v.d.b. op dezen wakkeren zoon van jan bade vervaardigd, begint aldus:

Jan bade, een ijvrig echtgenoot 
En kloek in zijn bedrijf ervaren, 

(Bij eventuëelen herdruk dezer gedichten, stellen wij de Vaderlandsche Muze voor, echtgenoot te veranderen in timmerman.)

Verdiende sinds een aantal jaren 
Voor gade en kroost zijn daaglijksch brood. 
En had hij bijster veel te dragen, 
Zijn oudste zoon kon hem reeds schragen, enz. 

Maar jan raakt aan den drank.

Eens hoop- en raadloos als hij was, 
Het kruis en ook de stad ontweken, 
Had hij te diep in 't glas gekeken 
En liet zijn hoofd toen in het glas. 

Hij wordt ingepakt door eenige wervers en

aangenomen 
Als Tuinder op 's Lands oorlogsvloot. 
- - - - - - - - 
Zoo kwam hij weêr bij kroost en vrouw, 
Maar mislijk stond de zaak geschapen, 
Toen jan zijn roes had uitgeslapen, 
En 't hinkend paard kwam van berouw: 
Toen golden tranen meer, noch klagten, 
De gortbak stond naar hem te wachten. 

Het is genoeg. Bij zoodanige poëzij zitten we ook als aan den gortbak, en 't is vergeefs, dat wij roepen: Vaderlandsche Muze, een glas nektar! Ach, gij weet wat poëtisch proza is?

{==247==} {>>pagina-aanduiding<<}
Het is iets heel naars. Maar berijmd proza, op maat, is bijna nog verschrikkelijker. En dat vindt gij in dezen bundel ‘Nieuwe Gedichten’, in grooten overvloed. Dit is eigentlijk het algemeen karakter dezer vaerzen: ze zijn gantsch prozaïsch. Ja, laat mij zeggen, ze zijn al wat gij wilt, ze zijn over 't geheel vloeiend, duidelijk, zeer eenvoudig, ze rollen in de maat en hun rijmen weêrklinken - maar eén ding ontbreekt, een kleinigheidjen... de Poëzij: de poëtische gedachte, de poëtische diktie. Zeer zeldzaam ontmoet ge hier een treffenden regel, een wèl uitgesproken denkbeeld, eene gelukkige uitdrukking - of ge zoudt echt dichterlijk vernuft moeten vinden in eene woordspeling, als deze, op den naam van den zeeheld adriaan janszoon pater:

Die Pater deed zijn dienst aan boord, 
Door heldenvuur bezield, 
En waar zijn basstem werd gehoord, 
Lag menigeen geknield. 
Zijn misboek was het scheepsjournaal, 
Zijn stool een wambuis van metaal, 
Zijn wyrook damp van kruid; 
Zijn biechtstoel was het kabelgat, 
Zijn koor een dek met bloed bespat, 
Zijn preekstoel een affuit. 

Dat is nu wel aardig voor de liefhebbers, maar dichterlijke geest is er niet in, en stroomt er niet uit. Even weinig behaagt ons die andere woordspeling op den naam van zekere Kaap:

De Kaap, die velen hopen deed 
Op redding uit den nood, 
Was dikwerf een verblijf van leed, 
Een woonplaats van den dood. 

Mij dunkt, dit is prozaïsch, zóo prozaïsch, als de berijmde gemeenplaats, die voorafgaat:

Hoe dikwerf gloeide een eedle borst 
Niet onder pij of kiel, 
Zoo als maar zelden aan een vorst 
Of heer ten deele viel... 

Zie, als men zulk eene waarheid zeker ‘nooit genoeg geschat’, maar min of meer bekend, in een vaers wil brengen, koomt het er op aan, haar in een goeden vorm te steken, koomt het aan, alles aan, op de diktie. In tollens' Gedichten

{==248==} {>>pagina-aanduiding<<}
vindt men ook vele soortgelijke denkbeelden. Maar hij spreekt ze geheel anders uit. En toch ook eenvoudig. Maar daar is eenvoud en - eenvoud, gelijk er vaerzen zijn en - vaerzen. De Heer l. van den broek - naar deze ‘Nieuwe Gedichten’ te oordeelen - heeft nog zeer veel te leeren, vóor hij een gelukkig, een geoefend navolger van h. tollens, c.z. zal mogen heeten. Zullen wij nu maar van de ‘Vaderlandsche Muze’ afscheid nemen? Wij wenschen niets liever. Ook meenen wij ons oordeel over haar met de noodige proeven te hebben gestaafd: ja zelfs geheel onze kritiek bestond uit proefjens. En wij hebben nog bewijzen te over, voor de waarheid en juistheid van ons gevoelen omtrent deze vaerzen des Heeren van den broek. Wij wezen, o.a. nog niet eens op dat ongelukkig slot van ‘Egmond en Hoorne: Bij de schilderij van gallait:

O magtig dichter op 't paneel! 
Uw stout, uw meesterlijk penseel, 
Dat gij geheel der waarheid wijdde, 
Schonk ons, ofschoon het grievend is, 
Getrouw een vreeselijke zijde 
Uit Nederlands geschiedenis. 
Maar 't denkbeeld, dat uw geest vervulde, 
Heeft hoorne en egmond later hulde, 
Dan die gij maaldet, toebereid: 
Nu smelten hun beroemde namen 
Voor 't nakroost met den uwen samen: 
Gij leeft voor de onverganklijkheid. 

Inderdaad, die toekomstige kombinatie ‘egmond, hoorne en ... gallait’, zal beiden eerstgenoemden pleizier doen. Welke zonderlinge ideeën ontluiken er toch somtijds in een dichterbrein! Niet minder zonderling is de volgende astronomische beeldspraak:

Maar door dien ondoordringbren nacht, 

(nacht van jammer en elende namelijk; het vaers is uit den Spaanschen tijd)

Blonk ook, met onbewolkte pracht, 
In 't schittrend teeken van de Vrouw, 
Een ster van liefde en huwlijkstrouw, 
Die veler glans in 't niet doet zinken, 
En blinkt, omdat zij niet won blinken. 

Wij wenschten wel, dat er wat meer regels gelijk deze laatste, schoon hij ook nietsplinternieuwis, in dezen bundel te vinden waren.

{==249==} {>>pagina-aanduiding<<}

Onwillekeurig hebben wij, onder 't afscheid nemen, nog een paar aanmerkingen gemaakt. Wij laten het daarbij, en willen thans gaarne onze beoordeeling besluiten met van de ‘Vaderlandsche Muze’ al het goede te zeggen, dat wij maar eenigzinds kunnen.
Vooreerst dan, als wij reeds opmerkten, maat en rijmen zijn over 't geheel onberispelijk. ‘Laurens Jans-zoon Koster’, schoon niet zonder valsch vernuft, is geen onverdienstelijk dicht, en behoort tot het beste uit den bundel. De Hooiplukkers van Lochem is wel een aardig vaersjen. Jan Barendsz heeft ‘gang’ en verdient geprezen. In ‘de slag bij Waterloo’ vindt ge, hier en daar, fiksche vaerzen, bijv. pag. 92. Met nog enkele andere, behooren deze even genoemde dichtproeven tot de goede vaerzen van de middelmatige soort. Maar wij houden nu juist van die soort - niet te veel. Wij wenschten, dat men geen bundels uitgaf met gedichten, die zich noch door vorm, noch door gedachte eenigzinds onderscheiden; geen bundels, waarin niet éen uitnemend gedicht te vinden is! Ook zijn we kwalijk gestemd tegen het genre van vaderlandsche poëzij, door van den broek beoefend, een genre, dat ons dringt tot den uitroep: ‘Indien gij, o mensch en dichter, in het jaar onzes Heeren 1856 of 58, niets anders vindt te doen, dan nog eens op de gewone wijs het bedrijf van kenau hasselaar te berijmen - of eenigen Zwart-Jan, die ons niet de minste belangstelling inboezemt, te verheerlijken, zoo bidden wij u, in naam der vaderlandsche poëzij, dat gij ons deze dingen niet te lezen geeft. Maar wilt gij de groote figuren uit een schitterend verleden bezingen - zoo herinneren wij u, dat deze recht hebben op een edeler Lied!
En met deze ontboezeming nemen wij voor altijd, zoo wij hopen, afscheid van de Vaderlandsche Muze (des Heeren van den broek), om nader kennis te maken met eenige andere inspiraties van denzelfden Dichter, waarin wij, tot onze oprechte vreugde, meer goeds kunnen aanwijzen, al is het dan ook niet zooveel voortreffelijks, als wij wel gaarne wilden.
(Het vervolg in een volgend No.)
l.

q.e.







{==250==} {>>pagina-aanduiding<<}

Verspreide dicht- en prozawerken van H. Tollens Cz., verzameld door G. Engelberts Gerrits. Met 's Dichters levensschets en toelichtende aanteekeningen. Hilversum, P.M. van Cleef Jz. Antwerpen, W.L. van Oosterzee. 1857. - Gedichten I.

Men kan waarlijk niet zeggen, dat de Uitgever en Verzamelaar van deze verspreide dicht- en prozawerken, de Heeren p.m. van cleef jz. en g. engelberts gerrits, tot heden toe, veel pleizier van hun werk hebben beleefd. Ook verdienden zij 't niet. Voor de rechtbank der vaderlandsche kritiek toch, is deze uitgave reeds herhaaldelijk veroordeeld en gevonnisd, als in strijd - hebt gij dit verstaan, mijnheer engelberts gerrits? - met den eerbied, verschuldigd aan den wil en de nagedachtenis van den overleden zanger, die bij zijn leven - daar dit u bekend was, waar is uwe verontschuldiging, ô ongelukkig Verzamelaar? - al het zijne heeft gedaan, opdat niet geschieden zou, wat nu geschied is, nogtans, even na zijn verscheiden. - Maar niet alleen de rechtbank der vaderlandsche kritiek, ook de Arrondissements-Rechtbank te Amsterdam is geroepen geworden, in de zaak dezer uitgave haar oordeel uit te spreken, en dit is zeker onaangenamer nog, voor den heer p.m. van cleef jz. - Deze dingen nu alzoo zijnde, hadden wij 't bijna onnoodig geacht, nog een woord mede te spreken over deze reeds veel besproken verzameling, en bijna besloten haar, eenvoudig met een verachtend stilzwijgen, te laten voor hetgeen zij is: een onedele spekulatie!
Maar er is toch, wat ons bijzonder dringt, een paar woorden te zeggen. Wij mogen 't niet onopgemerkt laten, dat de Heer engelberts gerrits in zijn ‘Iets over deze uitgave’ - een voorreden, die een aaneenschakeling is van verontschuldigingen, onder allerlei mooie frazes bedekt - ook als tot rechtvaardiging van zijn aandeel aan deze uitgave, het slot aanhaalt eener recensie over tollens' nalezing, geplaatst in de Vaderlandsche Letteroefeningen, Julij, 1856, en luidende, als volgt: ‘Maar er zijn, zoo wij meenen, nog meer verspreide en onuitgegeven gedichten van den Heer tollens, en wij kunnen den wensch niet onderdrukken, dat hij ook die doe bijéen voegen en uitgeven. Hunne kunstwaarde moge, naar zijn ge-
{==251==} {>>pagina-aanduiding<<}
streng oordeel, minder zijn; het publiek zal gewis toonen, er anders over te denken. Dien wensch aan den beminden zanger te kennen gevende, wenschen wij tevens, dat het Vaderland zich nog lang hebbe te verheugen in zijn bezit, enz.’ Waarlijk, zulk een aanhaling mocht, in het oog van menschen, die niet denken en half lezen (hun naam is legio), den schijn van medeplichtigheid aan het werk des Heeren engelberts gerrits doen vallen ook op de Vaderlandsche Letteroefeningen. Of althans, men mocht er uit opmaken, dat genoemd Tijdschrift het bedrijf der Heeren e. gerrits en van cleef toch niet zoo ten eenenmale kon afkeuren. Immers ook wordt de aanhaling dier recensie ingeleid door de woorden: ‘Referent toch, denkende als wij, enz.’ Het kan dus nuttig zijn, bij deze aanhaling uit de ‘Vaderlandsche Letteroefeningen’ het volgende op te merken. Vooreerst, dat het iets anders is, aan een nog levenden Dichter den beleefden wensch te openbaren, dat hij zijn eigen werk toch wat minder
streng beoordeele, in 't belang van een vriendelijk en min of meer versmachtend publiek; iets anders, de verspreide dicht- en prozawerken van een gevierden zanger, na zijn verscheiden, te verzamelen en uit te geven, tegen 's mans herhaaldelijk, stellig uitgedrukten wil, en in 't belang - ja van wien? - Maar ook in de tweede plaats herinneren wij, voor zoover 't noodig is, dat de ‘Vaderlandsche Letteroefeningen’, sedert 1 Januarij 1857, door een nieuwe Redaktie zijn bestuurd geworden. En wij meenen er aan te mogen twijfelen, of onder hare leiding - gesteld dat tollens nog leefde - zelfs ooit zoodanige wensch zou ontboezemd zijn, als in de bewuste recensie, waarvan door den Heer engelberts gerrits is gebruik gemaakt. Wij ten minste zouden het nooit gedaan hebben. Want wij hadden eerbied en sympathie juist voor de gestrenge oprechtheid, waarmeê tollens zijn eigen arbeid, zoowel van vroegeren als van lateren leeftijd placht te beoordeelen. Die gestrengheid toch was geen gemaakte eenvoud of aangenomen nederigheid. Neen. Immers met juisten en onbevangen blik, erkende hij even goed de uitnemende onder zijne gedichten, als de min gelukkige, en dat wèl, schoon een zeker publiek steeds bereid was, alles, wat uit zijne hand kwam, evenzeer te bewonderen, ja zelfs het min gelukkige wel eens voor het uitnemende hield, want het aesthetisch gevoel is, over 't algemeen, bij ons volk niet

{==252==} {>>pagina-aanduiding<<}
bijzonder ontwikkeld. Tollens, met de kritiek, die hij over eigen arbeid oefende, liep als 't ware het oordeel van 't nageslacht vooruit. En zoo het in eens menschen macht stond, het geschrevene ongeschreven, het gedrukte ongedrukt te maken en te vernietigen - gelooft het vrij - we zouden van onzen volksdichter niet eens die twaalf bundels bezitten, die we nog ontfingen uit zijne hand, door hem-zelven naauwkeurig herzien. Tollens was de man, die ‘met een kleinoctavo boekjen’ den tempel des roems had willen binnentreden, en overgaan tot de nakomelingschap. Maar dat octavo-boekjen zou dan ook eene verzameling van meesterstukken zijn geweest. En indien hij-zelf zulk een uitgelezen bundel had mogen en kunnen tot stand brengen, dan, gelooven wij, zou menig lezer er veel niet in gevonden hebben, wat zijn smaak misschien het meest bekoorde, of zelfs wat in vroegere dagen vooral heeft bijgedragen tot des dichters uitstekende populariteit. Wij achten, dat deze niet genoeg bekende karaktertrek van den edelen zanger hem te hooger zal doen stijgen in de schatting van den meer aesthetisch gevormden Nederlander, die onzen volksdichter niet gantsch onvoorwaardelijk bewonderen kan. En daar wij tollens alzóo hebben gekend en hooggeacht en liefgehad, is ook in onze oogen de schuld van den uitgever en verzamelaar dezer verspreide dicht- en prozawerken te grooter - ja onvergeeflijk. De schuld van den laatste vooral. Wij hadden niet gedacht, dat eenig letterkundige, onder welke voorwendsels dan ook, zich geleend zou hebben tot de taak der verzameling van - 't geen tollens niet wilde verzameld hebben. Foei! de groote dichter zou - naar de pittoreske uitdrukking onzer taal - zich gewisselijk toornig omdraaien in zijn graf, indien hij wist, wat daarboven was uitgericht door zijne twee vurige bewonderaars, de Heeren engelberts
gerrits en van cleef, die zijn laatsten wil niet hebben geëerbiedigd! - Ja, foei! - En hiermede laten wij de verdere kritiek in de zaak dezer uitgave gaarne over aan - de Arrondissements-Rechtbank te Amsterdam.
Febr. 1857.

-e-t-e.




Bernard Robelius. Door J. Hoek. Twee Deelen. Te Schoon-
{==253==} {>>pagina-aanduiding<<}
hoven, bij S.E. van Nooten. 1857. In gr. 8vo. VIII en 756 bl., met 2 vignetten. f 7-20.

Reeds verscheidene jaren is het geleden, dat Ds. hoek voor het eerst als auteur optrad met Mina en Betsy, één dun deeltje, dat ik toen las; later kreeg ik de Familie Ploegers in handen, twee ordentelijke deelen, die ik half las, en nu ligt daar voor mij Bernard Robelius, twee zeer lijvige boekdeelen, die ik heb doorgelezen, omdat ze mij ter recensie zijn gezonden. Men ziet, dat des Schrijvers werken in uitgebreidheid winnen, en men zal natuurlijk vragen, of het belangrijke van den inhoud en het boeijende van den stijl in gelijke mate toenemen. Ieder lezer moet die vraag maar voor zich zelven beantwoorden; ik kan slechts zeggen, dat ik voor mij Bernard Robelius eene vervelende lectuur vind, en tevens weet, dat ik in dit opzigt niet eenig in mijne soort ben.
Om nu deze vrijmoedige uitspraak behoorlijk te motiveren, moet men de oorzaak van het minder onderhoudende opsporen, en ik geloof die te vinden in het veronachtzamen van de overbekende waarheid, dat niemand twee heeren kan dienen. Eene theologische verhandeling en een roman zijn, in mijn oog, twee zulke tegenstrijdige zaken, dat zij zich hoogst moeijelijk laten vereenigen, en een kort overzigt van het werk zal misschien mijn oordeel in veler oogen regtvaardigen.
De strekking is blijkbaar medewerking om de liberale Christelijke leer der nieuwere school meer algemeen ingang te doen vinden. Bijna iedere rigting van het Christendom wordt door den eenen of anderen persoon vertegenwoordigd, en zij staan eenigzins vijandig tegenover elkander; maar de invloed van eenen liberalen predikant schept eene soort van duizendjarig rijk en brengt allen te zamen. De held des verhaals, eerst onverschillig en vervolgens ongeloovig, wordt daarna, door gesprekken met Ds. van leeuwen, een ijverig medearbeider aan de bekeering van anderen. Zijne zuster, die in hare jeugd veel van de gevoelens eener Engelsche Methodistische gouvernante had overgenomen, komt langs denzelfden weg weder van hare overdreven denkbeelden terug, en wordt, op hare beurt, eene ligtzinnige coquette.
Zoo gaat het met allen, en, even als er eenmaal vriendschap tusschen tijgers en lammeren beloofd wordt, ziet men

{==254==} {>>pagina-aanduiding<<}
aan het einde der geschiedenis hen, die vroeger Methodisten, Piëtisten of Atheïsten waren, geheel broederlijk in hetzelfde geloof vereenigd; zelfs een verlicht Roomschgezinde wordt in dien kring opgenomen, en ook valt alle onderscheid van stand weg, aangezien een baron en legatie-secretaris zich in dezelfde familie verbindt, als de zoon van eenen doodarmen schoenmaker. Nu, dat alles is te verdedigen, want verlichting en verdraagzaamheid gaan hand aan hand; ten minste dit behoort zoo te zijn.
Daar ik nu volstrekt niet bevoegd ben om over de waarde van een godgeleerd vertoog te beslissen, hoewel ik toch zeer gaarne een goed geschreven stuk van dien aard lees, durf ik mij in dezen aan een oordeel over de bekwaamheid van den Heer hoek niet wagen, en wil gelooven, dat zijn werk mij misschien meer genoegen zou gegeven hebben, indien Z.Eerw. zich wijsselijk bij de theologie bepaald en den roman achterwege gelaten had. Het stichtelijke gedeelte moge goed zijn, maar het romantische is niets bijzonders, en daarin ligt nu juist de oorzaak der verveling.
Als men een paar hoofdstukken met ernstige, ja, afgetrokken gesprekken heeft gelezen, dan vervalt men op eens in een ander, opgevuld met alledaagsche voorvallen en verliefde overdenkingen. Waarschijnlijk heeft de Schr. zich voorgesteld, dat zijne leeringen, dus omkleed, gretiger zouden aangegrepen worden, dan wanneer zij in den stijveren vorm eener verhandeling het licht zagen; maar ik zou hem, dunkt mij, de verzekering kunnen geven, dat hij, die èn verlicht èn beschaafd genoeg is, om het twaalfde hoofdstuk uit deel II te lezen en te begrijpen, hoegenaamd geen genoegen zal vinden, onder anderen in het zevende hoofdstuk des eersten deels, waar een bal met al de daarop gedebiteerde flaauwiteiten uitvoerig wordt beschreven. En zoo omgekeerd: wie zich hiermede amuseert, zal zeker de ernstige gesprekken achterwege laten. De nationaliteit des Schr. schijnt er niet tegen op te komen, om aan onze Fransche naburen eene menigte woorden te ontleenen, zelfs in zulk eene hoeveelheid, dat de stijl er soms belagchelijk gemaakt door wordt; beter ware het geweest, indien hij iets van hunnen meestal zoo boeijenden verhaaltrant had overgenomen, want ook in het door hem gekozen genre is daar een waardig voorbeeld in de schriften van bungener te vinden.

{==255==} {>>pagina-aanduiding<<}
Ook dat is ernstige lectuur, waardoor zekere historischromantische draad is geweven, maar zóó ligt, dat men dien als een spinrag ter zijde kan schuiven, en daarover niet ieder oogenblik, als over een kabel, struikelt. Maar ik behoef daarvan niets meer te zeggen. Wie kent ze niet?
Het eigenlijke verhaal zullen wij niet verder ontleden, daar het de geschiedenis eener zeer uitgebreide familie is, en dit werk de moeite slecht zou beloonen, omdat er geene bijzonder belangwekkende toestanden of ontknoopingen in gevonden worden. De schrijftrant is hier en daar ergerlijk plat; of is het niet vreemd (om slechts iets te noemen), als men een fatsoenlijk jong meisje hoort zeggen: Allo, dronken kapiteintje, wat koerekoek is dat? Ook vindt men herhaalde malen het woord seuren en geseur, waarvan de Heer h. een bijzonder voorstander schijnt te zijn.
Voor de vreemde talen, die in het werk voorkomen, ware eene betere correctie wenschelijk geweest.
En wat nu eindelijk het uiterlijke van het boek betreft: dit is niet zoo verfijnd als hetgeen men uit de hoofdstad ontvangt, maar het kan er toch door. De plaatjes echter zijn allerongelukkigst uitgevallen: het eerste is geheel verkeerd van uitdrukking; en de groep op het tweede moge gelukkig zijn, maar bevallig is zij voorwaar niet. - Ik heb gezegd.

m.




Lectuur bij den Haard. Uit het Engelsch van George Frederik Pardon. Naar den tweeden druk. Te Amsterdam, bij de Wed. L. van Hulst en Zoon. 1857. In post 8vo. IV en 171 bl., met steendruktitel en vignet. f 1-25.

Twee zeer bevallige schetsen, getiteld: de gezigten in het vuur en de schimmen op den wand, maken den inhoud uit van dit fraai uitgevoerde boekske.
De heer pardon moge een weinig bekend Auteur zijn; wat ons hier van zijne hand wordt aangeboden geeft ons aanleiding om te vermoeden, dat hij eene niet van letterkundige renommée misdeelde toekomst voor zich heeft.
Deze beide schetsen bewijzen, dat hij zich dickens tot model koos, en bij een goeden tact om den grooten meester in zijne

{==256==} {>>pagina-aanduiding<<}
beste eigenschappen na te volgen, ook originaliteit en flinke denkbeelden omtrent sommige toestanden des levens bezit. De gave van de natuur trouw weêr te geven is hem daarenboven eigen; getuigen kunnen dit de schetsen, die hij in 't eerste verhaal, omtrent het leven in Londen, voor zijne lezers teekent.
Gaarne bevelen wij daarom een boekske aan, dat, als ‘Lectuur bij den Haard’, ons menig aangenaam oogenblik verschaft.
o. Januarij 1858.

l-e.




Betere dagen? Eene vraag en een antwoord. Naar 't Engelsch van T.S. Arthur. Haarlem, C. Zwaardemaker. 1857. In klein 8vo. 406 bl., met eene in tinten gedrukte steendrukplaat en band in kleurendruk.

‘Goed uitgestald is half verkocht,’ dacht zeker de Uitgever van dit keurig uitgevoerde boek, dat zoowel door band, plaatwerk, papier, druk als vertaling uitmunt. En de Heer zwaardemaker had gelijk; wij kunnen hem plegtig verzekeren, dat wij er kennen, die deze ‘Betere dagen’ op 't uiterlijk en den belangwekkenden titel af hebben gekocht.
Of de inhoud met titel en uiterlijk overeenstemt? of 't geen valsche steen is, in goud gezet? Ref. aarzelt niet te verklaren, dat arthur's arbeid, in geen enkel opzigt, eene zoo bevallige uitvoering verdient.
Het hoofd-idée moge een greep heeten in de geschiedenis van den dag, een goede greep bovendien; de waarheid, dat de meesten onzer den zegen van het tegenwoordige voorbijzien, om steeds reikhalzend alles van betere dagen, die komen zullen, te verwachten, moge onomstootbaar en niet te weêrspreken zijn; er mogen er gevonden worden als markland, die fortuin, eer en pligt offeren aan den Moloch der ontevredenheid en der gouddorst; velen mogen als hij van zulk eene handelwijze de wrange vruchten plukken, en de voorstelling van zulke toestanden moge haar nut hebben en belangwekkend heeten, ook de kunst heeft hare einden, en hoe hooger het denkbeeld in hare schatting staat aangeschreven, des te meer vordert zij van hen, die zich zulk eene stoffe ter bewerking koos.
't Doet Ref. leed, dat hij in gemoede verklaren moet, dat,

{==257==} {>>pagina-aanduiding<<}
naar zijne meening, de Heer arthur verre beneden zijn onderwerp is gebleven.
Aan het boek ontbreekt gloed en leven; de hand van den Schrijver blijkt zigtbaar te zwak, waar hij zijne figuren kracht en moed tot handelen moet meêdeelen; zijne voorstelling is immer mat, zelfs waar tooneelen worden geschetst, die eene levendige schildering eischen, zoo als b.v. de gevangenneming van den fortuinzoeker lyon.
't Karakter van fanny komt ons 't best geslaagd voor; markland is iemand, die walging verwekt en weerzin, in plaats van medelijden. Heeft de Auteur dit gevoel bij zijne lezers willen opwekken, dan is hij met de schets van een nietig karakter, onzes erachtens, vrij goed geslaagd, en dan achten wij zijn plan van verhuizing, omdat het gezigt van Rozenburg hem hinderde, zelfs daar, waar aan zijn verblijf in die nabijheid de mogelijkheid eener betere toekomst verbonden was, geheel in zijnen geest, waar 't anders ook alleen genoeg zou wezen, om alle belangstelling voor zijn lot bij den lezer weg te cijferen.
Overigens heerscht er een gemoedelijke, echt godsdienstige, hier en daar wel wat te over-vrome geest in dit boek, dat nog eens de ‘zedelijke’ verhalen van voor veertig jaren herinnert. Wierd het op gelijke hoogte gesteld met ‘de tien nachten in de gelagkamer’, van denzelfden Auteur, dan zou Ref.'s opinie, hierboven geuit, weêrsproken worden, want al heeft ook die arbeid, als alle menschenwerk, zijne feilen, 't is, bij ‘Betere dagen’ vergeleken, een chef-d'oeuvre.
Wij vernemen, dat de Heer zwaardemaker ‘wèl’ stond met die uitgave; jammer maar, dat onze boekhandel, na aan eenig geschrift gewonnen te hebben, 't waagt, onrijpe vruchten van denzelfden Auteur het publiek aan te bieden, een gewaagd spel, dat niet altijd hunne beurs en zeker niet hunne goede renommée voordeel brengt.
o. Januarij 1858.

l-e.





De zilveren rinkelbel. Een volksverhaal uit de laatste helft der 18de eeuw. Van (door) Waling Dijkstra. Door den Schrijver uit het Friesch vertaald. Franeker, T. Telenga. 1857. In 8vo. 278 bl., met gesteendrukten titel en vignet. f 1-90.

Een boekske, dat bij de verdienste van eenvoud die van

{==258==} {>>pagina-aanduiding<<}
een belangrijken en degelijken inhoud voegt. Oorspronkelijk in het Friesch geschreven, werd die uitgave met zooveel welwillendheid ontvangen, dat de Heer telenga den Schrijver aanzocht daarvan eene Hollandsche vertaling te leveren. Bij des Auteurs mindere bekendheid met onze moedertaal mogen wij hem wel eenige kleine feilen tegen spelling en stijl vergeven, en verklaren gaarne, dat de ‘Rinkelbel’ ons eene aangename lectuur heeft opgeleverd.
De intrigue, die aan het verhaal ten grondslag ligt, is zeer belangwekkend en boeit van het begin tot het einde; zelfs is zij hier en daar zoo kunstig geweven, dat de meest geroutineerde romanlezer moeijelijk bevroeden zal, waarop alles in 't eind moet uitloopen.
Bovendien weet de Heer dijkstra regt prettig te vertellen, en vereenigt vele goede gaven in zich, die voor een volksschrijver onmisbaar zijn. Zijn boekske is een flink geschreven volksverhaal, dat wel eene betere uitvoering verdiende, dan de Franeker Uitgever daaraan ten beste gaf.
o. Januarij 1858.

l-e.





Third English Reading-Book, or instructive and familiar lessons, adapted to the use of schools and gymnasia, and provided with the translation of the most difficult words and phrases.(;) Selected, arranged and compiled from the best autors (,) by G. Engelberts Gerrits. Amsterdam, printed for G. Portielje and Son. 1856. In kl. 8vo. 244 bl f :-90.

Het aantal der bestaande leesboeken, bestemd tot het aanleeren der Engelsche taal, is weder met één vermeerderd. - Of er intusschen behoefte was aan dit nieuwe papieren kind van den vruchtbaren ‘compilator’, is eene vraag, die wij, daar wij geroepen worden er ons oordeel over te uiten, bepaaldelijk met neen beantwoorden.
Blijkens het motto, op de keerzijde van den titel geplaatst, moet er in dit werk een waas van ‘pietism’ heerschende zijn, die de jeugd tot ‘Heaven’ geleiden kan of zal. Men oordeele:

‘This world is all a fleeting show, 
For man's illusion given; 
The smiles of joy, the tears of woe, 
Deceitful shone, deceitful flow (:) 
There's nothing true but Heaven!’ 


{==259==} {>>pagina-aanduiding<<}

Wij keuren dergelijke uithangborden in een schoolboek ten sterkste af. Niet, dat wij het plaatsen van een paar eenvoudige woorden, als motto, ongepast vinden; maar de inhoud van een werk dient het aan te bevelen, zonder dat de Schrijver of Bewerker, als bij verrassing, op den gemoedsstaat zijner lezers anticipeert of speculeert.
De Verzamelaar is, wij zeggen dit met genoegen, in de keuze zijner stukken gelukkig geslaagd, met uitzondering van de ballade ‘Colin and Lucy’, die wij in een werkje, voor de jeugd bestemd, geheel ongepast achten. - De Hollandsche woordjes, die, als kantteekening, naast den Engelschen tekst geplaatst zijn, geven over het algemeen getrouw den zin van het oorspronkelijke weder. Bij het doorloopen van het werkje, stuitten wij echter op verscheidene onnaauwkeurigheden, van welke wij er een paar zullen aanwijzen.
Op bl. 26, in ‘The morning Dream’, van william cowper, vinden wij de woorden: black sceptered rulers of slaves, vertaald door slavenbeulen. - Dit is onjuist, en schijnt ons de vrijheid van vertalen wel wat ver gedreven. Wij zouden eenvoudig gezegd hebben: negervorsten.
Op bl. 241 wordt de Infinitivus to claim overgebragt door eischt; hetgeen den leerling moet doen veronderstellen, dat er hier eene uitzondering plaats heeft, waarvan in dit geval geene sprake kan zijn; terwijl op bl. 220 schrieck, en, een regel lager, shriek staat: één van beide is stellig fout.

l.a.h.






Nouveau Dictionnaire Français-Hollandais, par J. Kramers, J.Z. Livr. 10-14. Te Gouda, bij G.B. van Goor. 1856-1857. In gr. 8vo. f :-45 per Aflev. van 96 blz.

Een jaar is er verloopen, sedert wij onze aankondiging der eerste negen Afleveringen van dit Woordenboek aan de Redactie van dit Tijdschrift toezonden. Zij werd opgenomen in het Nommer van November 1856, bl. 666-667 der eerste afdeeling.
Kortheidshalve verwijzen wij den belangstellenden lezer naar hetgeen wij, in het algemeen, over de waarde van die lettervrucht, als onze meening, te kennen gaven.
Slaan wij nu meer bepaald het oog op de laatste vijf Afleveringen, zoo bekennen wij met genoegen, dat onze verwachting niet is teleurgesteld. Het werk van kramers kan

{==260==} {>>pagina-aanduiding<<}
met het volste regt op den naam van volledigheid aanspraak maken.
Het Woordenboek is thans afgewerkt tot het woord patience. Wij hebben het honderde malen opgeslagen, om dit of dat woord, hetwelk wij in de producten der hedendaagsche Fransche litteratuur aantroffen en hetwelk in andere soortgelijke werken niet te vinden was, er in op te zoeken, en onze moeite was niet te vergeefs. Slechts eenmaal bleef deze Dictionnaire ons het antwoord schuldig. Wij zochten namelijk het woord irénique, en vonden wel bij kramers, pag. 997: irénarque (vrederegtersambt) en irénophylace (vredebewaarder); maar het, naar de alphabetische orde tusschenliggende, woord irénique misten wij. Het is een adjectief, met gelijken uitgang voor beide geslachten, en beteekent vredelievend.
Wij wenschen den Bewerker gezondheid en tijd toe, om zijne nuttige taak ten einde te brengen, en hopen, dat de laatste Afleveringen dezelfde kenmerken van degelijkheid en grondige lexicographische studie, die hare voorgangsters tot een sieraad in dit genre verheffen, zullen vertoonen.
November 1857.

l.a.h.

Nieuw volledig Handboek der Kookkunst, enz. enz. Door J. van Hemert. Derde, aanzienlijk vermeerderde druk. Schiedam, bij H.A.M. Roelants. 1857. In post 8vo. 4, XXXII en 383 bl. f 1-20.

De beoordeeling van een Keukenboek is eene wonderlijke taak, want onmogelijk kan men 1142 recepten lezen, en veel minder proberen of zij goed zijn. Ik geloof echter, uit de vergelijking van eenige dier opgaven, met mij bekende recepten, te kunnen afleiden, dat de inhoud van bovengenoemd werkje niet kwaad is en bij de praktijk wel zal kunnen voldoen, wanneer die wordt toegepast in een groot hôtel of eene hofhouding, want een burgerkeukenboek leverde v.h. niet. - Alles is op de omslagtigste manier voorgeschreven, en verscheidene zaken kan men even goed en veel eenvoudiger ten uitvoer brengen. Eene huismoeder, die b.v. naar het opgegeven recept, voor een groot gezin, snijboonen wilde inmaken, zou men gerust naar een krankzinnigenhuis kunnen sturen. - De vorm, waarin het werkje verschijnt, is allerdwaast. Men weet te naauwernood welke taal men eigenlijk leest, en de

{==261==} {>>pagina-aanduiding<<}
Schr., die waarschijnlijk een Fransch kookboek heeft gevolgd, was blijkbaar geheel onbekend met de Hollandsche keukentermen. Is het niet ál te bespottelijk, om te schrijven: ‘Men moet de groente eerst afblancheren, dan met een ei aflegeren en eindelijk laten myoteren’, en zou eene keukenmeid, of zelfs menige Hollandsche Mevrouw het niet beter begrijpen als er van afkoken, binden en kruipen werd gesproken? Ook zou zij waarschijnlijk het woord jeneverbes beter verstaan, dan dat Duitsche Wacholderbes. - Behalve de eigenlijke recepten vindt men ook nog allerlei voorschriften betreffende het aanregten van tafels, en 4 platen, die grootere of kleinere dîners, déjeuners, enz. voorstellen. Dit alles kan zijn nut hebben, en wij hebben er vrede meê, maar als v.h. zoo ver gaat, om te zeggen, hoe de Heer en Vrouw des huizes de honneurs moeten waarnemen, dan roepen wij: Kok! blijf bij uwe potten en pannen! Wie zulke feesten geeft, als in dit boekje beschreven worden, is er boven verheven om lessen in goede manieren uit de keuken te ontvangen.

m.p.h.

Korte mededeelingen.

Preken, uitgegeven om Evangelisch licht te verspreiden en Christelijk leven aan te kweeken. Twaalfde Jaar. Te Koevorden, bij d.h. van der scheer. 1857. f 1-20 per Jaarg. - Evangelisch licht, Christelijk leven - schoone woorden! heerlijke taak, dat licht te verspreiden, dat leven aan te kweeken. Twaalf jaren lang is onder die leuze en met dat doel een twaalftal leerredenen bij den Uitgever van dezen bundel verschenen. En vraagt gij ons: of werkelijk het doel, dat ook deze laatste verzameling op den titel draagt, kan worden bereikt, dan antwoorden wij van heeler harte: ja. Wij ontvangen hier preken van diest lorgion, anspach, van herwerden, hartman, van der zwaag, goudschaal, brandt wijsmuller, verwey, poelman, boon, rutgers en reitsma. Daaronder zijn namen, op het gebied der kanselwelsprekendheid niet ongunstig bekend, en de onderwerpen, door hen behandeld, zijn, op eene enkele uitzondering na, allen hoogst belangrijk. Wij willen hier niet in bijzonderheden treden en eene opgave doen van tekst en thema van elke leerrede, niet eene kritiek leveren van de homiletische, dogmatische en exegetische waarde dezer

{==262==} {>>pagina-aanduiding<<}
preken. Het doel, waarmeê zij verschenen, is niet, uitgelezen proeven van kanselwelsprekendheid te leveren, nieuwe vruchten van godgeleerde studie aan het licht te brengen. Evangelisch licht, Evangelisch leven, dat te verspreiden en te bevorderen, is de zegen, dien de schrijvers op hunnen arbeid verwachten. Die zegen valle hun werk in ruime mate ten deel. Wij bevelen het met volle vrijmoedigheid aan allen, die ook buiten de openbare Godsdienst-oefening door de lezing van hetgeen daar gesproken werd, begeeren op te wassen tot den Heer.

-r-

Zestal nagelaten Leerredenen, door t. van duinen, in leven Predikant te Mantgum c.a., Lid van de Maatschappij der Nederlandsche Letterkunde te Leiden. Te Groningen, bij p. van zweeden. 1857. In gr. 8vo. 103 bl. f 1-40. - De schrandere, geestige ‘Thineüs’, onder welken naam hij vooral in onze letterkunde bekend is, bestemde in zijne laatste ziekte, die hem in de kracht des levens ten grave sleepte, dit zestal preken ter openbare uitgave na zijnen dood, tot een aandenken vooral in de vijf gemeenten, in welke hij het Evangelie heeft verkondigd, aan hem en zijn werk. Dit alleen zou genoeg zijn om een min gunstig oordeel over deze stukken te doen terughouden, indien al eene onpartijdige kritiek meende een zoodanig te moeten gereed hebben. Doch zulks is het geval niet; het zijn regt goede Christelijke leerredenen; het levende Christendom, dat uitgaat van den Heer, en niet bestaat in scholastieke voorstellingen en onderscheidingen, spreekt er in op eenvoudige, onopgesmukte, blijkbaar uit het hart komende en daarom ook tot het hart gaande wijze. Wij mogen dus, dit bundeltje aankondigende, het den waarlijk niet geringen lof geven, dat het eene vereerende getuigenis aflegt aangaande het kanselwerk van eenen overleden Evangeliedienaar, die zijne meer dan gewone gaven, ook in min schitterenden werkkring, uitnemend besteedde, en wiens nagedachtenis ook daarom ten zegening zij!

Korte Schets der Bijbelsche Aardrijkskunde; ten gebruike bij het Katechizatie-onderwijs in de Bijbelsche Geschiedenissen. Door h.m.c. van oosterzee, Predikant te Oirschot. 's Hertogenbosch. Gebrs. muller. 1857. In kl. 8vo. 69 bl. Met een kaartje van Palestina. f :-30. - De vlugge en bekwame pen van den

{==263==} {>>pagina-aanduiding<<}
Oirschotschen Leeraar levert ons, wat de titel belooft, met dit boekske eene zeer bruikbare handleiding voor de gewone katechizanten in de Bijbelsche Geschiedenis. Op volledigheid maakt het geene aanspraak, dat zou ook wel ondoenlijk zijn in zulk een klein bestek, terwijl het als leesboekje nog buitendien zijn aangenamen stijl hebben moest. De S. heeft de historische orde gevolgd, wat wij allezins moeten goedkeuren. Wij bevelen het dus onzen ambtgenooten in de H. bediening aan; alhoewel wij eenige aanmerkingen niet willen verzwijgen. Zoo is de ligging van Eden veel te uitvoerig, en zijn de reizen van paulus veel te kort behandeld. Het kaartje van Palestina moge doelmatig zijn, maar volgens des S.'s manier had er bij moeten zijn een kaartje van het Oosten (Egypte, Syrië, Assyrië, Babylonië, Perzië), en een van het Oosten des Romeinschen rijks (bij de Handelingen der Apostelen). Van de scheepstogten onder salomo's regering en de plaatsen, daarbij behoorende, wordt niets gezegd. Onnaauwkeurigheid in bijzonderheden is ook op vele plaatsen aan te wijzen. Bl. 14 heet Palestina maar 46 vierk. geogr. mijlen groot te zijn; lees: 540. Bl. 28 zegt van de beide Noordelijke golven der Roode Zee: ‘eene westelijke, met name Heroöpolis, en eene oostelijke, Akaba genoemd’; lees: ‘eene westelijke, in jezus' tijd de Heroöpolitische, naar de stad Heroöpolis geheeten, thans de Golf van Suëz, en eene oostelijke, in jezus' tijd de Elanitische genoemd naar de stad Elana, nu de Golf van Akaba’. Doch wij eindigen met aanbeveling, daar wij het werkje doelmatig ingerigt en
bruikbaar bevinden.

De Geschiedenis van eene oude Zendelings-Bus. Naar het Engelsch. Utrecht. nolet en zoon. - Indien wij de opinie deelden van een onzer medearbeiders, dat het goede doel, waarmeê een prul geschreven is, de kritiek mag ontwapenen - wij zouden niets ten nadeele van een zoo vroom vodje mogen zeggen, te meer daar het ten voordeele van eene heilige zaak is uitgegeven. Maar met alle liefde voor de uitbreiding van het Koningrijk der Hemelen onder de Heidenen, en bij den eerbied voor den welmeenenden ijver, is het ons onmogelijk het verspreiden van geschriften aan te bevelen, die niet alleen, als het vermelde boekske, minder dan middelmatig zijn, maar die ook een geest en strekking hebben, die, ondanks de goede

{==264==} {>>pagina-aanduiding<<}
bedoeling, volgens onze overtuiging, niet aanprijzenswaardig zijn. Eene oude Zendelings-Bus verhaalt zeer weinig belangwekkend hare onbeduidende geschiedenis, en leert ons eenige van die onverdragelijke Engelsche kinderen kennen, zoo vroom en zoo vervelend, dat wij wel mogten lijden, dat ze alleen op het papier bestonden, of ten minste maar alleen aan de overzijde van het Kanaal aangekweekt werden. Kinderen en dienstmeiden met zendelings-bussen in den zak, wij kennen ze, helaas! ook hier te lande, en weten maar al te wel, hoe die zendelings-bus in menig huis en menig hart - een trompet van het Farizeïsme is - een klinkende schel en een luidend metaal. - Ongetwijfeld kunnen de arme blikken bussen dat niet helpen en de zendelingen ook niet - de Heidenen, die toch eens tot het Evangelie geroepen moeten worden, nog minder - maar de edelste bloemen des Christendoms in de harten der Christenkinderen plat te loopen uit ijver voor de Heidenen, dat is wel wat onbekookt en onverantwoordelijk.

Vertellingen voor goede Kindertjes; in den trant van m. van heiningen bosch. Door h. driesman. Vierde druk. Te Groningen, bij p. van zweeden. 1857. In kl. 8vo. 80 bl. f :-20. - Een afkeurend oordeel uit te spreken over een werkje, dat een vierden druk beleeft, moge vermetel schijnen, toch kan Ref. niet anders.
De Schrijver zelf geeft het standpunt aan, van waar hij zijn boekje wil beoordeeld hebben; want blijkens den titel zijn het vertellingen, in den trant van m. van heiningen bosch.
Wanneer men nu daardoor verstaat het bezigen van Provincialismen, - hetwelk wij ook in van heiningen bosch, hoe hoog wij met zijne werkjes loopen, afkeuren - alsmede het jagt maken op eensluidende uitdrukkingen - dan hebben wij er vrede meê; maar verstaat men daardoor het leveren van stukjes, die geene onwaardige plaats bekleeden naast die van den Schrijver, welken men zich tot model gekozen heeft, dan behoeven wij, om ons ongunstig oordeel te staven, slechts de vergelijkende lezing aan te bevelen van die stukjes, welke hetzelfde onderwerp hebben als die van van heiningen bosch.





{==265==} {>>pagina-aanduiding<<}

Boekbeschouwing.

Interpretatio Epistolae Pauli ad Romanos primum in lectionibus academicis proposita nunc novis curis ad editionem parata auctore W.A. van Hengel. Fasciculus V. Silvae Ducis, apud Fratres Muller. Lipsiae, apud T.O. Weigel. 1858. Tomi II p. 321-580. f 2-75.

Bij de beoordeeling der eerste drie Fasciculi hebben we zoo van den Exegeet als van de Exegese, die zich ons hier aanbiedt, een overzigt trachten te geven: daarnaar verwijzende, mogen we ons dus nu van algemeene beschouwingen ontslagen rekenen, en zullen we, daar 't ons bepaaldelijk te doen is om het debiet van dit voortreffelijke werk naar vermogen te bevorderen, liever eenige specialia mededeelen, waaraan onze lezers zien kunnen, hoe hoog belangrijk, neen, hoe onmisbaar v.h.'s arbeid voor iederen beoefenaar der Nieuw-Testamentische uitlegkunde te achten zij.
Zóó uitnemend is de interpretatie dier klassische en allermoeijelijkste plaats: Rom. ix:5, dat v.h. ons hier toeschijnt bijkans zichzelven te hebben overtroffen. Zijne opmerkingen hebben den waren en volledigen zin der woorden deels ontdekt, deels op onwrikbaar-vaste schroeven gezet, en zoodoende den locus vexatissimus voor 't eerst in 't klare gebragt. Te dien einde heeft hij 1o. met beroep op tal van voorbeelden geconstateerd, hoe de spreekwijze τὸ κατὰ σάρκα, secundum generationem, in zóóverre van 't zonder artikel gestelde κατὰ σάρκα moet onderscheiden worden, dat de eerste een afgesloten gezegde uitmaakt, waarbij er geene speelruimte voor antithesen overschiet, vermits de sententia aiens: nempe quatenus carnis humanae particeps erat, de negerende: non quatenus Spiritûs Divini particeps erat, van zelven veronderstelt, en hoe dienvolgens, daar men achter σάρκα niet een punt stellen kan, maar moet, de doxologie Ὁ ὤν κ τ. λ. aan den Vader in steê van aan christus behoort te worden toegekend; 2o. wat deze doxologie zelve betreft, heeft v.h. opmerkzaam gemaakt op de kennelijke gradatie, waarmeê paulus ‘a claro Israëlitarum nomine

{==266==} {>>pagina-aanduiding<<}
ad clariores Patres, a Patribus illis ad omnium clarissimum christum’, en van dezen ‘ad [Illum], qui omnibus maior est, seu praeest, Deum’, opklimt, uit welke gradatie alsdan noodwendig voortvloeit, eerst, dat met den Θεός christus niet kan bedoeld zijn, tweedens, dat πάντων niet door alles, maar door allen dient vertaald te worden, derdens, dat men Θεός tusschen twee komma's heeft te stellen, vierdens, dat εὐλογητὸς hier niet, gelijk elders in de doxologiën des Bijbels, vooraan kon geplaatst zijn, eindelijk, dat God deswege als ἐπὶ πάντων beschreven wordt, quoniam ludaeorum gentem, et Israëlitarum multis bonis insignium titulo decoravit, et sobolem fecit Patrum clarissimorum, et ad christi communionem vocavit’, en dat in dezer voege de gansche doxologie terugslaat op vs. 1-5, ‘ut viderent omnes, beneficia, erga gentem Iudaeorum praestita, tam copiosa et testata esse, ut Deus in suspicionem, ac si eam temere bonorum Messiae expertem fecisset, incurrere non mereretur, nec propterea regimini eius laudes suae unquam detrahi possent.’
Werd Rom. ix wegens dit 5e vers een bolwerk der orthodoxie geacht opzigtelijk de Godheid van christus, nog meer werd het wegens vs. 11-23 als zoodanig beschouwd met betrekking tot de Praedestinatie. Maar tegen de kracht der waarheid, gelijk v.h. die in slagorde stelt, is de tweede dwaling zoo min bestand als de eerste. Zijn Commentaar heeft de niet geringe verdienste, eene doorloopende en voldingende bewijsvoering te leveren, dat, ofschoon de Apostel in dit Hoofdstuk de uitsluiting van de meerderheid zijner Joodsche tijdgenooten uit christus' gemeenschap enkel van Gods zijde en dus eenzijdig behandelt, om eerst later hunne ongeloovigheid als reden dier uitsluiting aan te duiden, hij daarom toch in geenen deele met filozofische subtiliteit over de aeterna Dei decreta redekavelt, ‘sed ad ea, quae Deus suo hujus mundi regimine patrasse deprehenditur, lectorum oculos convertat’; dat het hier dus, met één woord, nergens de Praedestinatio, maar overal - en dan nog bepaaldelijk met het oog op de Joden - de Providentia geldt. Deze bewijsvoering nu wijders in hare bijzonderheden na te gaan, zou wat veel plaats vereischen: nogtans willen we aanteekenen, dat vs. 11 ons regt duidelijk is geworden bij de toelichting: ‘Ita Iudaeorum obviam ivit temeritati, bona ab antiquo promissa sibi tanquam iure suo

{==267==} {>>pagina-aanduiding<<}
arrogantium hoc nomine, quod et ex abrahamo exorta gens erat, et ritibus sacris obeundis Deum colebat. Alterum Ioann. viii:30 ipsi iactant Iudaei, alterum paulus supra Cap. II:17 sqq. iis obiicit.’; dat ditzelfde vers ons, hoezeer v.h.'s verklaring daarmeê niet staat of valt, even wel nóg duidelijker wordt, bijaldien we het overtollige οὐκ ἐξ ἔργων, ἀλλ᾽ ἐκ τοῦ καλοῦντος met hem als orthodoxe glosse uit den tekst mogen verwijderen; dat vs. 13 - jakob en ezau - al zijne ergerlijkheid verliest, doordien men aan de verba ἠγάπησα en ἐμίσησα zoo bij maleachi als bij paulus de beteekenis blijkt te moeten hechten: re in facto posita me amare et odisse declaravi, terwijl het dan ook werkelijk bij p. slechts voorkomt als citaat, om de feitelijke uitkomst der in vs. 12 vermelde Godspraak te bevestigen; en bovenal, dat de nóg hinderlijker steen des aanstoots - die van den pottebakker met zijne vaten, vs. 21-23 - nagenoeg geheel uit den weg wordt geruimd, door bij vs. 21 ons in 't oog te doen houden, dat, daar p. niet zegt, wat de pottebakker doet, maar wat hij doen kan, het tertium comparationis alleen in de potestas Divina, en de conclusio alleen in 's menschen volslagene afhankelijkheid, die zijne vraag: Waarom hebt Gij mij alzoo gemaakt? tot eene verwatene maakt, gelegen zij, en
door dan voorts bij vs. 22 en 23 aan te toonen, hoe p. zich hier van zoodanig eene allegorie bediend heeft, dat de eigenlijke beteekenis èn van de σκεύη ὀργῆς κατηρτισμένα εἰς ἀπώλειαν, èn van de σκεύη ἐλέους ἅ προητοίμασεν εἰς δόξαν met de figuurlijke is inééngevloeid, en dat men dus onder de eersten te verstaan hebbe homines poenis Divinis obnoxios, tanquam vasa a figulo parata ad brevi pereundum, en onder de laatsten homines, quos Deus misericordia sua complexus est et, vasorum instar, quae figulus ad exquisitum usum fabricatur, eo praeparavit, ut gloriae suae participes fierent.
Zullen we nu nog die uit de klassieke oudheid geputte vertolking van συντέμνειν λόγον door ‘dictum incidere i.e. non omnino explere’, welke over 't donkere 28e vers een zoo nieuw en verrassend licht werpt, in 't breede exponeren? Of znllen we, om ook iets uit het minder doornige Xe Hoofddeel bij te brengen, u doen zien, met wat scherpen blik v.h. aldaar den labyrinthengang van 's Apostels rede in vs. 14-21 naspoort? Of wel, willen we, onverschillig uit welk Hoofddeel, eene der vele voorhanden liggende proeven kiezen, hoe waarheidlievend

{==268==} {>>pagina-aanduiding<<}
en oordeelkundig de citaten uit het O.T. zoo naar hunnen oorspronkelijken zin als naar dien, welken p. er aan geeft, in 't licht zijn gesteld? Of eindelijk, zullen we door een wijdluftig disputeren over kleinigheden - b.v. of niet H. ix:17 het ἐν πάσῃ τῇ γῇ, al mag men het in Exod. ix:16 te regt tot gansch Egypte beperken, door p. letterlijk zij opgevat, en of niet eveneens H. x: het ζήσεται, in Lev. xviii:5 zeer zeker van 't aardsche leven te verstaan, in den geest eens dusdanigen en toenmaligen Christen-apostels noodzakelijk op 't eeuwige leven moet zijn overgebragt? - aan onze lezers het handtastelijkst bewijs leveren, dat wij voor ons althans nergens eenige wezenlijke leemte in den Commentaar hebben ontdekt? Maar in waarheid, het een dunkt ons zoo overbodig als 't ander; want wij meenen boven reeds genoeg gegeven te hebben, om het door ons voorop gezette doel van ons verslag - den aankoop van dit boek door elken Nederlandschen theoloog - te kunnen bereiken. Alleen willen wij voor wie tegen den prijs opziet, er dit nog bijvoegen, dat deze ook met de opvattingen van andere Exegeten rijk gestoffeerde Verklaring van den Brief aan de Romeinen - 't is zonder overdrijving en vooringenomenheid gezegd - des noods alle andere verklaringen van dat overbelangrijk gedeelte des N.V. ontbeerbaar maakt.
v.p.




1. De Roomsche Kerk in betrekking tot de waarheid Gods. Eene evangelische toespraak door Alb. van Toorenenbergen, Predikant te Purmerende. Te Purmerende, bij J. Schuitemaker. 1858. In gr. 8vo. 32 bl. f :-50.

2. De Strijd der Liberale en der Katholieke partij in België, eene waarschuwing voor andere landen. Brieven van eenen Belg aan eenen Zuid-Duitscher. Uit het Hoogduitsch. Te Groningen, bij A.L. Scholtens. 1858. In gr. 8vo. IV en 114 bl. f 1-10.

3. De Zendeling-, Bijbel- en andere Godsdienstige Genootschappen en Maatschappijen en het Fonds voor Noodlijdende Kerken en Personen in ons vaderland. Brief aan eenen Vriend, en aan allen, die belang stellen in den bloei van het Hervormd

{==269==} {>>pagina-aanduiding<<}
Kerkgenootschap. Te Groningen, bij P. van Zweeden. 1858. In gr. 8vo. 12 bl. f :-20.

Al zijn deze brochuren juist niet volkomen homogeen, zij zijn het, daar ze zich alle drie, geheel of ten deele, op kerkgenootschappelijk terrein bewegen, toch genoeg, om door ons gemakshalve onder ééne recensie te kunnen worden zaâmgevat.
No. 1 vraagt aan Rome: Bezit gij de godsdienst der waarheid? Hoort gij naar de stem der waarheid? Verbreidt gij de waarheid? ('t laatste bepaaldelijk met betrekking tot de Kerkelijke Kunst), en beantwoordt deze vragen stuk voor stuk ontkennend. De toespraak kan voor 't auditorium, ten behoeve waarvan ze werd opgesteld, doch omtrent welks gehalte ons - verkeerdelijk - niets gemeld wordt, nuttig geweest zijn en doelmatig: wij voor ons echter hebben er niet veel nieuws of piquants in aangetroffen. Moet dan in onze dagen elk woord, dat op zijn tijd en plaats een goed woord is, aanstonds naar de drukpers geëxpediëerd worden, al is 't overigens nog zoo'n ordinair woord? Op stijl en interpunctie kan ook nog wel eens gegronde aanmerking vallen, b.v. bl. 7: ‘in den strijd, welke sedert eeuwen, maar in onze eeuw in klimmende mate de Christelijke wereld van een scheurt, die tusschen het Romanisme, de Roomsche Kerk en het Protestantisme het beginsel der Protestantsche Kerk’, of bl. 10: ‘zullen wij dan de ware godsdienst, het leven Gods in den mensch, het Godsleven der menschheid, in den mensch zelven moeten zoeken, den mensch nl., die, rein van harte, al de grondkrachten van zijn wezen door haar heeft laten bezielen’, enz. Beide deze volzinnen zijn, ook bij betere aanwending der scheiteekens, voor den lezer naauw verstaanbaar: hoe moet het den hoorder daaronder gegaan zijn? Wat klinkt ook dat viervoudige mensch in de laatste periode welluidend! en waar mag dat haar wel op terugslaan? Trouwens, met oratorische netheid en duidelijkheid zich op te houden, is ook te kleingeestig voor een tijd, waarin men zich om 't verschil tusschen schrijf- en spreektrant zóó luttel bekommert, dat men, als v.t. (bl. 21), midden in eene
toespraak een enz. bezigt! Gunt u toch den tijd, bekwame mannen! om uwe niet kleine gaven wèl te besteden, en wanneer ge ons met uwe gouden appelen wilt begiftigen, vergeet dan toch ook de

{==270==} {>>pagina-aanduiding<<}
zilveren gebeelde schalen niet! de appels zien er anders zoo onoogelijk uit!
Grootere, ja algemeene belangstelling verdient No. 2. Men krijgt hier al een regt goed begrip en overzigt van de bekende Belgische quaestie. En ... ‘hetgeen in België geschiedde is een deel van den strijd tusschen ultramontanisme en vrijheid, die zich over de gansche beschaafde wereld uitbreidt.’ Zoo mag dan de Belgische beweging noch door den Zuid-Duitscher, noch door eenig ander inboorling van Europa, en althans niet door het naburige Noord-Nederland met zijne talrijke, en goeddeels ultramontaansche, Katholieke bevolking, over 't hoofd worden gezien. Ze mogen niet verloren gaan, die hoog-ernstige waarschuwingen en opwakkeringen, die zóó luide van dáár tot ons overklinken. Onze liberalen mogen zich ginds aan hunne geestverwanten spiegelen - wie zich aan een ander spiegelt, spiegelt zich zacht! - welke vruchten en welken dank zij op hunne concessiën aan Rome zouden hebben te wachten. Zij mogen 't dáár opmerken en ter harte nemen, tot hoe groote maatschappelijke en staatkundige zegeningen de volslagene scheiding van Kerk en Staat, en het onbeperkte regt van vereeniging, en de onbeperkte vrijheid van onderwijs, en het onbekrompen weggeschonken stemregt leiden. En wie hunner soms nog de goedgeloovige meening koesterde, dat het den klerikalen hier en elders toch om de religie te doen zij, en hun beginsel dus in allen gevalle eerbiediging verdiene, die kan in deze brieven de bewijzen vinden, dat ultramontanisme en ongeloof zich zeer wel laten vereenigen, en dat bij de liefdadigheidswet niet de religie, maar de heerschzucht in 't spel kwam. Hoe gereeder wij overigens den Vertaler der brieven toestemmen, dat ze ‘met onopgesmukte en onmiskenbare waarheidsliefde en grondige kennis van zaken geschreven zijn’, des te meer spijt het ons, dat ze nu en dan - b.v. bl.
82 v., waar de Vert. reeds eene verhelpende noot heeft moeten plaatsen - in de gewone feil vervallen van te veel op de oogenblikkelijke bekendheid der voorvallen af te gaan, en niet te bedenken, dat wel is waar niet de hoofdzaken, maar toch de détails al spoedig min of meer uit het geheugen worden weggewischt, en dat men dus in een werkje als dit dezen liever vermeld dan verondersteld zal vinden. Alleen wat geheel geschrift van den dag is en dus ook met den dag

{==271==} {>>pagina-aanduiding<<}
verdwijnt, mag zich van 't refereren ontslagen en tot het kritiseren bepaald achten; maar een opstel, dat, gelijk 't onderhavige, blijvende historische waarde bezit, en alzoo nog lang nadat de eerste indruk der gebeurtenissen, waarover het handelt, voorbij zal zijn, met nut kan worden ter hand genomen, behoort refereren en kritiseren zaâm te voegen. Met dat al, ook zooals het daar ligt, wenschen wij aan No. 2 een allerruimst debiet toe, en we doen dat nog des te welgemeender, wijl ook de Vertaler met zijne uitnemende overzetting en weinige, maar goede aanteekeningen, en de Heer scholtens met zijne nette en correcte uitvoering zich de erkentelijkheid van ons lezend publiek allezins hebben waardig gemaakt.
Wat eindelijk No. 3 aanbelangt: telt het verreweg de minste bladzijden, 't is evenwel op verre na niet het minst gewigtige. 't Is eene voorwaar niet overbodige variatie op het thema, 't geen etienne in zijne Deux Gendres met deze paar regels heeft uitgedrukt:

Eh! vous allez bien loin chercher des malheureux, 
Quand il en est ici qui fatiguent vos yeux. 

Spijt alle declamatiën en exclamatiën van een tot mode geworden pseudo-philanthropisme, scharen we ons onbewimpeld aan de zijde des Schrijvers, als zijn gezond verstand hem o.a. zeggen doet: ‘Ik herhaal, - -, dat zaken, welke in mijne onmiddellijke nabijheid, in eigene gemeente, gewest of vaderland ondersteuning en medewerking behoeven, en meer particulier werken ten nutte van gemeente, gewest of land, mij meer belang inboezemen en tot hulp aansporen, dan die in en van den vreemde. Noem het bekrompene ziens- en denkwijze, egoïsme, 't is mij wel, ik blijf er bij en zal er naar handelen. - En dan ons onttrekken aan alle die nuttige en heilzame genootschappen en maatschappijen? Neen, Vriend! Maar kan 't niet anders, dan het Fonds voor Noodlijdende Kerken en Personen in ons vaderland bovenaan en allereerst, al is het ook ten koste van die andere instellingen. Het is hard, onaangenaam, maar onbillijk, onregtvaardig is het niet. Zou het woord van paulus, Gal. 6:10, hier wel zoo geheel verkeerd geplaatst zijn?’ Dan, bestond er nu, bepaald met het oog op dat Fonds, juist wel zooveel reden tot bezorgdheid? Geene reden? Ei, lees eens, wat de S.u al zoo

{==272==} {>>pagina-aanduiding<<}
verhaalt. Het Zendelinggenootschap ontving in 1856 f 52596,79: het Fonds f 28252,59, waarmeê niet veel meer dan ⅖ der 37 hulpbehoevende gemeenten - om van de personen te zwijgen - te helpen waren! Uit eene kleine gemeente in Groningen ontving het Zendelinggenootschap f 149,42: het Fonds... f 2,50!! De Friesche Predikanten-Vereeniging van dat jaar schaamde zich niet openlijk hare blijdschap te betuigen, dat ‘de mindere opbrengst der collecte voor Noodlijdende Kerken ruim vergoed werd door de bijdragen tot andere collecten, b.v. voor het Zendelinggenootschap’!!! Begeert ge soms, dat wij zelven aan deze fraaije stalen er nog eenige toevoegen? Dan konden we u eene kleine, maar welvarende stad van ons koningrijk noemen, waar men tijdens de afgoderij met gützlaff zelfs eene afzonderlijke afdeeling voor 't Chinesche Hulpgenootschap oprigtte - onze eigene Javanen vóór te trekken zou immers eene verfoeijelijke zelfzucht geweest zijn? - en de collecte voor de N.K. zoo wat veertig gulden beliep. Maar dan is ons inzonderheid de schandelijke zaak van 't Hollandsche Veld nog niet ontdacht, toen er voor de geestelijke behoeften van 2000 inlandsche Heidenen zóó heinde en verre en zóó lang om een paar duizend gulden moest worden gebedeld, dat eindelijk zelfs een Israëliet, de Heer m.l. kan, zich de zaak aantrok, en eene Godsdienstige Rede ten voordeele der arme Veldbewoners in 't licht gaf! En ge weet immers, hoe dat in waarheid grootsche plan onzer Synode, 't geen, tot stand gebragt, eene eere, en zeker geene onvruchtbare, voor Nederland zou geweest zijn - de leening der twee millioen - schipbreuk geleden heeft en lijden moest op die
treurige krachtsversnippering, welke bij slot van rekening de eene zoowel als de andere instelling belet, en hoe langer hoe meer beletten zal, iets degelijks en doortastends uit te rigten? ‘Er moet meer gegeven worden!’ die uitvlugt is ook door onzen S. aangevoerd. Maar, gij mannen der theorie! wanneer er dan nu toch niet meer gegeven wordt, toont alsdan, wat wij u bidden mogen, ten minste zóóveel praktischen zin, dat gij, zonder de overigen met opzet te verwaarloozen, eerst en meest helpt die u de allernaasten zijn. Gij zult u immers den philanthropischen Tartuffe in de reeds geciteerde Deux Gendres niet tot model willen nemen, die zijne spaarpenningen van een geheel jaar ‘aux incendiés des Basses-Pyrénées’ zendt, en

{==273==} {>>pagina-aanduiding<<}
voor 't aanzoek van een ongelukkig bloedverwant de ooren stopt? Of, meent gij door 't vermenigvuldigen der collecten ook de giften te vermenigvuldigen? 't Zal er veeleer mede gaan als in eene ons van nabij bekende gemeente, waar de gegoeden vroeger voor de Noodlijdende Kerken nog al wat over plagten te hebben, maar, toen er ongelukkig ook eene collecte voor Bijbel- en Zendelinggenootschap moest ingevoerd worden, de rijksdaalders-gifte tot een gulden voor elke collecte versnipperden, en dus nog vijftig cents bij de nieuwe collecte wonnen! Wat ons aangaat, wij zouden het reeds zeer prijselijke Synodale verbod om buiten speciale vergunning voor afzonderlijke gemeenten te collecteren, nog al zoo lief tot elke officiële collecte voor genootschappen uitgestrekt, en aan menige gemeente diergelijke collecten ook in weerwil van eventuëel aanzoek ontzegd willen zien. Doch genoeg. Rec. hoopt, dat dit boekje veel en oplettend gelezen, maar vooral behartigd en toegepast worde. Hij geeft daarbij de opregte verzekering, dat hij naar den S. niet eens raden kan, en dat hij naar menschelijke berekening voor zichzelven of voor zijne gemeente niet ligt eenig belang bij het Fonds voor Noodlijdende Kerken en Personen hebben zal.

v.p.




Volks-Almanak voor Nederlandsche Katholieken, in het jaar des Heeren 1858, bij-een-gebracht door Jos. Alb. Alberdingk Thijm, O. Eq. S.G. ‘Eer wij met de uitdélinge van deze boeken beginnen, zo bidden en wenschen wij, dat God u, bij het ingaan van dit Niewe Jaer met zijne dierbaarste zegeningen wille begunstigen en verrijken.’ Joan Nanning. Te Amsterdam, bij C.L. van Langenhuysen. In 12mo. LX en 304 bl. f :-45.

't Spijt ons zeer, dat wij dit Jaarboekje een weinig te laat ontvingen om het in steê van den jammerlijken Katholijken Volks-Almanak als een meer waardigen pendant tegenover den Almanak voor Protestantsche Nederlanders te plaatsen. Al ware 't maar geweest om de belangwekkende verscheidenheid en overeenstemming tusschen alberdingk thijm en alb. van toorenenbergen, beide even eerlijke, kordate, kundige, maar ook even vinnige, kamplustige, partijlievende mannen, en

{==274==} {>>pagina-aanduiding<<}
daarbij elkanders verklaarde antagonisten, eens piquant in 't licht te kunnen stellen!
Doch zoo iets zou nu een hors d'oeuvre zijn, want we hebben hier alleen met a.t. te doen. Verleden jaar beschouwden we zijnen Almanak uit een godsdienstig en letterkundig oogpunt, en we willen 't weder zoo aanleggen: met deze variatie, dat we ditmaal het letterkundige voorop zetten.
Te dezen zullen wij ook aan den jaargang 1858 zijne verdienste niet ontzeggen, althans wat aanbelangt het proza. Al wat sermone soluto geschreven is, is wèlgeschreven. Aesthetische waarde kennen we toe aan de legende Sinte Dimpna, van hezenmans, historiële aan de Bijzonderheden over het verblijf van Paus adriaen binnen Leuven, door van even, aesthetische en historiële beide aan De laatste Priorinne van Ste Aagtenklooeter, door een ongenoemde, en aan Joan Nanning van den Redacteur. Daarentegen schijnt ons 't poëtisch gedeelte bij dat van den vorigen jaargang nog al vèr achter te staan: trouwens, wij missen ditmaal de namen van ruysch en dautzenberg, die den Almanak toen zijne schoonste sieraden schonken. Wèl spreekt een echte, kern- en schilderachtige dichtgeest u toe uit het grootste en tevens - wat anders wel eens minder zamentreft - beste poëem, dat ge hier ontmoet: De Missionaris, van geertruda c.........., maar nog is ook dit bij lange na niet onberispelijk, want deels is de gedachtengang soms te weinig geleidelijk en uit dien hoofde duister, deels is niet overal de taal naar behooren gekuischt, en stuit men b.v. op ‘met 't’, ‘individu’ (in een ernstig Neêrduitsch dicht!), ‘van sterre' omringd’, ‘dáár glinsteren zwaarde', als’, ‘voor velen zal het zijn die meenen het te vatten’, en diergelijke. Met onderscheiding - al zijn er enkele matte plaatsen in -
verdient ook genoemd te worden poelhekke's Blinde Toondichter, en indien reinoud jong is en mitsdien aanleeren kan, verraadt zijn Pilatus geen kwaden aanleg, doch nu moeten we ook al 't overige - en er is nog veel - onder de rubriek: Mediocria rangschikken, 't geen voor dezen en genen in waarheid nog wel een jus gratiae heeten mag. Zelfs voor de gevierde namen van dorbeck en van duyse kunnen we geene uitzondering vragen.
Dan, met blijdschap mogen we dáártegenover nopens de godsdienstige kleur van het boekje getuigen, dat deze, over 't

{==275==} {>>pagina-aanduiding<<}
geheel genomen, er minder scherp geteekend ultramontaansch uitziet, dan ten vorigen jare. Daaraan heeft echter, allereerst, de Redacteur geene schuld. Reeds in zijn Voorberigt heeft hij 't weêr danig op protest en scheuring, op den beeldstorm en op marnix geladen: later moet de allezins regtschapene en bekwame pastoor nanning, wiens poëzij a.t. zelf niet hoog aanslaat, en aan wiens proefswijze door hem meêgedeeld proza, hoe verdienstelijk voor zijnen tijd, wij toch onmogelijk, al was 't maar om de valsche geestelijke vernuftspelingen dier eeuwe, den palm der klassiciteit kunnen toekennen, om der religie wil met geweld in ‘den goeden en grooten nanning’ vervormd worden; terwijl de doorkundige en smaakvolle, maar... Protestantsche jeronimo de vries, ofschoon hij o.a. aan den ook hier optredenden Katholieken dichter wellekens hoogen lof toezwaait, als ‘de goede man’ in bonhommistischen zin aan de kaak wordt gesteld, omdat hij over 't gering getal der Nederlandsche Katholieke dichters heeft durven klagen! Talrijke andere nijdige zetten tegen Hervormden en Jansenisten laten we nu maar rusten. - Even weinig voorts is die meerdere gematigdheid, waarvan we gewag maakten, aan den Heer Dr. nuijen te wijten. Zijn Bonifacius VIII is een uitnemend staal, wat historische wankritiek er van oogen, met een kerkelijken bril gewapend, te wachten zij: om iets te noemen, op 's Pausen karakter mogen hier - nog maar te naauwernood - ‘eenige kleine, overdreven voorgestelde vlekken’ kleven, terwijl een zijner n.b. Pausgezinde tijdgenooten - ptolemaeus van Lucca - hem
kenteekent als ‘fastuosus, et arrogans, ac omnium contemtivus’. Verder: wordt ook al de mishandeling van zijnen voorganger coelestinus - door den Kardinaal de alliaco beweerd - door den Kardinaal cajetanus weêrsproken; deze ontkent toch niet dat coelestinus in een kasteel werd opgesloten, maar door nuijen wordt zoo opsluiting als kasteel zorgvuldig ontdoken, en - let wel - de meer dan zeventigjarige leeftijd, waarin coelestinus stierf, is voor hem bewijs genoeg tegen den blaam, alsof het leed, hem door bonifacius aangedaan, zijn dood zou verhaast hebben, hoezeer hij 't naderhand, spijt den zesentachtigjarigen ouderdom des laatstgenoemden, te regt niet in twijfel trekt, dat deze aan de hem door zijne vijanden toegebragte schokken gestorven zij. Nog meer: de echtheid van

{==276==} {>>pagina-aanduiding<<}
den beruchten lakonieken brief, door den Paus aan philips den Schoone gezonden, op dégelijke gronden te verwerpen, staat nuijen vrij, maar niet op grond van 's Pausen apologie in 't consistorie van 1302, waarin hij - gelijk men o.a. bij gieseler kan naslaan - met dat schrijven hoegenaamd niet in tegenspraak komt. Gij ziet, lezer! de arme historie wordt in de handen van den Heer n. een kleed, dat men maar gaauw verknippen moet, zoo het der Kerk niet passen wil. - Overigens zijn er nog twee, drie maria-verzen, die eene hinderlijk-Roomsche tint dragen; maar in al 't andere is ons dan ook wijders maar weinig stuitends voorgekomen.
Daarom durven wij aan allen die met een greine zouts verstaan te lezen, zoo Protestanten als Katholieken, dezen Almanak wel aan te bevelen. In vele opzigten is hij 't lezen dubbel waard. Zelfs den Kalender, door den Heer van der horst bewerkt en met historische en stichtelijke aanteekeningen over de voornaamste feesten zijner Kerk voorzien, zal men niet zonder genoegen doorbladeren. De correctie is, als naar gewoonte, prijselijk: papier en omslag, als naar gewoonte, leelijk. Pastoor nanning's portret is goed; doch Plaat II - zij ze honderdmaal van du jardin - drukt wel gewaarwordingen, maar geene karakters uit. De laatste Priorinne van Ste Aagtenklooster, vol geestkracht nog in haar uiterste, en de vriendinne harer jeugd, nu hare laatste nonne, wie 't gegund zal worden de stervende, die zij troost, slechts eene maand te overleven, zijn hier tot een paar alledaagsche oude vrouwen misvormd, en hare smart tot eene alledaagsche smart.
v.p.

De onderlinge overeenkomst en het verschil in denkwijze van de kinderen Gods, door Dr. E.W. Krummacher; voorafgegaan door eene Inleiding over den aard en de strekking der groote vergadering van Evangelische Christenen uit alle landen, te Berlijn; door E. Kuntze. Hilversum, P.M. van Cleef, Jz. In gr. 8vo. 40 bl. f :-30.

De ‘Inleiding’ van kuntze vangt aan met een overzigt van de voornaamste Kerkvergaderingen in vroeger en later eeuwen gehouden, en zegt - na het verschil te hebben opgemerkt

{==277==} {>>pagina-aanduiding<<}
tusschen die Conciliën en Synoden en de broederlijke bijeenkomst te Berlijn - het een en ander aangaande het doel, enz. van de laatste, vooral om te doen uitkomen, dat er voor hen ook, die tegenover de verschillende Evangelische Kerkgenootschappen in het hunne op een confessioneel standpunt staan, geene zwarigheid behoefde te zijn tegen het deelnemen aan eene zamenkomst als die, toen dit stukje geschreven werd, beraamd was en sedert in de hoofdstad van Pruissen, gelijk men weet, onder levendige deelneming, zelfs van den Koning, gehouden is. 't Schijnt het lot van ons land te moeten wezen, bij zulke buitenlandsche vergaderingen vrij zonderling vertegenwoordigd te worden - doch dit doet hier nu niet ter zake. Dat tusschen de leden van verschillende kerkgenootschappen der Protestanten die hoogere eenheid bestaat, welke in de R.-K. Kerk geheel en al gemist wordt, en dat het bestaan dier Kerkgenootschappen een uitvloeisel is van het Protestantisme - daaromtrent wordt op de eerste 14 bladzijden dezer brochure niets nieuws gezegd. Het laatst aangeduide wordt, gelijk honderdmalen, ook hier weder gesteld, maar niet bewezen. Trouwens, het heeft geen bewijs noodig, indien men uitgaat van de stelling, dat het geloof des Christens bestaat in het voor waarheid houden van leerstellingen, door een kerkgenootschap als de uitdrukking zijner overtuiging omschreven en voorgeschreven. Maar indien het geloof iets anders is en bestaat in eene ootmoedige aanneming van, en overgave aan jezus christus als Zaligmaker, dan kunnen wij het bestaan van afzonderlijke Kerkgenootschappen wel aanmerken als gevolg van de verkeerdheid der menschen, in zoover zij door dogmatische of stoffelijke beweegredenen worden teruggehouden van zich te vereenigen tot ééne Evangelische Kerk; maar wij blijven de door den een den ander nagezegde stelling weêrspreken, dat de splitsing der geloovigen in Kerkgenootschappen een onvermijdelijk gevolg is van het
Protestantsch beginsel zelf.
In bijzonderheden kunnen wij aangaande dit stukje niet treden; stof zou er anders genoeg toe zijn. Slechts vragen wij: of ‘de Engelsche Staatskerk in hare leer zuiver Evangelisch’ zij (bladz. 7) - of men zoo bepaald mag beweren, dat ‘tot op den huidigen dag onder de Methodisten het meeste geloofsleven heerscht’ (bladz. 9) - of de onderscheiding juist

{==278==} {>>pagina-aanduiding<<}
zij tusschen Doopsgezinden en Mennonieten (bladz. 12) - of men zich op de Grieksche Kerk kan beroepen, ten bewijze, dat in de R.-K. Kerk geene uitwendige eenheid gevonden wordt (bladz. 13.)?
De rede van Dr. krummacher is in drie punten verdeeld; zij beantwoorden de vragen: Wie zijn de kinderen Gods? - Waarin stemmen zij overeen? - Waarin verschillen zij? Nadat de redenaar was begonnen met in zijne inleiding zeer sterk te doen uitkomen, dat hij Hervormde is en als Hervormde hoopt te sterven, zou men misschien meer dogmatische eischen in het eerste stuk verwacht hebben, dan men er in aantreft. En met uitdrukkingen als: ‘In Hem (jezus) - om den wille zijner bloedige offerande, zijner in de plaats tredende geregtigheid - verkrijgen zij het volkomen regt, in den Heiligen Geest blijmoedig den Eeuwige hunnen lieven Vader te noemen’ - kan men, meer als uitdrukking welligt van eigen opvatting dan als regel voor anderen, vrede hebben, als men ook leest: ‘Er is vaak in het streven en verlangen van een in de dogmatiek niet ervaren mensch oneindig meer kindschap van God, dan in de bekwaamste (? bequemlichste, aannemelijkste?) leerstellingen met hunne (hare; of moet het zijn: leerstelsels?) naauwkeurig doordachte stelselleer.’ Leerstellingen met hare stelselleer laten wij passeren! Nog krachtiger drukt zich krummacher uit bladz. 39: ‘Zoo lang in de Evangelische Kerk de stelling vaststaat, dat ieder Christen het regt heeft, ja dat het zijn pligt is, Gods Woord vrijelijk te onderzoeken, zoo lang zullen ook omtrent de niet tot de hoofdleer behoorende begrippen en verborgenheden verschillende opvattingen bestaan, die echter dan eerst strijdig zijn met de eenheid der Christenen in christus, wanneer stijf dogmatisme in de plaats treedt van de liefde, dien band der volmaking.’ Die verschillende opvattingen laat krummacher dus gaaf gelden, maar tevens ijvert hij voor zijn Hervormdezijn, en meent dat niet nadrukkelijk genoeg te kunnen zeggen in eene vergadering van Evangelische
Christenen uit onderscheidene Kerkgenootschappen! Één van beide dus: òf hij houdt hetgeen hem qua Hervormde van de Lutherschen enz. scheidt, voor ‘niet tot de hoofdleer behoorende begrippen en verborgenheden’ - en dan behoefde hij zoo sterk niet te drukken, dat hij ‘in de leerstukken der Hervormde Kerk den

{==279==} {>>pagina-aanduiding<<}
inhoud en de uitdrukking der zuivere, eeuwige waarheid van het Woord Gods gevonden heeft’; òf hij houdt die kenmerkende leerstukken van de Hervormde Kerk voor wèl tot de hoofdleer behoorende begrippen en verborgenheden; en dan moet hij, om consequent te zijn, aan de leden van andere Protestantsche Kerkgenootschappen zelfs het Christelijke karakter ontzeggen; hij mag hen als menschen niet uitsluiten van zijne algemeene menschenliefde, maar kan hen niet erkennen als broeders in den Heer, huisgenooten des geloofs. Doch laat ons liever, dan op die schromelijke verwarring en inconsequentie, wijzen op hetgeen hij schrijft: ‘Geene opvatting omtrent de door christus aangebragte verzoening kan baten, maar alleen deze verzoening zelve.’ En: ‘het geloof is geene leer.’
De vertaling is niet meer dan redelijk. Kindschap is in de beteekenis van betrekking tot God niet vr., maar onz.; de stad Trident (Duitsch) noemen wij niet Tridente, maar Trente, en hetgeen in het Duitsch Kostnitz en Constantz beide heet, heeft bij ons slechts den laatsten, niet den eersten naam. Ook spreekt men niet van gezindheden in de beteekenis van Kerkgenootschappen, maar van gezindten.





Wat men van de Aarde weet, en hoe men tot kennis daarvan is gekomen; door Dr. H. Berghaus, Hoogleeraar te Potsdam. Door den Schrijver voor Nederland nader bewerkt en vermeerderd, en uit het Hoogduitsch vertaald door P. van Os. Te Sneek, bij van Druten en Bleeker. 1857. 1ste-3de Aflev. [25 cts. per Aflev.; compleet in circa 18 Afleveringen.]

Wij ontvangen hier de vertaling van een populair werk van den op het gebied der Aardrijkskunde met roem bekenden, ijverigen Hoogleeraar berghaus, 't geen, blijkens het berigt der uitgevers op den omslag, door hemzelven voor deze vertaling met eenige bijvoegsels voorzien is, die voor den Nederlander belangrijk konden zijn.
In de voor ons liggende Afleveringen wordt de geschiedenis der aardrijkskunde en aardrijkskundige ontdekkingen tot de zeventiende eeuw behandeld, doch de behandeling breekt bij het einde van de derde Aflevering in den aanvang eener opgave

{==280==} {>>pagina-aanduiding<<}
van Zeetogten der Nederlanders in de 16de en 17de eeuw af. Als Inleiding van het werk worden herinneringen des Schrijvers uit de Latijnsche School of het Gymnasium, als verklaring op den tekst ‘Terra est rotunda et globosa’, medegedeeld. Wij begrijpen de reden niet regt van den vorm, die hier door den Schr. gekozen werd, waarbij de onderwijzer sprekende wordt ingevoerd; maar al bestond er voor hem eenige aanleiding om dien vorm te kiezen, naar onze meening had de Vertaler zich daardoor niet moeten laten binden, en liever de hoofdzaken dezer inleiding in denzelfden didactischen trant moeten mededeelen, waarin het overige is opgesteld.
Dit geschiedkundig gedeelte bevat, gelijk van eenen man als berghaus niet anders te verwachten was, vele belangrijke en wetenswaardige bijzonderheden. Wij zouden alleen gewenscht hebben, dat het over 't geheel onderhoudender geschreven ware, en dat er, met het achterwege laten van sommige min belangrijke bijzonderheden, eene meerdere ruimte gewonnen mogt zijn om de hoofdpunten helderder in het licht te stellen. Hier en daar dwaalt de Schrijver eenigermate van zijn onderwerp af, en verhaalt hij meer van de geschiedenis in het algemeen of wel van de geschiedenis van den handel, dan van de geschiedenis der aardrijkskundige ontdekkingen. Zoo wordt b.v. voor het algemeen bestek van dit kort geschiedkundig overzigt veel te lang stilgestaan bij den handel der Italiaansche republieken (bl. 134-138) en bij dien van de steden van het Hanze-verbond (bl. 125-128), en niet geheel op hare plaats is zeker de uitvoerige inlassching van een uittreksel uit eene oude Kronijk van Timbuktoe (bl. 103-111). Onder de behandeling der nieuwere geschiedenis neemt de Schr. eenen meer aangenamen schrijftrant aan. Bijzonder geldt dit van het eerste Hoofdstuk (bl. 175-189), 't geen men met genoegen lezen kan, al zijn ook de daarin vervatte bijzonderheden gedeeltelijk zeer algemeen bekend. Wij hadden ze gaarne eenigermate uitvoeriger behandeld gezien, die ontdekkingen van columbus en vasco de gama, die reizen van magelhaen en van zijne eerste navolgers, waardoor de aardrijkskundige stelsels van een strabo, een ptolemaeus en andere Schrijvers der oudheid in duigen vielen, en de nieuwere wetenschap ontstond, in welker bezit wij ons thans verheugen.
Wanneer ons het vervolg dezer vertaling is toegekomen,

{==281==} {>>pagina-aanduiding<<}
zullen wij het tweede Hoofdstuk dezer nieuwe geschiedenis eenigzins nader onderzoeken, waarin de Scheepstogten der Nederlanders naar het Noorden in de 16de en 17de eeuw vermeld worden, en waarvan wij hier slechts de eerste drie bladzijden voor ons hebben (bl. 190-192). Over de vertaling kunnen wij over 't geheel een gunstig oordeel vellen, en derhalve instemmen met de uitgevers, die ons op den omslag berigten: ‘Wat de vertaling betreft, zij (de uitgevers) hebben die opgedragen aan den Heer p. van os, zoo dat zij met vertrouwen durven verzekeren, dat die goed zal zijn.’ Hoe zeer nu de eigenlijke bewijskracht der verzekering, ‘dat die goed zal zijn’, gelegen is in de bekendheid van den naam van den Heer van os, dien Rec. tot zijne spijt moet bekennen hier voor het eerst te hebben gelezen, zoo kunnen wij echter verklaren, dat de vertaling over het geheel vrij is van die hinderlijke Germanismen, waarmede de snelpersen van vertaalzieke uitgevers onze schoone moedertaal tot een wanklinkend patois meer en meer dreigen te verknoeijen. Wij zijn daardoor reeds dermate in verwarring gebragt, dat wij somtijds niet eens meer weten of wij iets zullen goed- of afkeuren; evenwel geven wij den Vertaler in bedenking of ‘nederzetting’ voor ‘Niederlassung’ wel goed Nederduitsch is; en volkplanting lag immers voor de hand, zoo men al kolonie niet wil bezigen? Wij hebben immers geen Ministerie van nederzettingen, maar wel een Ministerie van koloniën? Ook zouden wij het woord massa, dat dikwijls voorkomt (bl. 52: massa van vreemdelingen, bl. 57: eene massa arme burgers, enz.) wel in een gemeenzaam gesprek, maar niet in den schrijfstijl durven bezigen.
Op bl. 20, reg. 16, moet zeker voor ‘in de eerste helft der eeuw vóór chr.’ gelezen worden: ‘in de eerste helft der tiende eeuw vóór chr.’

j.v.d.h.




Herinneringsregelen der Scheikunde, door Th. Schramm. (Onbewerktuigde Scheikunde.) Tweede, vermeerderde druk. Door Dr. P.J. Hollman. Te Amsterdam, bij J.H. Gebhard en Comp. In kl. 8vo. XVI en 206 bl. f 1-:

Sedert men ook in ons Vaderland is gaan begrijpen, dat de Scheikunde niet langer het uitsluitend eigendom van eenige

{==282==} {>>pagina-aanduiding<<}
weinigen mag blijven, heeft het niet ontbroken aan lofwaardige pogingen om, door min of meer beknopte geschriften, de belangstelling in die wetenschap aan te wakkeren, en hare grondbeginselen voor ruimer kring toegankelijk te maken. Het nut van dergelijke compendia is ontegensprekelijk. Niet alleen kunnen zij als handleiding bij het openbaar of bijzonder onderrigt goede diensten bewijzen, maar ook met vrucht tot eigen oefening worden gebruikt, hetzij als voorbereiding tot meer grondige studie door hen, die van de scheikunde, als zoodanig, voordeel trekken; het zij door anderen, die zich de primae lineae eener wetenschap willen eigen maken, die op eene inderdaad ontzagwekkende wijze in het praktische leven ingrijpt, en waarlijk door niemand, die op beschaving aanspraak maakt, mag worden geïgnoreerd.
Het is een verblijdend verschijnsel, dat enkele buitenlandsche werkjes van dien aard - onder welke wel in de eerste plaats het Beknopt Leerboek der Scheikunde van regnaultstrecker en de School der Chemie van stöckhardt mogen worden genoemd - door bekwame mannen in onze taal overgebragt, getuigen herhaalde uitgaven, een allergunstigst onthaal bij het publiek hebben gevonden.
Ook het vorengemelde boekske brengt de aanbeveling van een tweeden, vermeerderden druk met zich. Wat er van die vermeerdering zij, kan Ref., die de oorspronkelijke zoo min als de eerste Nederduitsche uitgave kent, niet beoordeelen. Het doet dan ook weinig ter zake. Er is althans niets wat hem verhindert Dr. p.j. hollman, die deze tweede uitgave voor den druk in gereedheid heeft gebragt, op zijn woord te gelooven, wanneer hij in het Voorberigt verklaart: ‘zich hier en daar, aan de hand van uitstekende scheikundigen, eene verandering, vermeerdering en aanvulling te hebben veroorloofd.’
Over't geheel heeft deze Nederduitsche bewerking van schramm's Examinatorium der Chemie op Ref. een gunstigen indruk gemaakt. Een paar aamerkingen meent hij evenwel al aanstonds in 't midden te moeten brengen. Reeds de titel - het onhollandsche van het woord ‘Herinneringsregelen’ nog daargelaten - wekt gegronde bedenking. Wie op dit verbum sesquipedale zijne verwachtingen omtrent den inhoud van 't werkje bouwt, zal zich bedrogen vinden. Een en ander van wat, met eenig

{==283==} {>>pagina-aanduiding<<}
regt tot de regelen der scheikunde gebragt zou kunnen worden, b.v.: de chemische bewerkingen, de theorie der scheikundige verbindingen, en de leer der verwantschap wordt - wel is waar, in de Inleiding, besproken, of liever aangeroerd - want de behandeling van dit gedeelte is al bijzonder schraal uitgevallen - maar daarmede zal men den titel toch wel niet geregtvaardigd achten. Wat nu volgt is eene korte beschouwing der meest bekende elementen en hunne verbindingen; ieder Hoofdstuk een element; alles op de gewone wijze. Men leest van het koolzuur en zijne eigenschappen, van het ijzer en zijne oxyden; maar van de regelen der scheikunde verder - geen enkel woord.
Eene tweede bedenking is welligt nog van eenig meerder gewigt. De eerste uitgave was, volgens het Voorberigt, even als het oorspronkelijke, bij wijze van Katechismus ingerigt, met vragen en antwoorden; ‘de uitgever echter kwam op het gelukkige denkbeeld om voortaan de vragen aan het einde van elk der hoofdstukken te laten volgen.’ - Ref. zou dit denkbeeld slechts dán ‘gelukkig’ noemen, wanneer deze wijziging, bij eene volgende uitgave - op welke dat ‘voortaan’ van verre schijnt te zinspelen - blijken mogt een maatregel van overgang te zijn geweest tot het weglaten dier vragen. Zeker zou hierdoor de oorspronkelijke bestemming van het boekje voor een deel te loor gaan; maar het zou eene minder beperkte strekking verkrijgen, en althans niets van zijne bruikbaarheid verliezen. De noodzakelijkheid eener herinnering van het reeds beoefende, waarvan in het Voorberigt sprake is, springt in het oog; maar het is de vraag, of de in dit werkje gevolgde methode volstrekte aanbeveling verdient. Ref. zou het betwijfelen. Die lange reeksen van vragen met dat telkens terugkeerend: ‘Hoe treft men deze stof in de natuur aan?’ - ‘Door wien is zij het eerst daargesteld?’ - een woord, waarmede de Vertaler blijkbaar meer opheeft dan Ref. - ‘Welke zijn hare eigenschappen?’ enz. enz. zijn voor den gewonen lezer, wien het niet om herhaling te doen is, zeker verre van aantrekkelijk, en voor den leerling minder nuttig, dan men oppervlakkig wel zou meenen. Zoo als die vragen zijn gesteld, geven zij al zeer weinig stof tot nadenken. Immers zij kunnen, stuk voor stuk, geheel werktuigelijk, uit de afdeeling, tot welke zij behooren, worden beantwoord. - Wanneer

{==284==} {>>pagina-aanduiding<<}
zal men toch eens al dat machinale, ‘dat van buiten leeren, en wederom van buiten leeren,’ laten varen? - Het is zoo duidelijk in te zien, dat aan het onderwijs in de wetenschap der natuur eene praktische rigting moet worden gegeven. De jeugdige beoefenaar der Scheikunde inzonderheid leere vroegtijdig den weg bewandelen, in het reeds genoemde werkje van stöckhardt zoo voortreffelijk afgebakend; den weg van eigen onderzoek, van eigene waarneming. In waarheid, de reageerbuis en de blaaspijp zijn de beste repetitoren. - Aan het weglaten der, naar het oordeel van Ref. ondoeltreffende vragen, zou, in ieder geval, een positief voordeel zijn verbonden. Men zou vrij wat plaats uitwinnen, die met vrucht aan de uitbreiding van een en ander, die met name in de Inleiding niet overbodig is te achten, kon worden dienstbaar gemaakt. De titel met de onjuistheid, die hij behelst, zou dan kunnen vervallen en door eenen anderen b.v.: ‘Schets der onbewerktuigde Scheikunde’ of iets dergelijks worden vervangen. Al het overige kon, met eene enkele wijziging, behouden blijven. - Men ziet, de tot dusverre geopperde bezwaren, die Ref. gaarne, bij wijze van welgemeende wenken, aan het oordeel van belanghebbenden onderwerpt, betreffen alleen den vorm. Het werkje verdient voor 't overige in ruime mate aanbeveling, als een beknopt handboekje, dat een geleidelijk en vrij volledig overzigt der onbewerktuigde Scheikunde geeft. De naauwkeurigheid der bewerking in 't algemeen, en de juistheid der formulen in 't bijzonder, mogen met lof worden vermeld. Enkele vlekjes, die het ontsieren, komen daarbij te duidelijker uit. Ref. heeft de vrijheid genomen een en ander van wat hem min of meer ongepast of onjuist is voorgekomen, aan te teekenen.
Aan 't slot der Inleiding (bl. 16) leest men de volgende opmerking: ‘Menige scheikundige verbinding of ontleding heeft er plaats, zonder dat men eene bevredigende verklaring kan geven van de oorzaak, waardoor zij geschiedt. De scheikundige roept dan eene geheimzinnige kracht te hulp en noemt die katalyse.’ - Ref. denkt bij die geheimzinnige krachten altijd onwillekeurig aan - bosco, en vindt ze, in een scheikundig handboekje, nog al bedenkelijk.
Men behoeft het juist niet zeer ver in de Chemie te hebben gebragt om te weten, dat de katalyse niets meer en niets

{==285==} {>>pagina-aanduiding<<}
minder is dan eene hypothese, waarmede men zich voor'shands behelpt. Intusschen kon de ongeoefende leerling er wel eens anders over denken, en zich scheeve voorstellingen vormen van den aard der verschijnselen, die tot dit gebied worden teruggebragt; terwijl hij, in verband met het voorafgaande, alligt zou meenen, dat wij met de woorden verwantschap, isomerie, polymerie, en wat dies meer zij, al bijster wat verklaarden. Wanneer men geene betere definitie van katalyse geeft, en geene andere toepassing bijbrengt dan het hier aangehaalde voorbeeld van het waterstofsuperoxyde, dat in zijne bestanddeelen wordt ontleed, wanneer men er een edel metaal in steekt, moest men het stokpaardje van den grooten berzelius maar stil laten rusten.
Bl. 20 heet schönbein: de uitvinder van het Ozon. Bl. 125 wordt den leerling de vraag voorgelegd: ‘Wie was de uitvinder van dit metaal?’ (het magnesium). Wel mogen we hier met het oude moedertje zeggen: ‘wat vinden ze al niet uit!’
Bl. 26 is bij de vermelding der ontdekking van het waterstofsuperoxyde de drukfout 1848 (voor 1818) ingeslopen.
Bl. 27 staat: rutherfort, lees: rutherford.
Bl. 44 vinden we: kadmium; bl. 183 wordt gelezen: cadmium.
Bl. 93 worden kalihydraat en potasch (potassa) met elkander verward. Laatstgemelde naam komt alleen toe aan het kalium-oxyde (K O).
Bl. 101 wordt ten onregte beweerd: ‘dat men tot de aanwezigheid van natronzouten in oplossingen door de negatieve reacties van wijnsteenzuur en chloorplatinum besluit.’ Eene vermelding der positieve reactie van de antimoniumzure kali ware hier op hare plaats geweest.
Bl. 110 wordt gesproken van: zwavelwaterstof-ammonium. Beter en meer overeenkomstig de zamenstelling ware: zwavelwaterstof zwavel-ammonium.
Bij de alcali-metalen is met geen enkel woord van het Lithium gewag gemaakt. Evenmin worden later het Titanium, Wolframium, Vanadium, Molybdenum, Paladium, Iridium, enz. vermeld.
Bl. 122 verneemt men: ‘dat het fluoorcalcium in de overblijfselen van schepselen uit de voorwereld wordt aangetroffen.’ Toch ook wel in de beenderen der thans levende dieren?

{==286==} {>>pagina-aanduiding<<}

Alaunschiefer wordt, in onze taal, gevoegelijk weêrgegeven door: aluinlei. Men spreekt ook niet van stafijzer, maar van staafijzer.
Het bestaan van een superoxyde van het Bismuth (Bİ O4) (bl. 176) is voor 't minst twijfelachtig. Het volgens deze formule zamengesteld oxyde is, met meer regt, als eene verbinding van het bismuthzuur met het basisch oxyde aan te merken, en wordt dus juister aangeduid door: Bİ O3. Bİ O5. (Verg. o.a. graham - otto's Lehrbuch der Chemie.) Veeleer had onder de oxydatie-trappen van het bismuth het oxydul: Bİ O2 moeten zijn vermeld.
Maar genoeg reeds, ten bewijze, dat Ref. met belangstelling van dit werkje heeft kennis genomen. Het tweede stukje: ‘Bewerktuigde Scheikunde’, ligt ter perse en zal eerlang verschijnen. Voorzeker zal dit gedeelte met niet minder zorg en naauwkeurigheid zijn bewerkt en met het eerste een zeer goed geheel opleveren. Ref. hoopt en vertrouwt, dat het op nieuw, onder ons beschaafd publiek, zijn weg, dat is - vele lezers en koopers zal vinden.

h.b.






Blikken in het Leven der Natuur. Te Leeuwarden, bij G.T.N. Suringar. Per Jaargang van 6 Stukken f :-90.

Achtereenvolgens zond de Redactie aan Ref. de Afleveringen van dit werkje, en wel in genoegzamen getale, om hem dringend aan te sporen, den lezers der Vaderl. Letteroefeningen niet langer eenig berigt aangaande deze onderneming van den gunstig bekenden Uitgever te onthouden.
Reeds vroeger werden enkelen der kleine geschriften, onder bovengemelden titel verschenen, in ons Tijdschrift ter sprake gebragt, en aanvankelijk met lof vermeld. Ref. vindt niet alleen volle vrijheid dit gunstig oordeel te onderschrijven, maar acht zich ook geroepen er nog iets bij te voegen.
De Uitgever mogt, sedert, de aangename voldoening smaken zijne onderneming, die, den ongeoefende niet te geleerd en den mingegoede niet te kostbaar, zich ten doel stelt, door de aanschouwing van het geschapene, nuttig en aangenaam te onderhouden, en de verspreiding van algemeen nuttige natuurkennis onder alle, ook onder de minder beschaafde standen

{==287==} {>>pagina-aanduiding<<}
der Maatschappij te bevorderen, door den bijval van 't publiek te zien geschraagd; zoodat zij thans als gevestigd mag worden beschouwd, en zoowel aan de verwachting van 't algemeen, als aan zijne bedoelingen beantwoordt. Dit een en ander te vernemen, deed ons nationaal gevoel goed. Men hoort toch wel eens beweren, dat het onder ons te veel aan een open zin voor de waarneming der stoffelijke wereld ontbreekt, en dat men, in de beoefening van de Wetenschap der Natuur, doorgaans weinig meer wil zien dan een kennen, alleen berekend op het behalen van voordeel. - 't Zou inderdaad een even bedroevend als onverklaarbaar verschijnsel zijn, in een land, waar de dusgenaamd stichtelijke lectuur zoo overwelig tiert. - Of is er wel een milder bron van beschaving, beide voor verstand en geest, dan de zigtbare schepping rondom ons? - Voorwaar, zulke heldere, onbenevelde ‘Blikken’ in het heerlijk ‘Leven der Natuur’, als ons hier worden vergund, zijn stichtelijk, en opbouwend, en hartverheffend! Men verwachte hier geene dorre opgave van den inhoud, en evenmin eene beoordeeling der jongst verschenen Afleveringen. We vergenoegen ons met de verzekering, dat de Redactie, die toont te weten wat zij wil, getrouw is gebleven aan hare belofte, ‘door afwisseling en verscheidenheid, even als de Natuur zelve, de aandacht te boeijen, zonder haar af te matten.’
Niets van wat we lazen, vonden we hier ongepast of misplaatst. De keuze der onderwerpen kwam ons doorgaans allergelukkigst voor, en menige schets getuigt, dat het in Nederland nog niet ontbreekt aan Mannen van Wetenschap, ‘die - en 't is geene geringe lofspraak - in hunne voorstelling kunnen afdalen tot onder het bereik van eenvoudigen.’
Met genoegen merkten we op - en ook dit strekke tot aanbeveling - dat men zich meer en meer beijvert oorspronkelijke stukken te leveren, en er dus prijs op toont te stellen de ‘Blikken in het Leven der Natuur’ allengs tot eene echt vaderlandsche onderneming te verheffen. - Moge dit loffelijk streven bij voortduring ondersteuning en aanmoediging vinden!
In waarheid - 't ontbreekt niet aan klagten, dat er zoo weinig voor het volk wordt gedaan, en dat de boeken, waaruit wat te leeren valt, zoo duur zijn; maar 't is te vreezen, dat nog velen van die klagers zullen achterblijven, waar zooveel goeds en degelijks, voor zulk een geringen prijs, wordt

{==288==} {>>pagina-aanduiding<<}
aangeboden. 't Ware wenschelijk, dat in menig beschaafd gezin, waar de ‘Blikken’ nog geen ingang vonden, eens de proef werd genomen of eene jaarlijksche uitgave van 90 cts. - waarvoor men een zestal Afleveringen van circa 300 bladz., zoo noodig door figuren toegelicht, bekomt - niet wel eene goede rente opbragt. - 't Zou Ref. zeer verwonderen en - leed doen wanneer 't bij één Jaargang bleef.

h.b.




Gezondheids-Commissiën. Door Mr. W de Sitter. Te Groningen, bij H.R. Roelfsema. 1857. In gr. 8vo. VIII en 73 bl. f :-80.

‘Epidemieen gleichen grossen Warnungstafeln, an denen der Staatsmann von grossem Stil lesen kann -’ dat er schadelijke invloeden op het volk gewerkt hebben. Zóó schreef de beroemde Berlijnsche Hoogleeraar virchow in het jaar 1848, onder den gelijktijdigen indruk van de politieke epidemie toen ter tijd in Europa, waarbij hij zelf in Berlijn betrokken was, en van eene vreeselijk verwoestende typhus-epidemie in Opper-Silezië. Wie beseft niet de waarheid van die uitspraak? zou men wenschen te vragen, maar veilig kan men zich het antwoord geven: weinigen, zeer weinigen, want hoe velen zouden er zijn, ook onder hen die tot het bestuur op hoogeren of lageren trap geroepen zijn, die zich maar eenigermate hebben laten inlichten over de beginselen en de eischen der gezondheidsleer? De plaats van inwoning des Schr.'s zelve mag genoemd worden als eene waar de bestuurders niet veel met de hygiène schijnen op te hebben. Pas was de Cholera in 1855 weder voorbijgegaan; de commissie, die zich in allerijl gevormd had, om zooveel mogelijk preventief te werk te gaan, had met zigtbaar gunstige resultaten gewerkt. De geneeskundigen achtten het oogenblik gunstig om den Raad te verzoeken eene gezondheids-commissie te benoemen, belast met de zorg om zooveel mogelijk voor de gezondheid der inwoners te waken, en bekleed met het noodige gezag, om zich naar behooren van die taak te kwijten - de slag pas gevoeld, was reeds weder vergeten, en de geneesheeren, die alleen in het belang hunner medeburgers nu ten tweedenmale met dien voorslag te berde gekomen waren, zagen hun voorslag weder verworpen.

{==289==} {>>pagina-aanduiding<<}

Wat de Schr. van de bovengenoemde brochure bedoelt, is, daarop aan te dringen dat van regeringswege gezorgd worde voor eene goede toepassing van die regelen, welke de gezondheidsleer ons bewijst, dat niet straffeloos kunnen worden veronachtzaamd. Hij gaat de werking na, die men van bepaalde gezondheids-commissiën zou kunnen verwachten, de gunstige werking, die men in andere landen daarvan ziet, maar rekent die in het tegenwoordige wetsontwerp te regt niet genoeg verzekerd. Eindelijk gaat de Schr. na of de bedoelde zorg van regeringswege werkelijk is, wat zij, ‘in antwoord op de bekende circulaire van den Minister simons, door vele gemeenteraden genoemd werd onnoodig (dat is onnoodig in het algemeen), onwettig, overbodig (dat is overbodig, omdat er bereids in de behoefte zoude zijn voorzien), of het waar is, dat dat doel niet kan worden bereikt, dan met groote geldelijke opofferingen en met verkorting van de individuële vrijheid der ingezetenen.’
Onafhankelijk nu van het lot dat aan het bedoelde wetsontwerp te wachten staat en welks leemten de Schr. in betrekking tot zijn onderwerp aanwijst, met het middel om daarin te voorzien, achten we deze brochure der lezing en behartiging overwaardig. Over het geheel zijn daarin de denkbeelden uitgedrukt, welke de Groningsche geneeskundigen bewogen hebben een Adres te dier zake aan de Tweede Kamer te rigten. Mogten die gedachten de belangstelling ondervinden, welke zij zoo zeer verdienen!
z.

s.






Brieven over Zuidelijk Frankrijk en Italië, als verblijf voor Borstlijders. Door Dr. P.M. Mess. Te Rotterdam, bij M. Wijt en Zonen. 1857. In gr. 8vo. 190 bl. f 1-80.

Dr. mess, de bekwame en ook in het buitenland te regt gevierde dirigerende geneesheer aan de stedelijke bad-inrigting te Scheveningen, ondernam in het wintersaizoen 1856-1857 eene reis naar de voornaamste plaatsen, die in het Zuiden van Frankrijk en Italië als verblijf voor borstlijders aanbevolen worden. Achtereenvolgens werden bezocht: Arcachon, dat eerst in den laatsten tijd eenigermate bekend geworden is, Pau, de baden der Pyreneën, Montpellier, Hyères, Cannes, Nizza met Villa-Franca en Mentona, Pisa, Rome en Napels.

{==290==} {>>pagina-aanduiding<<}
De Schr. meende, dat de mededeeling zijner waarnemingen, op die plaatsen zelven genomen, niet onwelkom kon zijn, hetzij aan hen, die tot herstel van gezondheid hun vaderland voor eenigen tijd willen en kunnen verlaten, om zachtere oorden op te zoeken, hetzij aan zijne kunstbroeders in Nederland. Immers was het hem, ten gevolge van die reis, gebleken, dat men hier te lande nog niet naauwkeurig genoeg bekend is met de plaatsen, die hij bezocht, een verwijt - als het billijk zoo mag genoemd worden - dat echter, zoo als de Schr. in zijn werk met eenige voorbeelden aanwijst, zelfs toepasselijk is op diegenen, die in Parijs als autoriteiten over dit onderwerp geraadpleegd worden. Met naauwgezetheid gaat de Schr. na, welke gunstige invloeden iedere plaats op borstkwalen vertoont, wat de nadeelen zijn, die zij voortdurend of op sommige tijden oplevert. Ook de invloed van het verschil der localiteiten in ieder der bezochte plaatsen, of van bepaalde veranderingen, die dáár of in den omtrek plaats gevonden hadden, is het onderwerp van zijne nasporing geweest, en daarin vond hij veelal de oorzaak van het verschil in denkwijze over ééne en dezelfde plaats. De meteorologische waarnemingen, die in zoovele opzigten kunnen en moeten dienen om het oordeel over de meerdere of mindere geschiktheid van eene plaats voor borstlijders te bepalen, worden door den Schr. vermeld uit de naauwkeurigste opgaven en op hare juiste waarde geschat. Te regt waarschuwt de Schr. verder tegen schoonschijnende opgaven, al zijn ze niet met de waarheid strijdig, die somtijds door het eigenbelang verspreid worden, tot welke waarschuwing een couranten-artikel in L'Avenir de Nîce hem aanleiding gaf. Overigens is het werk niet alleen met het oog op borstlijders met vrucht te raadplegen, want telkens, wanneer de Schr. vermeld heeft, wat bijdragen kan om het oordeel over eene plaats te vestigen, beschouwt hij de vraag, op welke ziektetoestanden
het geheel van de daar aanwezige invloeden gunstig kan werken. Meer voor borstlijders in het bijzonder bestemd is het laatste Hoofdstuk, waarin de Schr. aanwijst, wanneer en in hoeverre verplaatsing naar zuidelijker streken nuttig kan zijn. Ons eindoordeel over dit werk is dus, dat het door lijders, voor wie een verblijf in die streken wenschelijk schijnt, vooral bij nadere toelichting van den kant van hun geneesheer, met vrucht kan geraadpleegd

{==291==} {>>pagina-aanduiding<<}
worden. Voor de mannen van het vak kunnen we verklaren, dat het boek eene waardige plaats inneemt onder de meer degelijke bad-literatuur van de laatste jaren.
z.

s.




De Mensch. - Korte Schets van het maaksel en de verrigtingen van het Menschelijk Ligchaam, in gezonden toestand. Door Dr. J.L. Dusseau. 1ste Helft. Met 5 platen. Te Amsterdam, bij F.C. Bührmann. 1857. In post 8vo. Bl. 1-240. f 1-80.

De meer en meer in ons vaderland toenemende zin voor de natuurkundige wetenschappen deed bij den geachten Schrijver van het werkje, dat wij hierbij aankondigen, het voornemen ontstaan, eene korte schets der natuurkunde van den mensch voor het beschaafd publiek te bearbeiden. Volgens het Voorberigt is het werkje bestemd om in handen te komen van den beschaafden man, wien de eerste grondbeginselen der natuurkunde niet vreemd zijn, maar voor wien de fijnere scheikundige bijzonderheden en ingewikkelde algebraïsche formules der wetenschappelijke handboeken weinig verstaanbaar zijn.
Alleen de eerste helft is tot nog toe uitgegeven. Zij beslaat 329 pag., hoewel de laatste bladzijde met 239 geteekend staat, eene fout in de paginatuur, die van bladz. 278 af begint, van waar de volgende bladz. een salto mortale maakt op 189.
Deze eerste helft is bestemd om den mensch te doen kennen als een op zich zelf staand wezen, begaafd met verrigtingen, die ten doel hebben, het te doen groeijen en in stand te houden, en daartoe zamengesteld uit bestanddeelen en werktuigen, geschikt om die verrigtingen te doen plaats hebben.
Na eene Inleiding, zeer in het kort handelende over de classificatie der dieren en de menschenrassen, gaat de Schr. tot zijn eigenlijk onderwerp over, dat hij verdeelt in een algemeen en een bijzonder gedeelte. Het algemeene gedeelte behandelt in een eerste Hoofdstuk de scheikundige bestanddeelen van het menschelijk ligchaam, terwijl de ontleedkundige bestanddeelen, voor zoo ver zij met meerdere of mindere wijzigingen door het geheele ligchaam worden aangetroffen, het onderwerp uitmaken van het tweede Hoofdstuk. Hierin wordt dan gehandeld over de cel (epithelium, kleurstof, vet, bloed) en over de vezel (bindweefsel, veerkrachtig weefsel, spier-
{==292==} {>>pagina-aanduiding<<}
weefsel). Van de zamengestelde weefsels of werktuigen wordt eerst later eene korte beschrijving gegeven, wanneer over hunne verrigtingen gehandeld wordt. Deze maken namelijk het onderwerp uit van het bijzondere gedeelte, insgelijks in twee Hoofdstukken verdeeld, het eerste handelende over rust en beweging of wel over het beenig geraamte en de willekeurige bewegingen als uitgaande van spierwerking, het tweede handelende over de voedingsverrigtingen. Dit laatste Hoofdstuk bespreekt achtereenvolgens: I. behoefte aan voedsel, honger, dorst, voedingsmiddelen, II. spijsvertering, III. opslorping, IV. ademhaling, V. bloedsomloop, VI. verandering van het bloed in de haarvaten, voeding, afscheiding, uitwaseming.
De tweede helft van het werk, die echter, naar het schijnt, nog niet spoedig te verwachten is, zal handelen ‘over de stem en spraak, de verrigtingen van het zenuwstelsel, de zintuigen, de verrigtingen van den geest.’
Uit de boven medegedeelde korte inhoudsopgave van het Eerste Deel zal men echter reeds hebben kunnen ontwaren, dat de Schrijver op eene oordeelkundige wijze zijne stof gerangschikt heeft, en werkelijk is hij, naar het ons voorkomt, er in geslaagd om op eene algemeen bevattelijke wijze de voornaamste punten uit de physiologie van den mensch voor te dragen, voor zoo ver ze natuurlijk in dit Eerste Deel plaats kunnen vinden.
Enkele opmerkingen houde ons echter de Schr. ten goede. Op bl. 10 vonden we de opmerking, dat ᾄνδρωπος (moet zijn: ἄνθρωπος) beteekent: die opwaarts blikt. Welk philoloog zou thans nog die gekunstelde afleiding willen verdedigen? In ieder geval ziet ook de mensch regt voor zich uit, en als hij naar boven zien wil, moet hij de spieren, die het achterhoofd naar beneden trekken, laten werken. Gemakkelijker heeft het in dit opzigt de vischsoort, die, naar de plaatsing der oogen: Anableps genoemd wordt, wat werkelijk beteekent: die opwaarts blikt. Op welken grond gelooft de Schr. verder (bl. 12): ‘dat er een specifiek verschil is tusschen het denken van een olifant en het denken van zijn geleider’? en waarop berust de uitspraak, die onmiddellijk daarop volgt: ‘we gelooven niet, dat een toevallig (sic!) onderscheid in de ontwikkeling der hersenen hier de hoofdoorzaak zij?’
Wenschelijk ware het verder misschien geweest om icts mecr

{==293==} {>>pagina-aanduiding<<}
over de anorganische bestanddeclen van het ligchaam te zeggen en ze niet alleen ‘hoofdzakelijk als bijmengselen’ te doen beschouwen.
Maar waartoe over deze en eenige andere opmerkingen, die gemaakt zouden kunnen worden, nog veel te zeggen? Het geheel voldoet voortreffelijk aan zijne bestemming om den beschaafden man, wien de eerste grondbeginselen der natuurkunde niet vreemd zijn, een overzigt te geven van de wijze, waarop het menschelijk ligchaam is zamengesteld en van de verrigtingen, die er in plaats grijpen.
De platen, bij het werk gevoegd, zijn tamelijk wèl, en zullen over het geheel vrij wel voldoen ter verduidelijking van de beschrijving der voorwerpen, die zij voorstellen. De hoofdfiguur op Pl. 2 is echter veel te klein, om aan de bestemming te kunnen beantwoorden.
z.s.

Eenige Opmerkingen aangaande ijzeren Schepen; door James Hodgson, te Liverpool. Naar het Engelsch, door F.H. Klein. Rotterdam, H. Nijgh. 1857. In gr. 8vo. 16 bl. f :-50.

Tot de overzetting van deze ‘Opmerkingen’ voelde de Heer k. zich opgewekt, door de waarde, welke de Maatschappij ‘Veritas’, die ze in de Fransche taal heeft laten overzetten, er aan schijnt te hechten; en dat zijne landgenooten, bij de onderstelde belangrijkheid, niet onkundig zouden blijven in hetgeen bij den vreemde aangaande dezen tak der industrie voorvalt en wordt opgemerkt. Bij de herhaalde vraag, of ijzer bij den scheepsbouw het hout zal vervangen, kunnen dergelijke opmerkingen van bevoegde oordeelaars niet dan zeer gewenscht zijn, en mogen al enkele dezer opmerkingen niet geheel van voorliefde vrij te pleiten zijn, zij kunnen bijdragen om de aandacht meer bepaald op de voor- en nadeelen te vestigen. De Schrijver is een groot voorstander van het ijzeren schip, en bestrijdt de argumenten, welke gewoonlijk tegen het ijzer worden aangevoerd; daarentegen somt hij eene reeks van voordeelen op, welke, naar zijne meening, aan het ijzer de voorkeur moeten doen geven. Bij de toenemende ijzerproductie, ook door Hollandsche kapitalen op onze grenzen bewerkstelligd, is het nuttig, dat de aandacht op dit gedeelte der industrie worde gevestigd, en om deze reden, kunnen wij de lezing van deze ‘Opmerkingen’ aanbevelen.





{==294==} {>>pagina-aanduiding<<}

Tafel der Logarithmen-Sinussen, Cosinussen, Tangenten en Cotangenten voor 800 verschillende Koershoeken, naauwkeurig berekend (;) door P. Krom. Te Amsterdam, bij Herman Koster, Haringpakkerij, in het Kompas. In kl. 4to. 8 bl. f :-25.

Met belangstelling hebben wij kennis genomen van de poging des Heeren k., om in de berekeningen bij het opmaken van het bestek eenige niet onbelangrijke bekortingen te brengen. Het is geene nieuwe methode, maar eenvoudig eene zamenvoeging in een klein bestek van logarithmen-sinussen, enz. van zulke hoeken, die bij het koppelen van koersen veelvuldig voorkomen; zoodat de rekenaar, door gebruik te maken van deze tafel, in 4 bladzijden kan vinden, wat hij anders in meer dan 40 moet opsporen. - Om den last van dit opzoeken van zoo vele logarithmen te ontwijken, wordt niet zelden gebruik gemaakt van tafels, die de middelbreedten opgeven, welke echter wegens mindere naauwkeurigheid in de uitkomsten achterstaan bij die, welke men door middel van de tafel der vergrootende Breedte verkrijgt. De Heer k. heeft door de zamenstelling getracht het voorwendsel, zoo niet geheel dan toch voor een groot deel weg te nemen, waaronder velen, van de, wel iets kortere, maar minder naauwkeurige, rekenwijze gebruik maken, ter bepaling van het gegiste bestek. Wij kunnen belanghebbenden gerust aanraden, deze tafel te leeren kennen, de geringe uitgave zullen zij zich niet beklagen.




Op welke wijze kan een goed Spoorwegnet in Nederland tot stand komen? Amsterdam, G.W. Tielkemeijer. 1858. In gr. 8vo. 58 bl. f -50.

Kort betoog, over de noodzakelijkheid van den aanleg van meerdere Spoorwegen in Nederland, door Jhr. P. Opperdoes Alewijn. Hoorn, Gebrs. Vermande. 1858. In gr. 8vo. 16 bl. f :-20.


Stoomen, stoomen, stoomen, 
Heel de wereld door! 

Dit roept de industrie, de handel, de financier. En waarlijk als wij ons land eensklaps met spoorwegen langs alle rigtingen konden doorsneden zien, wij zouden er ons hartelijk over

{==295==} {>>pagina-aanduiding<<}
verblijden, en alleen wenschen, dat ze bleven bestaan. Overvloed van geld in de schatkist doet er aan denken, die vragen der industrie te gemoet te komen, zelfs van regeringswege. De regering echter wil wijselijk niet zelve de ondernemingen doen, dit is, van alle zijden beschouwd, onvoordeelig, en onstaatkundig; zij wil evenmin een minimum van rente verzekeren, zij plukte daarvan dikwijls de wrange vruchten. Zij wil alleen met ondernemers handelen, en elke bijzondere lijn zal tot een bijzonder contract aanleiding geven. Hiertegen nu verheffen zich stemmen. De een wil, dat de regering zelve werken van openbaar nut uitvoere (zie de brochure van alewijn), en dat alzoo de regering zich ga mengen en concurrere met den handel en den financier. Wij gelooven niet, dat dit op goede gronden te verdedigen is, zoo als het dan ook juist in de andere hier vermelde brochure weêrsproken wordt. Deze laatste wil met inkrimping van de groote lijnen bij het plan vermeld, dat haar veel te omslagtig voorkomt, tot het doel geraken, door den Staat te bewegen 1o. vrijdom van zegel en registratie te verleenen, 2o. bruggen en overgangen te verschaffen over de groote stroomen, 3o. een renteloos voorschot van f 10 per strekkende el, d.i. f 10,000 per mijl. Gaarne erkennen wij, dat het ondoenlijk is, die berekening te volgen, want om tot het totaal te komen, van dat wat men eischte, zou men al de plannen moeten kennen, en al de begrootingen inzien, beoordeelen en narekenen; dat kunnen wij niet, en daarom moeten we over het plan het stilzwijgen bewaren, alleen er bijvoegende, dat wij betwijfelen of de Schrijver zelf ons het totaal cijfer zou kunnen noemen, dat hij alzoo disponibel wenscht. - De brochure geeft een zeer helder feitelijk overzigt der zaak, wij prijzen haar voor dát gedeelte ook gaarne ter lezing; over het
andere gedeelte kunnen wij geen oordeel vellen, en, zooals wij gelooven, niemand met ons.
Hoe het net zal gespannen worden, is eene vraag, die nooit anders dan met het zwaard van alexander kan worden doorgehakt. ‘Vooral een weg naar het Nieuwe Diep!’ roept de inwoner van den Helder. ‘Vooral een spoorweg over Sloterdijk’, vraagt de inwoner van dat dorp. Wij betreuren het, dat de Schrijver weder Amsterdam voorbijgaat. De N.-Hollandsche spoorweg zal daar niet mogen aansluiten. Waarom ook? De hoofdstad behoeft geene residentie te zijn, niet de

{==296==} {>>pagina-aanduiding<<}
zetel te wezen van het staats- of zelfs gewestelijk bestuur; maar wat zij vermag en welke bevoegdheid haar ruimschoots gegeven wordt, het is deze: - om geld te geven, veel geld te geven, opdat zij een spoorweg in het leven roepe, welke...... niet te Amsterdam mag aansluiten.
Wij hopen, dat Amsterdam wijzer zal zijn, en haar geld zal bewaren voor........ Holland op zijn smalst!

a.




Lotgevallen van den Heer Fulco en de Abdij van Bern; door W. van Dam van Brakel. Met portretten en teekeningen. Te 's Hertogenbosch, bij Gebrs. Muller. 1857. In gr. 8vo. 72 bl. f 1-50.

Van den verdienstelijken Schrijver hebben wij in No. III van den vorigen Jaargang eene archaeologische monographie aangekondigd, getiteld: ‘De oorsprong van Loevestein en Monnikenland’. In denzelfden trant is het werkje geschreven, dat wij hiermede ons publiek aanbevelen. Aangenaam is de lectuur niet. De S. blijft hier dezelfde drooge, kleurlooze en schetsmatige mededeeler der feiten. Geheel kleurloos is hij echter niet. Zijne antipathie tegen de geweldige handelingen der Protestanten en hunne geestelijken in de 16e en 17o eeuwen komt nu en dan onverholen uit. Moeijelijk kon dit anders in een werk, opgedragen aan den Hoog Eerw. Heer g.w. neefs, ‘den 57en Abt en Prelaat van Bern’. Maar de geheel onpartijdige geschiedschrijver zou toch ook ter verschooning hiervan de gruwelen der tegenpartij hebben moeten vermelden, waardoor het onmogelijk werd te beletten, dat de vlam der inquisitie-vuren het aangezigt en de kleederen der stokers zelven verzengde. Aan den anderen kant vinden wij een oordeel over vele vrome stichtingen en geschenken aan de Kerk uitgesproken, dat geenszins van hooge ingenomenheid getuigt voor den heiligen oorsprong van vele kerkelijke goederen, bl. 58: ‘Het zou de eenigste maal niet zijn, dat aan de Kerk geschonken werd wat men aan anderen schuldig was.’ In allen gevalle is de inhoud van dit boekske belangrijk voor de beoefenaars der Vaderlandsche Geschiedenis, en levert een nieuw bewijs, hoe lang de R.-Katholijke Kerk de titels en aanspraken op hare stichtingen pleegt te bewaren. De platen en portretten schijnen historische waarde te hebben, maar vruchteloos zoekt

{==297==} {>>pagina-aanduiding<<}
men naar de opgave der bronnen, waaruit zij geput zijn; hetgeen ons te meer verwondert, omdat de S. zijne bronnen overigens zeer naauwkeurig aanwijst. Zij versieren allezins het boekske en geven er een élégant aanzien aan. Waarom de spelling van fulco in plaats van fulcoldus, en waarom die van Bern in plaats van Barne of Baerne de voorkeur geniet, vragen wij even zeer te vergeefs. Doch in weerwil onzer aanmerkingen bevelen wij dit werkje hiermede aan als eene vrucht van ernstige studie der bronnen onzer geschiedenis.

Verslagen en Mededeelingen der Koninklijke Akademie van Wetenschappen. Afdeeling Letterkunde. Tweede Deel. Vierde Stuk, bl. 263-338. f 1-: Derde Deel. Eerste Stuk, bl. 1-120. f 1-20. Tweede Stuk, bl. 121-232. f 1-20. Amsterdam, C.G. van der Post. 1857.

(Vervolg op Jaarg. 1857, No. IX, bl. 465.)

Deze drie voor ons liggende stukken zijn eene voortzetting in denzelfden trant, als de ‘Verslagen en Mededeelingen’, die wij vroeger aangekondigd hebben. Zeiden wij toen, dat men slechts de namen der Schrijvers en die der onderwerpen behoefde op te geven, om de lezers te overtuigen van de hooge belangrijkheid der geleverde wetenschappelijke bijdragen, wij nemen van dat woord ook thans niets terug. Hetzij wij letten op de degelijke Verhandeling van Prof. karsten, ter aanbeveling zijner conjectuur τὰ γέῤῥα ἐνεπετάννυσαν in plaats van ἐνεπίμπρασαν, bij demosth. pro Cor. § 169, p. 284, waardoor een crux interpretum doelmatig wordt weggeruimd; hetzij op die van Prof. bake, die met den Geneefschen Hoogleeraar vaucher beweert, dat het Boek περὶ ὕψους niet van longinus afkomstig is, doch in strijd met dien geleerde het ook niet aan plutarchus toeschrijft; hetzij wij den arbeid des Heeren c. leemans waarderen, die eene fabriek en een handel in valsche, zoogenaamde opgegravene oude Javaansche beeldjes heeft ontdekt; hetzij wij de gemotiveerde Verslagen lezen over een Band met drie middeleeuwsche Handschriften, door Mr. l.a.j.w. Baron sloet te Arnhem gevonden; hetzij wij den overigen inhoud nagaan, het blijkt, dat wij hier het werk voor ons hebben van mannen, die in ons Vaderland aan het hoofd staan der letterkundige wetenschappen.

{==298==} {>>pagina-aanduiding<<}

Het Verslag der Commissie ter beoordeeling der Latijnsche dichtstukken, bestaande uit de HH. hulleman, delprat en karsten, die aan het stuk des Heeren j. van leeuwen, Octavioe Querela, den tweeden prijs uit het legaat van hoeufft hebben toegekend, geeft ons aanleiding, om eene leelijke fout, waarover wij ons inderdaad schamen, te rectificeren. Als beoordeelaars toch van de Octavioe Querela in ons Tijdschrift, 1857, No. XV, bl. 792, zeiden wij: ‘De klassieke Oudheid heeft ons niets dergelijks nagelaten, enz.’, doch zagen daarbij geheel voorbij het bekende treurspel van seneca, de ‘Octavia’. Welligt zijn wij er toe gekomen door de weinige waarde van dat treurspel als aesthetisch product en zijn twijfelachtigen oorsprong, waardoor het ons, wij bekennen het, geheel vreemd geworden was. De lezer en de Heer v.l. mogen ons deze gulle bekentenis ten goede houden.
Met groot genoegen hebben wij vernomen, dat de Afdeeling besloten heeft tot eene uitgave van grootere Verhandelingen in 4to formaat, en tevens dat formaat te doen strekken tot het publiek maken van afbeeldingen der overblijfselen van vaderlandsche kunst. Daarmede zal de Akademie gewis het Vaderland verpligten en de geleerde wereld, vooral de Duitsche geleerden op de geïgnoreerde verdiensten der midden-Nederlandsche kunst opmerkzaam maken. Wanneer zal toch eindelijk die gehoopte kennis van ons land, ons volk en onze geschiedenis in Duitschland haar licht verspreiden? Wanneer zullen de schnaase's zwijgen, die van zekeren kijst, zijne Verhandeling over de Kerkelijke Architectuur, enz. iets weten en dan zeggen: ‘Allein der völlige Mangel aller Forschungen einheimischer (d.i. van Nederlandsche) Gelehrten spricht dafür, dass ihr mittelälterlicher Kirchenbau überaus wenig Interesse haben muss.’ Zie D. II, St. 4, bl. 331.
Daar wij niet alles kunnen noemen, veel minder in de hoofdzaken opgeven en beredeneren, willen wij nog melden, dat de Opmerkingen van den Heer dozy over sommige bronnen voor de Geschiedenis der verovering van Spanje door de Muzelmannen, D. III, St. 2, bl. 124, en het oordeel van den Heer de wal over het gevoelen van den Heer van den brink omtrent de Hollandsche Achterleenen, onze aandacht trokken wegens den wetenschappelijken toon, waarin deze artikelen gesteld zijn.

{==299==} {>>pagina-aanduiding<<}

Maar bij zoo veel verdienstelijks worden wij ook al weêr onaangenaam getroffen door een anderen toon, dien velen onzer geleerden van Lord palmerston of andere gevierden door john bull, als het ideaal van beschaving schijnen over te nemen. Ons klinkt zoo iets (haast zouden wij het noemen een duël met den vlegel) bij zoo hoog geplaatste mannen te laag. Wij hopen waarlijk voor de eer der Akademie op geene controversen meer, die vruchten dragen, als de strijd over de echtheid der Eugubinische tafelen, of als die over spreek- en schrijftaal nu reeds gedragen hebben.
De eerste is, naar wij hopen, althans voor jaren (volgens het voornemen des Heeren rutgers, D. II, Stuk 2, bl. 129) geëindigd, vooreerst met eene repliek van den Heer jansen op de Antikritiek van den Heer rutgers, en vervolgens met een opstel, van dezelfde hand, bij het vorige als bijlage dienende, over de echtheid van het koop-contract der bedoelde Tabuloe, en een fac simile zelf van dat veel besproken en door den Heer r. betwijfelde stuk. Naar onze bescheidene meening wordt het gevoelen van den Heer j. daardoor zoo goed als zeker, en kunnen wij hem buitendien over den toon, in deze laatste stukken heerschende, niet hard vallen.
De tweede strijd, over schrijf- en spreektaal, is geopend tusschen de Heeren roorda aan de eene en de vries en brill aan de andere zijde. De eerste had in eene vroegere Verhandeling zoeken te betoogen, dat eenige onzer Nederlandsche verbuigingsvormen, welke wij in de spreektaal niet gebruiken, te onregte in onze schrijftaal het burgerregt hebben ingenomen, en derhalve hoe eer hoe liever, zoo mogelijk, als schadelijke vreemdelingen moeten worden verbannen. De Verhandeling was op verzoek van den Schrijver zelven in handen gesteld van de Heeren de vries en brill. De eerste, volgens zijn beweren, een vijand van polemiek, had met weerzin zijne taak aanvaard, wel vooruitziende, dat de Heer r. zijne gevoelens niet straffeloos zou laten verwerpen. En toch uit zijn standpunt moest hij het; hij doet het met alle regtmatige hulde aan roorda's groote bekwaamheden op een ander veld van taalstudie, maar laat fijntjes en tamelijk scherp gevoelen, dat r. op dit veld zich te roekeloos gewaagd heeft. De repliek is, als men verwachten kon, niet malsch. Prof. de vries wordt eenvoudig beschuldigd van onbekendheid met zijn vak,

{==300==} {>>pagina-aanduiding<<}
van onberedeneerd voortdraven op eene eens aangenomene theorie, enz. Ook de Heer brill maakt met zijne opmerkingen in 't oog van den Heer roorda eene allerdroevigste figuur. Even als vroeger onthouden wij ons hier van te beredeneren, aan welke zijde de waarheid is; hoewel wij voor ons overtuigd zijn, dat de Heeren de vries en brill gelijk hebben. Maar in 't belang onzer ‘Vaderlandsche Letterkunde’, beoefend door ‘Hoogleeraren’ en ‘leden der Koninklijke Akademie van Wetenschappen’, willen wij toch onze ergernis over zulke personaliteiten, als wij hier soms lezen, niet inhouden. Mogt toch dat toevoegen van grofheden, die mutatis mutandis en onder allerlei maskers op hetzelfde neêrkomen, als: ‘gij weet er niets van! gij zijt een domkop!’ niet meer gehoord worden in zulke hoogst achtenswaardige kringen! De Akademie bloeije daardoor nooit, maar werpe andere en betere vruchten af!





Cadsandria. Zeeuwsch Jaarboekje voor 1858, verzameld door J.H. van Dale en H.M.C. van Oosterzee, Leden der Maatschappij van Nederlandsche Letterkunde, enz. Nieuwe Serie. Eerste Jaargang. Te Schoondijke, bij A.J. Bronswijk. 1857.

Aangenaam is het Ref. met een goedkeurend en aanbevelend woord de aandacht van het publiek op dezen Jaargang van Cadsandria te mogen vestigen. Krachten welke vroeger verspreid waren, zijn nu vereenigd en hebben aan dit Jaarboekje een gelukkig heden geschonken en zullen het, - dit verwachten wij zeker - eene belangrijke toekomst verschaffen. Immers wat de Heer van dale gedurende vier jaren voor Cadsandria, de Heer van oosterzee vele jaren lang achtereenvolgens voor den Zeeuwschen Volks-Almanak, Nehalennia en Zeeland was, zijn zij dit jaar voor het eerst te zamen voor Cadsandria, Zeeuwsch Jaarboekje, geweest. De vruchten dezer vereeniging van krachten konden moeijelijk uitblijven; aan haar heeft Zeeland het voornamelijk te danken, dat aan zijne belangen een Jaarboekje voor 1858 geschonken is, dat met eere onder onze provinciale Almanakken genoemd mag worden. Zoo het Ref. vergund is eene aanmerking te maken op het geheel, dan is het de vreemd klinkende, dat het boekje te

{==301==} {>>pagina-aanduiding<<}
veel aan zijn titel beantwoordt. Waarlijk, niet alleen pro formâ staat op den titel Cadsandria vooraan, en wel was het noodig, dat de Redacteurs in hun Voorberigt betuigden, dat Cadsandria ‘wenschte beschouwd te worden als een meer algemeen Zeeuwsch Jaarboekje, zonder daarom nog naam en oorsprong te verloochenen voor hen, die het vroeger wel wilden begunstigen en zulks op gewone wijze wenschen te blijven doen.’ Verre is Ref. er van af iets te willen afdingen op de belangstelling welke ‘het land van Kadzand’ verdient, maar wie Zeeland eenigzins kent, zal weten, dat een Zeeuwsch Jaarboekje niet schier uitsluitend met Cadsandria behoeft gevuld te worden.
Als belangrijke bijdragen onder de proza-stukken noemt Ref. vooral Herinneringen van het gebeurde in het Westelijk deel van Zeeuwsch-Vlaanderen, gedurende den tiendaagschen Veldtogt, door h.a. callenfels, met de daarop volgende Inlichtende en teregtwijzende Aanteekeningen, door Mr. j. egberts risseeuw. Dit stuk en de bijdrage van den Heer risseeuw: Iets omtrent Kolonel joseph ledel en diens handelingen als bevelhebber van Staats-Vlaanderen in de jaren 1830 en 1831, completeren elkander in vele zaken, en zullen later, als behelzende berigten van ooggetuigen, voor den geschiedschrijver van veel waarde zijn. Het stuk van den Heer callenfels is een vervolg op het in den vorigen Jaargang door hem geleverde. Niet minder verdient genoemd te worden de bijdrage van den Redacteur j.h. van dale: Der Sluizenaren opstand ten jare 1477, waarin deze zich op nieuw als degelijk historieus doet kennen. Ook de mededeeling van denzelfden omtrent Geschilderde glazen in de kerk te Schoondijke en zijne Bijdrage tot de Geschiedenis der Doopsgezinde Gemeente te Goes, ten jare 1665, zijn zeer lezenswaardig. - Met den Heer van oosterzee betreurt Ref. het, dat het eiland Schouwen zoo arm aan legenden is, maar hij verheugt zich, dat die Heer aan de eene Schouwensche legende, welke hij kende, een plaatsje in dit Jaarboekje heeft gegeven. De bijdragen van h.q. janssen, Dr. p. de kok en j. van der baan zijn hier geheel op hare plaats en verdienen geroemd te worden.
Het poëtisch gedeelte van Cadsandria beduidt niet veel; het wordt gewoonlijk in Jaarboekjes van dezen stempel als bijzaak gerekend, en dat is hier zeer merkbaar. Het best bevielen

{==302==} {>>pagina-aanduiding<<}
Ref. nog de bijdragen van prudens van duyse, de kanter, roos en jobse.
In den Kalender ware hier misschien een meer historisch karakter te verkiezen geweest boven het astronomische, dat daarin nu den boventoon heeft.
De Uitgever heeft voor eene eenvoudige, maar toch zeer nette uitvoering zorg gedragen, en het portret van ledel, dat tegenover den titel staat, verdient geprezen te worden.

d.




De Kiezer, en nog drie andere Verhalen. Door Thineus, Schrijver van: ‘Ons Dorp’, ‘Reunie en Academiefeest’. Te Groningen, bij P. van Zweeden. 1857. In gr. 8vo. 237 bl. f 2-40.

Geheel tegen de goede bedoeling der Redactie, is de aankondiging dezer Verhalen, in ons Tijdschrift, tot hiertoe vertraagd. Of het lezend publiek er groote schade bij geleden hebbe? - We zouden 't betwijfelen. - Een goed boek vindt toch wel zijn weg, zonder - ook wel eens ondanks tal van beoordeelingen, waar ‘Recensent’ het met ‘zekere vooringenomenheid ter hand nam’ en met ‘onverdeeld genoegen’ heeft gelezen. En 't is een goed, een uitstekend, een opperbest boek - dat van thineus. De ‘zekere vooringenomenheid’, die reeds bij Ref. bestond, aleer hij zich tot lezen zette - de naam toch, op den titel vermeld, heeft een goeden klank - werd niet weinig vermeerderd door de meer dan gewone mate van bescheidenheid en eerbied voor 't publiek, die uit de Voorrede - hier meer dan eene loutere captatio benevolentiae - spreekt, aan welke we, tot leering en stichting van velen, wel iets zouden willen ontleenen over 't uitgeven van boeken, die niet waardig zijn in 't licht te komen, behalve in dat ‘van 't vier of van de keers’, indien de Redacteur zich niet tegen citaten had verklaard. - En waarlijk - het ‘onverdeeld genoegen’ bleef ook niet uit! - Thineus schrijft - of liever schreef; want hij is niet meer onder de levenden - zoo als we wenschen zouden, dat er meer onder ons geschreven werd. Toch zullen er onder de Romanlezers, gewoon bij voorkeur hun geest te verrijken met produkten der Fransche school, gevonden worden, wien deze Verhalen niet boeijend, niet interessant, niet piquant genoeg zijn. - Zou 't voor of tegen den Auteur getuigen? - Wien

{==303==} {>>pagina-aanduiding<<}
het om eene ingewikkelde intrigue, om pathetische tooneelen en aangrijpende toestanden te doen is, kan ze gerust ongelezen laten; wie kijkjes wil in het leven, in 't gewone, alledaagsche, werkelijke leven, zal bevrediging vinden en ‘onverdeeld genoegen’ smaken. Thineus schetst ons menschen zoo als ze zijn. Geene boekenmenschen, zoo stijf en onnatuurlijk als de kinderen met steekjes en paruikjes en hoepelrokjes op de plaatjes uit van alphen, - zoo saai en vervelend, dat we maar blijde zijn, dat ze toch zóó in de werkelijkheid niet voorkomen; maar menschen van gelijke bewegingen als wij, en hij doet het op eene wijze, dat het inderdaad geen wonder zou zijn, wanneer deze of gene, die niet te veel om ‘buurman’ denkt, zoo onder 't lezen, heel onverwacht eene bijzonder intieme kennis ontmoette. Sapienti sat. - Op het punt van ‘strekking’ kunnen we belanghebbenden volkomen gerust stellen. Thineus weet wat hij wil en - zijne lezers kunnen het ook weten, en zouden het wel begrijpen, al had hij niet met ronde woorden in de Voorrede gezegd: ‘enkele klippen te zullen aanwijzen, waarop huiselijk geluk en menschelijke veredeling zoo ligt schipbreuk kunnen lijden’, en beloofd ‘somtijds te zeggen, somtijds te toonen, somtijds te laten raden, dat alleen ware Christelijke vroomheid gelukkige huisgezinnen maakt en nuttige, edele menschen vormt.’ - Zoo eenvoudig en degelijk als de Verhalen zijn, zoo helder en solide is ook de schrijftrant. Van dat flinke, prettige Hollandsch, weet ge? Men leze eens het eerste Hoofdstuk van ‘de Kiezer’ - 't uitvoerigste en, naar Ref.'s gevoelen, ook 't beste van 't viertal -: ‘Baas pikstra en zijn huis’; - een allergeestigst binnenhuisje, ‘met de pen’, dat de meesterhand
verraadt. - Hier en daar ontmoet ge eene uitdrukking, die blijkbaar in de noordelijke streken van ons Vaderland t'huis behoort; maar - wie zou zich, bij zooveel goeds, aan een enkel Provincialisme ergeren? Jagt op aardigheden wordt er niet gemaakt, en toch ontbreekt het niet aan opwellingen van goedhartigen, jovialen humor, die doorgaans den spijker regt op den kop slaat. Wie het leven om hem heen zoo gemakkelijk en aanschouwelijk weet weêr te geven, bezit eene groote gave; grooter en uitnemender dan de Auteur zelf zou hebben willen erkennen. Thineus behoorde tot de Schrijvers, die tot uitgeven moeten worden aangepord. Immers ook deze Verhalen hebben we te

{==304==} {>>pagina-aanduiding<<}
danken aan de aansporing van eenige vrienden, die - zeer teregt - meenden, ‘dat ze, vooral in onzen tijd, voor dezen en genen hun nut zouden kunnen hebben’. Voorzeker - had de dood niet reeds bij thineus aangeklopt - we zouden, op het voetspoor dier Vrienden, bij deze gelegenheid, een hartig woordje spreken, om hem met allen aandrang op te wekken om de dunne gelederen der wakkere mannen in den lande, die voor het volk durven, en kunnen, en willen schrijven, te komen versterken! Wie weet of 't niet zou geholpen hebben? - A-propos; van 't volk gesproken. Het voorkomen van 't boek is zoo weinig prétentieus, zoo - burgerlijk, dat men, op 't eerste gezigt, aan een volksboek zou denken; indien de prijs niet wat hoog was - wèl te verstaan, niet voor het boek, maar voor het volk. Maar verwend ‘als we zijn’ door die nufferige deeltjes, met goud en kleuren en stempels, willen wij er den Heer p. van zweeden geen verwijt van maken, dat hij de oud-Hollandsche degelijkheid aan zijne uitgave tot grondslag heeft gelegd. Ref. houdt toch ook eigenlijk niet van al dien Sinterklaas-opschik. We verzekeren u, Mevrouw! thineus zou, in zijn eenvoudig gewaad, uw smaakvol boekenrekje geene oneer aandoen en - uwe huistafel nog minder. U zelve, Mevrouw! die weinig leest, omdat ge - geen tijd hebt, durven we hem niet zoo onbepaald aanbevelen; - maar ligt neemt Mejufvrouw uwe dochter, die met Miss wetherell en bulwer - natuurlijk in 't oorspronkelijke - dweept; of Mijnheer uw echtgenoot, wanneer hij van 't kantoor komt; of Mijnheer uw zoon, die nog op 't gymnasium is, maar binnen kort student wordt; of ook maar - een der domestiques in de keuken hem, in een verloren uurtje, ter hand. - Tien tegen één dat hij hun bevalt. Van hem leeren kunnen zij
allen. En van hoevelen uwer prachtbandjes kan dit worden gezegd?




Korte mededeelingen.

De Boekhandelaar p.m. van cleef, j.z., te Hilversum, maakte zich dezer dagen bij zijne landgenooten verdienstelijk door hun in VIII en 156 kl. 8vo. bl., à f :-75, een wèl betrouwbaren Gids op den Levensweg aan te bieden. 't Is een dichtbundeltje, 't geen hij onder dezen naam bij u introduceert,

{==305==} {>>pagina-aanduiding<<}
en 't bevat niet minder dan 71 Zangen van Troost en Vrede, door paul gerhard, martin luther, klopstock, gellert, knapp, krummacher, lavater, niemeijer, seidel, vosz, cramer, zimmermann, rückert, louise plönnius, agnes franz, maria stuart, maria van hongarijë, enz. enz., vertaald door theophilus. Aan die vertaling durven we met gerustheid den lof geven, dat ze over 't geheel al zeer wèl gelukt is, dat ze met name ongemeen vloeijend is uitgevallen, en vrij van de anders hier zoo voor de hand liggende Germanismen. Als vlekjes stippen we aan: het gedurig wederkeerend rijmen van ei op ij; voorts de woorden: wereldlingen, d.i. wereldsgezinden, voor aardelingen, weetloos, meer vaster, opgelegen, voor opgelegd, voedzaamrijke, en, meer nog, de regels:

Waar 's ondeugds sluwe strikken staan. 
Het hemelruim, en aarde en zeeën. (zeên). 
Dat we hun dus die zorg vergoeden. (eene syllabe te veel). 
Wij staan weldra 't graf aan den zoom. (hard). 
Komt! viert vol aandacht meê een stonde 
Daar God ons tot volmaking schiep. (onverstaanbaar). 
Nu zijn de tempels afgebroken. (in den herfst nl. Welke tempels?) 

Heeft men voor 't overige in dit boekje juist geene diepe gedachten te zoeken, aan schoone en goede is het overrijk. En daarin doet het éénige oorspronkelijke dichtje: De Dag des Heeren, voor de uitheemsche in geenen deele onder. Voeg hierbij nu eene bijzonder propere uitvoering, die den Heer van cleef eere aandoet, dan begrijpt ge, dat we deze bovendien ook nog zeer ordelijk en geleidelijk bijééngebragte verzameling, al heeft ze voor denkers en aesthetici geene zoo groote waarde, nogtans met ruimte en nadruk in de handen van vele zoo jongen als ouden wenschen.
v.p.

Van de Tafereelen en Berigten uit de Geschiedenis der Protestantsche Kerk in onze dagen de IIe-IVe Aflevering, en alzoo de stukjes voor 1857 volledig, ontvangen hebbende, mogen wij de aanbeveling herhalen, bij de aankondiging van Afl. I gegeven aan deze, door de leden van het Hoofdbestuur der Nederlandsche Gustaaf-Adolf-Vereeniging met eenige andere Predikanten uitgegevene berigten, die te Leyden, bij p. engels, worden uitgegeven en jaarlijks f 1-80 kosten; de uitgave

{==306==} {>>pagina-aanduiding<<}
geschiedt ten voordeele van de genoemde Vereeniging. Onderscheidene lezenswaardige bijzonderheden, ten deele niet, ten deele uit verspreide couranten-berigten bekend, vindt men hier bijeen.

Dat de Beknopte zamenvatting van den inhoud, de geschiedenis en de leer des Bijbels, voor Catechisatiën opgesteld, door alb. van toorenenbergen, Predikant te Purmerende, en aldaar uitgegeven door j. schuitemaker - wel eene zeer beknopte moet zijn, blijkt aanstonds, als men ziet, dat het een boekske van 14 bladz. in klein 8vo is (het kost 15 ets.). 't Zijn dan ook enkel hoofdzaken, en deze dan nog slechts met een enkel woord aangestipt. Om dan ook de leerlingen in staat te stellen, zich door voorafgaande oefening voor het vruchtbaar bijwonen der Katechisatie voor te bereiden, is het zeer onvoldoende. Maar voor de wijze, op welke de Eerw. v.t. zijn katechetisch onderwijs inrigt, zal het zeker zeer doelmatig zijn; maar dit maakt het dan ook min vatbaar voor algemeene beoordeeling.

Apologie der Mannen Gods en de waarde der Vrouwen. Twee Verhandelingen, door m.b. friedenthal. Uit het Hoogd. Te Kampen, bij K. van Hulst. 1857. In gr. 8vo. 65 bl. - Dit werkje moge ter proeve dienen van den vooruitgang der Joodsche Theologie. Op inconsequentiën moet men niet te naauw zien, b.v. dat er drie Verhandelingen zijn, in plaats van de twee, op den titel vermeld, namelijk ook eene over de Dankbaarheid, bl. 28-40, dat de tweede Verhandeling, over de waarde der vrouwen, eigenlijk het werk is des Vertalers, met aanhalingen uit friedenthal, bl. 44, 45, dat de apologie wel eens apotheose wordt, dat de logische orde maar al te veel hier en daar ontbreekt, enz. In 't geheel is het boekske vormloos en mist het wetenschappelijke waarde. Daarentegen bevat het vele fijne opmerkingen van Bijbelsche karakterstudie, vele schoone gedachten, b.v. op bl. 46, dat het ware goddelijke overal één is, maar zich in verschillenden vorm vertoont, b.v. in de H. Schrift, den Talmud, de Kabala, de leerstellingen van het gezuiverde Christendom, de voortbrengselen der nieuwere litteratuur, enz. Het kan bij den Jood de overtuiging bewaren, dat zijn volk onder alles, wat het van de beschaving der nieuwere tijden en van het Christendom leeren

{==307==} {>>pagina-aanduiding<<}
kan, evenwel het volk Gods blijft, en de roeping heeft om de geheele menschheid te zegenen met de ware godsdienst. Van hier tot op de voorstellingen en verwachtingen van Mr. is. da costa (verg. zijn ‘Israël en de Volken’) is er maar ééne schrede.

De ook als navorscher van historische documenten verdienstelijke j.h. van dale, Hoofdonderwijzer te Sluis, heeft eene Beknopte Aardrijkskunde van Palestina in het licht gegeven, gevolgd door eene Tijdtafel der Bijbelsche Geschiedenis, ingerigt voor de lagere Scholen. (Te Schoondijke, bij a.j. bronswijk, á f :-15). De Auteur heeft te veel willen geven en daardoor de bruikbaarheid van zijn boekje zeer benadeeld. Bij de opgave der bergen in Palestina komen b.v. niet te pas: ‘de berg der Zaligsprekingen of der Zeven Zaligheden, waar christus, zoo men wil, de Bergpredikatie heeft gehouden’, en ‘de Neby Sammiël, waar men, hoewel zonder eenigen grond, het graf van den Profeet samuël aanwijst’. Zulke bijzonderheden, bovendien nog door een ‘naar men wil’, ‘zonder grond’, vergezeld, moesten in zulke ‘bekopte’ handleidingen in 't geheel niet voorkomen; en de leerlingen ‘op de lagere scholen’ te vermoeijen met de optelling van twaalf volksstammen, die Palestina bewoonden, toen het door de Israëliten ingenomen werd, achten wij gansch onnoodig. 't Is zeker nuttig, ja noodzakelijk, bij het onderwijs in de Bijbelsche Geschiedenis ook het noodige te geven aangaande de Bijbelsche Aardrijkskunde (niet enkel die van Palestina), maar dat noodig is ten aanzien van een ondergeschikt vak vrij wat minder dan een opvullen van het geheugen met namen, en indien de aardrijkskundige beschrijving van Palestina als hulpvak voor de Bijbelsche Geschiedenis behandeld wordt, moet hare voorstelling zich ook aan de laatste aansluiten.
De Tijdtafel geeft ook te veel voor een tijdtafel. Deze dient enkel tot hulpmiddel voor het geheugen, en behoort dus alleen namen te bevatten met de aanduiding der gebeurtenissen door een enkel woord. Dat zal de Schrijver wel toestemmen. Maar daaraan toetse men het volgende: ‘588 (v. chr.). Zedekia verbindt zich met apriës of pharao hofra, Koning van Egypte, om de onafhankelijkheid te erlangen. Nebukadnezar slaat hem, belegert Jeruzalem voor de derde maal, verwoest het met zijnen tempel, steekt den Koning de oogen uit en voert hem

{==308==} {>>pagina-aanduiding<<}
met zijn volk gevankelijk naar Babel, aldus de voorspelling van den Profeet ezechiël vervullende.’ Ware nu alles zoo, dan zou het eene korte Bijbelsche geschiedenis zijn in den vorm eener kronijk. Maar dit is het geval niet. Ook is het in een Tijdtafel een volstrekt vereischte, dat gebeurtenissen, die gelijktijdig hebben plaats gehad, ook naast elkander worden vermeld. Daarom moet de geschiedenis der rijken van Israël en Juda niet, de eene na de andere, maar nevens de andere staan en alzoo dit gedeelte in twee kolommen worden gedrukt.

De Scheppingsdagen; Natuurschilderingen van Prof. Dr. h. klencke. Uit het Hoogduitsch door Dr. j.h. van den broek. Met vier Afbeeldingen van Landschappen der Voorwereld en eene loodregte doorsnede der Aardkorst. Dordrecht. p.k. braat. 1856. In kl. 8vo. XI en 211 bl. f 2-75. - In de laatste jaren is er een aantal kleinere en grootere populaire geschriften over de Geologie, vooral in Duitschland, in 't licht gekomen, en onze uitgevers zijn ijverig bezig geweest om daarvan Nederduitsche vertalingen te doen bezorgen. Wij mogen derhalve verwachten, dat weldra de geologie in ons vaderland, voor zoo ver hare algemeene resultaten betreft, algemeen bekend en als wetenschap erkend worden zal.
Het werkje van klencke is ons in het oorspronkelijke onbekend. De vertaling daarvan zouden wij niet gewenscht hebben. Het is blijkbaar, dat de Schr. zich op een' grond beweegt, waarvan hij zelf geene genoegzame kennis bezit, en dat het derhalve eenigzins vermetel moet geacht worden, wanneer hij daarop anderen geleiden wil. Wij kunnen het niet genoeg herhalen, dat goede populaire werken alleen geschreven kunnen worden door hen, die met de wetenschap, waarover die werken handelen, eene meer dan oppervlakkige, eene omvattende en naauwkeurige kennis bezitten. Waar deze ontbreekt, kan allerminst een zwellende, hoogdravende stijl tot bevordering der duidelijkheid strekken, en voor den lezer datgene in het licht stellen, waarover voor den Schr. zelven nog geen genoegzaam licht is opgegaan. Op schier elke bladzijde lezen wij hier van een donderend geraas, van schuimende wateren, enz., en wanneer onze lezeressen het boek ten einde gebragt hebben (want voor vrouwen is het vooral geschreven),

{==309==} {>>pagina-aanduiding<<}
zullen zij eene ‘benaauwende hitte’ ondervinden, zonder dat zij eenig helder licht bespeuren. Wij zouden dit harde oordeel met bewijzen staven, wanneer onze aankondiging niet wat laat kwam. Het boekje werd ons echter eerst onlangs toegezonden.
j.v.d.h.

Lessen van wijsheid uit de oude Latijnsche Dichters, bijeenverzameld door Mr. w. staats evers. Arnhem, g.w. van der wiel. 1857. In kl. 8vo. 115 bl. - Wij huldigen allezins den smaak in de Romeinsche dichters van den kundigen dilettant; wij huldigen even zeer het goede oogmerk om het praktische nut der klassieke schrijvers in het bevorderen van levenswijsheid tegen de aanvallen van hoog geplaatste Fransche geestelijken te verdedigen; - maar wij kunnen in de uitgave van dit werkje, eene bloemlezing van vertaalde spreuken van horatius, virgilius, c.s. geen ander nut zien, dan dat het als een pons asinorum dienstig kan zijn voor schoolmeesters of andere halfgeleerden, om hunne Nuts-redevoeringen en gelegenheids-toespraken met klinkende citaten te garneren. De vertalingen in poëzij van bilderdijk, van winter, van hall, enz. zijn zeer goed gekozen. Die van wijlen Mr. m.c. van hall zijn met toestemming van den grijzen, sedert ontslapenen, dichter overgenomen uit zijn in 1855 in druk verschenen, doch niet in den handel gebragten bundel van navolgingen uit Latijnsche dichters.

Van den Bundel Blijspelen, uitgegeven te Amsterdam, bij l.f.j. hassels, zijn de laatste Afleveringen verschenen. Wat zij bevatten, is gevloeid uit de pennen der H.H. j.m.e. dercksen, willem hartzveld en arnold, en mag evenmin als de inhoud der vorige vellen gezegd worden het peil der middelmatigheid te boven te komen. En toch heeft de Uitgever bijzonderen bijval genoten op deze onderneming......... Nu, wij gunnen het dezen gaarne; wat hij aan dezen Bundel verrigt heeft, verdient het meest lof; de vorm overtreft hier den inhoud. Het zou ons spijten, zoo de Heer hassels, wanneer wij hem voor de Nieuwe Serie Blijpelen, welke hij voornemens is uit te geven, veel betere kopij toewenschen, onzen wensch voor niet welgemeend hield en aan wansmaak toeschreef.
d.

{==310==} {>>pagina-aanduiding<<}

Het eene maandschrift in het andere te beoordeelen heeft weinig houding. Doch nu De Toeschouwer, te Amsterdam, bij c.l. van langenhuysen, à f 6. -, ons, de 12 Nommers compleet, is toegezonden, willen wij gaarne met een woord de aanprijzende aankondiging herhalen van een Tijdschrift, dat, ofschoon zich volstrekt niet inlatende met de minste kerkelijke of godgeleerde polemiek, toch als in eenen R.-K. zin geschreven en bij een R.-K. Boekhandelaar uitgegeven, toegang zal erlangen, waar die ontzegd is aan die periodieke werken, welke, al bewegen zij zich bij uitsluiting op letterkundig gebied, niettemin geacht worden ‘Protestantsche boeken’ te zijn. Voor onze R.-K. landgenooten, die deze wegens dat vooroordeel niet mogen of durven lezen, is De Toeschouwer inderdaad een aangenaam verschijnsel. De eerste proeve heeft dan ook aangemoedigd om het maandschrift voort te zetten; in dit jaar wordt het bij den Heer j.h. laarman uitgegeven. In het laatste halfjaar van 1857 gaf het bij vervolg den roman: De bouwvallen van mijn klooster. Doch daar van dat boek eene andere, afzonderlijke vertaling is aangekondigd, gaat De Toeschouwer er niet mede voort, hetgeen eene onaangename en ook onvoegzame teleurstelling is voor hen, die den geheelen Jaargang 1857 betalen, maar er nu vele vellen druks in hebben, die geen de minste waarde bezitten. Zoo iets recommandeert niet, zooals men in het dagelijksche leven zegt.

De zeer productive pen van den Heer f. allan heeft het aantal onzer kinderboekjes vergroot door eene vertaling van een dertigtal Zedelijke Verhalen van chr. von schmid en met een op waarheid gegrond verhaal, getiteld: Zeeman-Schoolmeester, of het leven van karel a. Beide werkjes bevatten keur van goede lessen en vermaningen, en verdienen daarom aanbeveling. Wat op den titel van Zeeman-Schoolmeester vermeldt wordt, namelijk dat het geschreven is vooral voor jongelieden uit den mingegoeden stand, ter hunner opwekking tot een werkzaam en deugdzaam leven, moge ook voor de Zedelijke Verhalen gelden, daar de meesten daarvan zich op het gebied der mingegoeden bewegen; voor meer bevoorregte kinderen, die reeds in 't bezit van veel werkjes van den Duitschen kindervriend zijn, zullen deze verhalen weinig aantrekkelijks bezitten, omdat zij zoo verbazend groote overeenkomst

{==311==} {>>pagina-aanduiding<<}
hebben met veel reeds vroeger tot ons gekomen verhalen van denzelfden Schrijver. Vooral in genoemden kring wenschen wij aan beide boekjes veel succes; moge dit niet alleen daarin bestaan, dat de Uitgever w. gilbers, te Amsterdam, zich beloond ziet voor zijne nette uitgave, maar ook daarin, dat menige goede zaadkorrel in menig jeugdig harte valle.

d.

Nagelaten Vertellingen van c. schmid, Schrijver van ‘De Paascheijeren’, ‘De Kersavond’, enz. Uit het Hoogduitsch. Met plaatjes. Te Deventer, bij a. ter gunne. - Alweder een voorbeeld van de betreurenswaardige gewoonte, om de portefeuilles van overleden schrijvers te plunderen, en uit te geven wat zij misschien nimmer aan de pers zouden hebben toevertrouwd! Deze verhalen zijn geen gelukkige aanwinst voor de kinder-bibliotheek; dit is echter het minste kwaad, want schaden zullen deze vertellingen niet aan hen die ze lezen; te betreuren is het, dat zij zulks doen zullen aan den naam van den grooten kindervriend, die ze schreef. Men kan het zich wezenlijk niet voorstellen, dat dezelfde hand, waaraan wij de meest geliefkoosde verhalen onzer jeugd te danken hebben, als: De Paascheijeren, Hendrik van Eichenfels, en zoovele anderen, deze dwaze sproken op het papier heeft gezet. Het is waar, als kind beschouwt men zulke verhalen uit een geheel ander oogpunt, dan wanneer men tot rijper leeftijd gekomen is, maar wij houden ons overtuigd, dat ook de kinderen deze vertellingen niet mooi zullen vinden. Iets gezochts, iets onnatuurlijks, iets weeks, iets ziekelijks - ziedaar de elementen waaruit zij zijn zamengesteld; men zou haast zeggen, dat zij geschreven waren om de jeugd te prepareren op de groote dosis van genoemde ingrediënten, welke men hun later in romans te slikken zal geven.
d.

Neêrlands Vloot en Reederijen. 1858. Alphab. opgemaakt door h. sweys. Rotterdam, P.M. Bazendijk. In post 8vo. 196 bl. f 1-25. - Dit werkje is eene bijdrage tot de Statistiek betrekkelijk de Nederlandsche Vloot en Reederijen, die de tot dus verre bekende door naauwkeurigheid verre overtreft.
De ‘Staat der Nederlandsche Zeemagt en Koopvaardijvloot’, uitgegeven bij van tubergen en kruysmulder, is minder volledig, minder naauwkeurig en minder gemakkelijk te raad-
{==312==} {>>pagina-aanduiding<<}
plegen, omdat daarin de schepen alleen alphabetisch worden genoemd en de reederijen niet zooals hier bijeengebragt zijn. Het algemeen overzigt van de scheepvaart onder Nederlandsche vlag op de Nederlandsche en vreemde Oost-Indische bezittingen, enz. en register van alle schepen onder Nederlandsche vlag voor die vaart gebezigd wordende of daarvoor beschikbaar, uitgegeven bij de uitgevers van de ‘Koophandel en Zeevaarttijdingen’, heeft alleen betrekking op de groote vaart, terwijl in het werkje van den Heer sweys alle Zeeschepen en alle reederijen afzonderlijk zijn te vinden. Wel komen er nog enkele onnaauwkeurigheden in voor, maar deze zijn niet zoozeer te wijten aan de bewerking van den Zamensteller als wel aan de verkeerde opgaven hem door sommige reeders gedaan.
Dit zal in het vervolg gemakkelijk kunnen worden voorgekomen, wanneer de definitieve meting door het Gouvernement wordt voorgeschreven, en de Schrijver daardoor in de gelegenheid zal wezen nog meer eene goede officiëele bron te raadplegen. - Ieder die belang stelt in onze fraaije en belangrijke koopvaardijvloot, zal met genoegen het werkje van den Heer sweys in handen nemen, het beveelt zich door duidelijkheid en gemakkelijkheid bijzonder aan.
Het is te wenschen, dat de Zamensteller en Uitgever door een ruim debiet hunne moeite goed beloond zien, en daardoor worden aangemoedigd om in een volgend jaar op nieuw over te gaan tot eene dergelijke uitgave. Hunne eerste poging is aanvankelijk zoo goed geslaagd, dat men niet twijfelt of in de volgende uitgaven zullen die weinige onnaauwkeurigheden, welke er thans nog zijn ingeslopen, geheel worden vermeden. De uitgave is netjes, maar de prijs niet goedkoop.

Verbetering.

In No. IV dezes jaars is de uit het Engelsch vertaalde Roman Merkland beoordeeld. De titel van dit boek: ‘Merkland. Door de Schrijfster ‘van Harry Muir, Margaret Maitland’, heeft Rec. in den waan gebragt, dat margaret maitland de naam dier Schrijfster is. 't Is echter de titel van een harer voortreffelijkste werken, en de eer van ‘Maitland’ zoowel als ‘Merkland’ te hebben geschreven, komt toe aan Mrs. oliphant.





{==313==} {>>pagina-aanduiding<<}

Boekbeschouwing.

Dogmatices christianae initia. In auditorum usum scripsit J.H. Scholten, phil. theor. mag. litt. hum. et theol. doct. et in acad. lugduno-batava theol. prof. ord. Editio secunda.

Pars formalis. Lugduni-batavorum, apud P. Engels. Mdccclvi. pp. 100. f 1. -

Pars materialis. Lugduni-batavorum, apud P. Engels, Lipsiae, apud T.O. Weigel. Mdccclviii. pp. 171. f 2. -

I.

Pars formalis.

Golden de volgende bladzijden een dier boeken zooals er vele zijn, vele op het ruime letterkundig, vele zelfs op het engere wetenschappelijk gebied, vergeten lang eer 't geslacht ten grave daalde, dat getuige hunner eerste verschijning was geweest, dan ware er overvloedige stoffe van verontschuldiging tegenover zijnen schrijver en zijnen uitgever aan de eene, tegenover de lezers der Vaderlandsche Letteroefeningen aan de andere zijde. Reeds in october 1857 - (een vreemd verschijnsel zeker! daar het tweede stuk op den titel het jaartal 1858 draagt,) - door de redactie ter aankondiging verzonden, had deze handleiding van den leijdschen hoogleeraar om meer dan ééne reden regt op eene spoedige behandeling. Maar ze mogt hoogere aanspraken daarbenevens doen gelden, aanspraken die spoed tot zonde maakten, wanneer deze aanleiding worden kon tot eene vlugtige beschouwing. Naauwkeurig lezen, herlezen, vergelijken, ernstig vragen, wikken en wegen, altijd de pligt des verslaggevers, worden dat in dubbele mate waar 't boeken betreft die diep in geheel het denken en streven grijpen van 't geslacht waaronder ze verschijnen, en daardoor waarschijnlijk ook in dat van het geslacht der toekomst, en die de vrucht zijn der studie van voorgangers in de wetenschap, voor wier veelomvattende kennis, scherpen blik, helder oordeel, eerlijk uitspreken en klaar uiteenzetten van hunne overtuiging diepe en opregte achting betaamt. Tot de ver-
{==314==} {>>pagina-aanduiding<<}
vulling van zulk een taak worden maanden geëischt, en als na maanden arbeids de aanteekeningen overzien worden en gerangschikt, dan is er reden om huiverend op te zien tegen de mededeeling der slotsom van het onderzoek: èn wijl 't langdurig beschouwen en wederbeschouwen den verslaggever zelven hoe langer hoe meer onbevredigd maakt met hetgeen hij zich voornam in het midden te brengen, èn wijl 't vaak hoogst moeilijk is de beste wijze van mededeeling te kiezen. 't Laatstgenoemd bezwaar gold
hier niet minder dan het eerste. De Vaderlandsche Letteroefeningen genieten het voorregt, dat ze lezers vinden in vele kringen onzer nederlandsche maatschappij, en onder dezen velen uit den beschaafden stand. Maar niet alle beschaafden ontvingen eene zoogenaamde classike vorming: en hier moest een in 't latijn geschreven boek behandeld worden. Niet allen die 't latijn verstaan, zijn beoefenaars der godgeleerdheid: en hier betrof 't het meest theologische uit geheel de theologie: een dogmatik. Mogt er eene theologische aankondiging worden gegeven? Maar zulk eene, door het kleiner deel der lezers liefst elders gezocht, zou waarschijnlijk het grooter òf niet getrokken hebben, òf weinig gebaat. Mogt een meer populaire weg worden ingeslagen? Maar gesteld dat dit geoorloofd was, welk nut kon 't den niet classikgevormden aanbrengen of hij werd bekend gemaakt met den inhoud en de strekking van een boek dat, in 't latijn geschreven, voor hem ontoegankelijk bleef? 't Heeft moeite gekost eene wijze van mededeeling te vinden, waarvan gehoopt mogt worden dat ze gelegenheid zou bieden om aan beide bezwaren althands eenigzins te gemoet te komen. De begeerte om een veelbesproken naam naar vermogen, ook in wijderen kring, ware 't slechts een weinig juister, bekend te maken, wees die eindelijk aan. Want door hoevelen in den lande gedurig genoemd en besproken, 't mag betwijfeld worden of de hoogleeraar scholten, buiten de engere theologische wereld, en misschien zelfs daar binnen, door de meesten onzer landgenooten, die telkens zijnen naam op de lippen nemen, juist genoeg gekend en voldoende gewaardeerd wordt. Kon nu de aankondiging der tweede (ruim vermeerderde en verrijkte) uitgave zijner ‘Dogmatices christianae initia’ zoo worden ingerigt, dat ze geschikt werd om sommigen tot eene nadere en juistere kennismaking te brengen met den arbeid, de inzigten

{==315==} {>>pagina-aanduiding<<}
en bedoelingen van den man, in wiens bezit de vaderlandsche kerk stof heeft om zich dankbaar te verblijden, dan scheen er rede te wezen om te hopen, dat ze niet nutteloos hare plaats in dit tijdschrift zou beslaan. Moeilijk is wel die taak, moeilijk vooral bij het bewustzijn, dat de uitvoering even ver beneden den wil als beneden den eisch zou blijven, maar voor de overtuiging dat hare vervulling de meest doelmatige, en daardoor welligt ook de eenig pligtmatige wijze van aankondiging wezen zou, moesten alle andere bedenkingen zwijgen. Op den veelomvattenden naam van ‘boekbeschouwing’ zullen dus deze bladzijden eigenlijk geene aanspraak mogen maken. 't Worde niet betreurd, indien slechts het gemis van sommige aanmerkingen, uit den aart der zake meest van den tweeden en derden rang, door eenige winst ten opzigte eener juistere beoordeeling van personen en zaken wordt opgewogen (1).

Ter charakterisering van des hoogleeraars standpunt schijnt het best hem met hart en ziel gereformeerd te noemen. Hoe hoog hij staat, hoe vrij hij zich bewege, hij koestert eene zekere voorliefde voor die afdeeling der hervormde kerk, welke in den aanvang der zeventiende eeuw als de contra-remonstrantsche partij werd aangeduid, en sedert de beslissing van den strijd dier dagen, - als ware 't ter gedachtenis van 't feit, dat een vreemd element in de hervormde nederlandsche kerk 't oorspronkelijk nationale verwonnen had, met een bastaardwoord - het gereformeerde kerkgenootschap wordt geheeten. Blijkens geheel zijn systheem, blijkens den inhoud zoowel als de indeeling des tweeden deels van zijn uitnemend werk: ‘de leer der hervormde kerk in hare grondbeginselen voorgesteld

{==316==} {>>pagina-aanduiding<<}
en beoordeeld’ (2), gevoelt hij zich in die afdeeling der gemeente van christus 't meest te huis. Hare opvatting, hare stellingen neemt hij, waar 't slechts even geschieden kan, met warmte in bescherming. Wel is hij gereed om hare dwalingen te erkennen - (de Initia leveren daarvan bij vernieuwing 't bewijs, wanneer hij, om slechts iets te noemen, b.v. blz. 203 P. mat. IV § 49 opmerkt, dat de gereformeerde kerk in de praktijk op de klip van het nestorianisme (3) is vervallen;) - maar als zij een dogma naar zijn gevoelen juist opvat of voorstelt, handhaaft hij hare wijze van beschouwing tegen andersdenkenden, zooals slechts een liefhebbend zoon de regten en de eer eener veelbeminde moeder handhaven kan. De behandeling van zijn gevoelen over de menschelijke vrijheid en het alomvattend godsbestuur zal gelegenheid geven om dit oordeel te staven. Thands wordt het alleen in 't midden gebragt ter verklaring van 't feit, dat zoovele godgeleerden, achtbaar door rijkdom van kennis en ijver voor de moraal van 't euangelie zich tot bestrijders van sommige zijner meeningen gesteld hebben,
ofschoon ook zij zelven hem als den man van groote wetenschap en ernstige bedoelingen erkennen en waarderen. Hun tegenstand verdient aandacht en, ook bij verschil van inzigt, wegens hun beginsel eerbiediging. Ter geschikte plaatse zal daarover gehandeld worden. Eerst echter moet over eene andere soort van bestrijders zijner voorstelling der dogmatik worden gesproken. Daar scholten het gereformeerde kerkgenootschap zoo opregt en innig liefheeft mag 't oppervlakkig iets ongerijmds en onverklaarbaars geacht worden, dat juist onder de gereformeerden zijne felste, en dikwijls ook zijne hatelijkste tegenstanders worden gevonden. Onder de remonstranten, de lutherschen en doopsgezinden, onder de leden der

{==317==} {>>pagina-aanduiding<<}
overige wel hervormde doch daarom nog niet gereformeerde gezindten mogen, vooral om zijne beschouwing van des menschen zedelijke vrijheid, niet allen in alle deelen met hem overeenstemmen, - ook bij verschil van gevoelen erkennen zij 't vele dat ze aan des hoogleeraars ernstige studie en volhardend ijverig onderzoek te danken hebben, en huldigen ze, zelfs in hunne bestrijding zijner meeningen, nevens zijne verstandelijke gaven zijne opregtheid en eerlijkheid. Maar juist uit het gereformeerde kerkgenootschap gaan de stemmen op, die met afkeer van hem en zijne rigting gewagen, of, zij 't ook binnen betamelijke perken en in betamelijke taal, zich 't verbolgenst tegen hem verheffen. De verklaring van dit verschijnsel is echter niet verre te zoeken. Die tegenstanders noemen gereformeerd wat in den Heidelberger Katechismus, de Dordtsche Canones, de Belijdenisse des geloofs der gereformeerde Kerken in Nederland, enz. is nedergelegd. Scholten daarentegen bestempelt met dien naam wat overeenkomstig is met de grondbeginselen die de gereformeerde kerk getoond heeft voor de hare te erkennen, en waarin zij tegenover andere godsdienstige vereenigingen, en meer bepaald hervormde kerkgenootschappen, heur eigenaartig charakter en wezen heeft geopenbaard. Hij stelt daarbij beginselen tegenover leerstukken, en verklaart het onderscheid tusschen die beiden in zijne beoordeeling van Dr. j.j. van oosterzee's beschouwing van het zooeven genoemde werk, bl. 25, aldus: ‘Het onderscheid tusschen beginselen en leerstukken is daarin gelegen, dat men door beginselen zekere algemeene, onveranderlijke grondstellingen verstaat, die, tot regel voor de ontwikkeling van het bijzondere verstrekkende, van het gansche dogmatische gebouw den grondslag uitmaken; dat daarentegen leerstukken
afgeleide stellingen zijn, die, zonder schade voor het geheel veranderd en verbeterd kunnen en moeten worden, zoodra zij bevonden worden niet overeen te komen met de erkende beginselen of grondstellingen.’ Die hoofdgrondbeginselen nu brengt hij terug tot één formeel en één materiëel. Het formele is dat, betreffende de vraag: ‘hoe komt de mensch tot de waarheid?’ - het materiële is dat 'twelk meer bepaald de vraag betreft: ‘welke de waarheid is waarin de gereformeerde kerk haar bijzonder charakter heeft omschreven?’ Daar nu de hoogleeraar ‘de erkenning der heilige schrift als de eenige kenbron en den

{==318==} {>>pagina-aanduiding<<}
eenigen toetssteen der christelijke waarheid’ het formele hoofdbeginsel der gereformeerde kerk acht, en uit dit hoofdbeginsel andere grondstellingen afleidt, die afwijking en bestrijding van sommige leerstukken of opvattingen in de kerkelijke belijdenisschriften en formulieren gebiedend vorderen, terwijl iedere afwijking en bestrijding daarvan velen gereformeerden vervalsching der christelijke waarheid toeschijnt, wordt het ligt beprijpelijk, dat den hoogleeraar, hoe warm een vriend, hoe ijverig een voorstander der gereformeerde kerk hij moge wezen, door vele gereformeerden zoo fel een afkeer wordt toegedragen. Zijne flinke en cordate verklaring aangaande het regt en den pligt tot verandering en verbetering van sommige leerstukken en zijne behandeling der dogmatik overeenkomstig die verklaring ergeren de formuliermannen, de letterdienaars en de vrienden van het oude kerkelijke systheem of van 't een of ander zijner deelen; en juist deze zijn 't die zich 't hevigst tegen hem verklaren, juist deze die, soms op alle wijzen, zijne opvatting van het christendom in verdenking zoeken te brengen. Slaven van bekrompenheid en vooroordeel, en in en door die dienstbaarheid verblind, veroordeelen zij wat zij niet kennen, of kennende niet begrijpen, of begrijpende niet willen verstaan. Ingewikkeld soms en soms met ronde woorden brengen zij tegen den hoogleeraar de beschuldiging in, dat zijne leer, met volslagene miskenning en voorbijgang van den bijbel, alleen op zijne eigene inzigten is gebouwd. De eerlijke en gezette lezing en overdenking zijner geschriften overtuigt echter ook wie niet in alles, zelfs soms in de opvatting der gewigtigste leerstukken van 't euangelie, met hem kunnen instemmen, van de onkunde of van de oneerlijkheid, de dwaasheid en in sommige opzigten ook van de ondankbaarheid dier veroordeeling. Waren de Initia voor allen toegankelijk (4), ook zij zouden in dit opzigt eene schoone

{==319==} {>>pagina-aanduiding<<}
getuigenis voor den hoogleeraar, eene beschamende tegen dit gedeelte zijner bestrijders afleggen. In korte paragrafen, zinrijk van inhoud, diep gedacht, krachtig en helder van taal, bevatten zij alles wat breeder in andere geschriften van zijne hand is uitgesproken, en veel wat daar vruchteloos zou worden gezocht, geheel zijn systheem en de aanduiding der gronden waarop het is gebouwd. Dit werk op den voet te volgen is onmogelijk. Zóó weinig woorden worden daarin gebezigd, dat reeds een volledig verslag alleen evenveel bladzijden zou beslaan als 't geschrift zelf. Doch, voor zoover de ruimte van dit tijdschrift dat gedoogt, is het pligt tegenover de beschuldigingen die worden uitgestrooid, den echt christelijken en zuiver bijbelschen grondslag van des hoogleeraars dogmatik te doen opmerken. Genoeg zou 't daartoe wezen op den geest van geheel het werk te wijzen. Wie echter, daarmede niet tevreden, eene duidelijke verklaring mogt verlangen, kan die Hoofdst. I § 11 der pars formalis vinden. Met de ondubbelzinnigste woorden wordt daar aan iedere dogmatische stelling, onverschillig of ze op den inhoud dan of ze op den vorm der christelijke kennis betrekking heeft, alle aanspraak op den naam van christelijk ontzegd, indien ze niet door de getuigenis der schrift kan worden bewezen. Aan dat beginsel getrouw, staaft de hoogleeraar iedere paragraaf, wier inhoud dat vereischt, door passende bijbelplaatsen, dikwijls in grooten getale aangehaald. Nu moge men in wijze van opvatting, beschouwing of verklaring dier bewijsplaatsen verschillen, maar de beschuldiging van gebrek aan een bijbelschen grondslag volhouden, mag men niet zoolang de heilige schrift de geschiedkundige bron der dogmatik geheeten - en als zoodanig gehandhaafd wordt. Dat dit nogthands bij voortduring geschiedt, is ligt te verklaren. Velen zijn er, die aan ieder

{==320==} {>>pagina-aanduiding<<}
woord des bijbels dezelfde waarde toekennen. In hunne jeugd geleerd of liever tot de overtuiging gekomen dat, op grond van uitspraken als II Tim. iii:16 en II Petr. i:21, al wat in den bijbel staat den schrijvers dier boeken letterlijk door God is ingegeven, zoodat het hun onmogelijk was anders en andere zaken en woorden te schrijven dan ze geschreven hebben, - men noemt dit de mechanische inspiratie, - moesten zij natuurlijk tot het besluit komen, dat ieder woord des bijbels een woord van God is en dus als volkomene, onwedersprekelijke waarheid moet worden beschouwd, geloofd en aangewend. Scholten doet dit niet en bestrijdt zelfs met nadruk die meening. Maar of hij geen regt heeft tot die handelwijze en in dien strijd moet uit hetgeen hij voor zijn gevoelen en dat zijner geestverwanten aanvoert blijken. Uitgaande van de ontegenzeggelijke waarheid, dat het euangelie boven de wet staat, de paulinische opvatting des christendoms boven die der joodsche christenen, - een standpunt genoeg bekend uit Hand. xi, xv en den brief aan de Galatiërs, - en de johanneïsche boven de paulinische, eene waarheid deels door de schrift zelve erkend, deels door de schrift zelve aangeduid, noemt hij het onschriftmatig de christelijkheid eener stelling door een beroep in 't wilde op allerlei teksten, aan welk bijbelboek ook ontleend, te willen staven (P.f. I, § 13). 't Gewigt van een tekst als bewijsplaats hangt af van de waarde, welke aan dat gedeelte der schrift waaraan hij is ontleend, moet worden toegekend, en die waarde is wederom afhankelijk van den tijd waarin en de mate der ontwikkeling van den man door wien 't geschreven werd. Daarom is 't de pligt der kerk en der godgeleerdheid voortdurend, langs historisch-kritischen weg, de afkomst, echtheid en geloofwaardigheid der berigten, boeken en schrijvers des bijbels na te
gaan (5). Zoo hebben die

{==321==} {>>pagina-aanduiding<<}
schrijvers zelven gehandeld (Luk. i:1-4), of gewild dat de geloovigen handelen zouden (II Thess. ii:2). Uit dit voorbeeld van den euangelist en vermaningen als die des apostels volgt, dat wie dien weg inslaat, zooals reeds sommige kerkvaders, origenes bijv. en eusebius, deden, schriftmatig handelt, en juist het nalaten van zulk een onderzoek onschriftmatig is.

{==322==} {>>pagina-aanduiding<<}
't Is dus wederom op een bijbelschen grondslag, dat het de pligt van 't protestantisme wordt geheeten door zelfstandig onderzoek uit te vorschen: welke plaats aan de verschillende boeken des bijbels en vooral aan die des N.V., - want van dezen moet voornamelijk sprake zijn waar 't eene christelijke dogmatik geldt, - door de apostolische kerk werd toegekend, met andere woorden: wie in de eerste tijden na het ontstaan dier boeken, en door de geloovigen der oude kerk voor hunne schrijvers werden gehouden, en op wat grond dat geschiedde (p.f. II, § 11), om vervolgens aan hunnen inhoud zoodanige waarde en aan hunne uitspraken zoodanige kracht van bewijs te hechten als waarop hunne afkomst hun aanspraak geeft. Hiermede valt wel de kerkelijke opvatting en omschrijving van het leerstuk over de goddelijke ingeving (theopneustie) der heilige schrift, volgens 'twelk aan 't boek Esther of het Hooglied, bij consequente toepassing, hetzelfde gezag in geloofszaken zou moeten worden toegekend als aan het onderrigt van jesus: maar men vergete niet dat het juist op bijbelsche gronden valt, en 't moet worden opgemerkt, dat de hoogleeraar wel die opvatting van 't leerstuk, maar niet het leerstuk zelf bestrijdt. Want ook hij erkent het bestaan der theopneustie, ook hij erkent dat in de schrift ‘de heilige menschen Gods, van den heiligen geest gedreven zijnde, hebben gesproken.’ Hij verstaat daardoor, voor zooveel de boeken des N.T. betreft, de hulp en leiding des heiligen geestes, die de getuigen van jesus bij 't schrijven hunner boeken en zendbrieven, evenzeer als bij hun handelen en spreken, genoten (p.f. III, § 4), overeenkomstig de beloften hun door den Heer gegeven (Joh. xvi:7 vv., vooral 13, 14, Luk. xxiv:49). De vervulling
dier belofte sloot echter de vrije werkzaamheid der schrijvers even weinig uit (III, § 2) als zij hun alle dwaling onmogelijk maakte. Daarom is 't verkeerd op die toezegging en hare vervulling het leerstuk der onfeilbaarheid van de apostelen te bouwen. Wie zich daarvan overtuigen wil, bedenke slechts dat, niettegenstaande dien hoogen bijstand dien ze in hun werken en spreken genoten, somwijlen door hen gedwaald werd (vgl. bijv. Gal. ii:11 vv.). En indien nu de hulp des heiligen geestes hen bij 't spreken en handelen niet altijd voor dwaling behoedde, met welk regt en op welken grond zal men dan zeggen, dat diezelfde hulp hun bij het schrijven, dat toch

{==323==} {>>pagina-aanduiding<<}
ook eene handeling, ook een spreken schoon op andere wijze is, iedere dwaling onmogelijk maken moest of onmogelijk heeft gemaakt? Integendeel. Daar de heilige geest de kracht Gods is, die al wat menschelijk is in den mensch reinigt, heiligt en volmaakt (III, § 2), bestaat de ingeving of de leiding des heiligen geestes hierin, dat de schrijvers der bijbelboeken, ieder naar zijne mate van ontwikkeling, zich voor dwaling poogden te wachten in het mededeelen der godsdienstwaarheden, en in alles wat ze spraken of schreven de kracht openbaarden van den vromen zin, den godvruchtigen geest die hen tot hunnen arbeid dreef (III, § 5). Gelijk straks reeds werd opgemerkt, noemen de voorstanders der kerkelijke opvatting van het leerstuk der theopneustie ieder woord des bijbels een woord Gods, en konden ze dus gevoegelijk geheel den bijbel Gods woord heeten. De andere opvatting verbiedt zulk eene handelwijs. Is de theopneustie geen waarborg der onfeilbaarheid, dan is 't de pligt des heilbegeerigen en waarheidlievenden de apostolische vermaning (I Joh. iv:1) ook op de schrijvers der bijbelboeken zelven toe te passen. De apostelen zelven hebben dit ook gewild (I Kor. x:15, II Kor. i:24) en dit verlangen was natuurlijk. Konden zij dwalen, dan kon deze of gene hunner uitspraken minder juist zijn, en wat niet volkomen juist is, kan natuurlijk geen woord van God wezen. Daarom weigert de wetenschap den bijbel den naam van Gods woord, maar met klem en kracht houdt zij staande, dat Gods woord in den bijbel gevonden wordt. Door dit woord Gods in de schrift verstaat de hoogleeraar den inhoud der goddelijke openbaring die in den bijbel gevonden wordt (p.f. IV, § 2). Den grond waarop dit geschiedt, heeft hij vroeger (‘Leer der herv. Kerk’, Dl. I, blz. 79, 2de druk) breeder uiteengezet. Een enkel woord van 't toen
dienaangaande gezegde moet hier ter verduidelijking herinnerd worden. ‘Het woord Gods,’ zoo luidt de bedoelde plaats, ‘is letterlijk wat God zegt of aangaande zich zelven, zijnen wil en gezindheid in den menschelijken geest uitspreekt; en de profeet die uitspreekt of te boek stelt, wat hem geopenbaard werd, spreekt of schrijft Gods woord. Verhaalt hij daarbij andere zaken van geschiedkundigen aard, betreffende den tijd wanneer of de plaats waar het licht der goddelijke openbaring voor hem opging, dan behoort dit, zooals van zelf spreekt, nict tot hct woord van God.

{==324==} {>>pagina-aanduiding<<}
Wanneer b.v. ezechiël verhaalt: “in het dertigste jaar, in de vierde maand, op den vijfden dag derzelve maand, als ik in het midden der weggevoerden was bij de rivier Chebar enz. geschiedde het woord des Heeren (uitdrukkelijk) tot ezechiël” (Ez. i:1-3), dan wordt klaarblijkelijk het woord des Heeren, welks inhoud vervolgens opgegeven wordt, onderscheiden van het voorafgaande geschiedkundige berigt; een onderscheid dat nergens sterker in het oog valt, dan wanneer jeremia het boek, waarin hij Gods openbaringen vermeldt, de woorden van jeremia noemt, in onderscheiding van het woord des Heeren dat tot hem geschied was (Jerem. i:2, 3).’ Hetzelfde blijkt uit Ps. cxix, Deut. iv:2, xii:32 e.a., waar hetgeen van Gods woord wordt gezegd, onmogelijk van geheel den bijbel kan worden verstaan, wijl in de dagen toen deze dingen werden geschreven, nog slechts een deel der schriften bestond, die de versameling uitmaken welke thands bijbel wordt genoemd; - en uit de gelijkenis van den ‘zaaijer’, waar 't ieder duidelijk wordt, dat jesus met de uitdrukking ‘woord Gods’ onmogelijk ‘de schrift’ kan hebben bedoeld. Wie deze dingen bedenkt, zal moeten toestemmen dat de onderscheiding tusschen de schrift en het woord Gods op gronden aan de schrift ontleend, en juist het voorbijzien dier onderscheiding met de schrift in strijd en dus onbijbelsch is. Daar is een onderscheid tusschen die beiden. Scholten zoekt het, gelijk uit het bovenstaande en de
aangehaalde paragraaf (p.f. IV, § 2) kan blijken, hierin: dat de bijbel het boek is 'twelk nevens andere zaken goddelijke openbaringen behelst, terwijl die gesamenlijke goddelijke openbaringen het woord Gods in de schrift uitmaken (6). Gods woord en de open-
{==325==} {>>pagina-aanduiding<<}
baring Gods zijn dus woorden van dezelfde beteekenis, terwijl de hoogleeraar nog doet opmerken, dat de openbaring ook profetie wordt genoemd. Deze opmerking is der aandacht overwaardig. Is zij juist, - en tot hare bevestiging wordt, aan den voet der paragraaf waarin ze wordt medegedeeld (p.f. V, § 13), een reeks van teksten aangehaald, - dan worden de woorden profetie, openbaring en woord Gods
uitdrukkingen van tamelijk gelijke althands zeer verwante beteekenis. Dit eenmaal aangenomen, is de weg gebaand tot de overtuiging, dat de profetie iets anders is, iets hoogers dan men in 't gewone spraakgebruik daardoor verstaat. 't Wordt dan van lieverlede duidelijker, wat ook in ons vaderland een vroeg ontslapen godgeleerde der gemeente heeft aangetoond (7), en een ander nederlandsch geleerde in den laatsten tijd voor den kortzigtigste heeft helder gemaakt: dat het wezen der profetie niet uitsluitend of zelfs hoofdzakelijk in de onthulling der toekomst moet worden gezocht, maar dat, schoon die onthulling tot de profetie kan behooren, iets profetie kan zijn zonder dat het iets aangaande de toekomst mededeelt.
Doch wat is dan nu eigenlijk die openbaring, welke ook profetie en Gods woord geheeten wordt? en indien niet geheel de schrift Gods woord is, hoe zal men dan onderscheiden wat daarin als zoodanig moet worden beschouwd, wat niet? De beandwoording dier vragen is de inhoud van Hoofdst. V-VIII der pars formalis. Hoe gewigtig ook, breed mogen deze hoofdstukken niet behandeld worden. Gelukkig is dit ook noodeloos na de verschijning van Dr. l.w.e. rauwenhoffs geschrift over ‘de zelfstandigheid van den christen, in beschouwingen over openbaring, enz.’, waarvan in de Vaderlandsche Letteroefeningen voor december 1857, no. XV, blz. 757 vv., verslag werd gegeven. Wat daar geschreven werd, is 't kort begrip van des hoogleeraars gevoelen over deze zaken. Kort saamgevat komt het hierop neder. Openbaring Gods is al wat

{==326==} {>>pagina-aanduiding<<}
door God den menschen is en voortdurend wordt bekend gemaakt. Dit kan op twee wijzen geschieden. Iets kan blijken of bekend worden uit de natuur, uit den loop der gebeurtenissen of uit het onderrigt van anderen. In den bijbel wordt dit φανέρωσις genoemd, een woord dat, letterlijk vertaald, door ‘heldermaking’ zou moeten worden overgezet. Maar het nadenken over het aanschouwde en gehoorde kan van lieverlede in den mensch zelven juistere denkbeelden en inzigten doen ontstaan. Dit wordt, wederom in den bijbel, ἀποκάλυψις, ‘ontdekking (dekselwegneming)’, geheeten. Ongelukkigerwijze worden deze beide zoozeer onderscheidene zaken in onze anders zoo rijke taal met den gemeenschappelijken naam van openbaring bestempeld. De arme fransche taal is in dit opzigt rijker. Haar manifestation drukt 't meest de beteekenis van het bijbelsche woord φανέρωσις, haar révélation, naar zin en afkomst, die van ἀποκάλυψις uit. 't Zal welligt 't best zijn bij 'tgeen over dit onderwerp verder moet worden gezegd, wat de griek φανέρωσις, en de franschman manifestation noemt uitwendige -, en wat gene ἀποκάλυψις, deze révélation noemt inwendige openbaring te heeten. Hoe die beiden moeten samengaan, en de laatste uit de eerste behoort te ontstaan, moge een enkel voorbeeld duidelijk maken. Simon petrus had de grootheid van jesus in alle omstandigheden des levens opgemerkt. De daden en woorden des Heeren waren hem eene aanduiding der
uitstekende persoonlijkheid des Meesters en dus eene uitwendige openbaring - heldermaking, φανέρωσις -. 'tGeen hij gezien en gehoord had in zijn hart wegleggende, daarover nadenkende en 't in verband beschouwende met de messiaansche beloften en verwachtingen, was 't hem van lieverlede duidelijk geworden, dat de Meester de verwachte Messias moest zijn. En toen hij nu, bij zekere gelegenheid, die zelfstandig verworvene overtuiging uitsprak, noemde jesus haar eene inwendige openbaring, - ontdekking, dekselwegneming, ἀποκάλνψις (Matth. xvi:17). Met fijnen exegetischen tact en bewonderingwaardige volledigheid wordt alles wat op dien dubbelen vorm der openbaring betrekking heeft in het vijfde hoofdstuk der pars formalis uiteengezet, toegelicht en betoogd, terwijl uit de omschrijving en 't begrip van 't wezen der openbaring in het zesde het juiste onderscheid, maar ook 't naauw verband tusschen haar en de schrift wordt aangewezen. Op grond

{==327==} {>>pagina-aanduiding<<}
van 't cap. V gezegde wordt nu met nadruk vastgehouden, dat de schrift niet zelve de of eene openbaring mag geheeten worden, maar het boek dat sommige openbaringen bevat en op andere verwijst. Herhaalt men nu de vraag: ‘maar hoe moet nu 'tgeen in den bijbel profetie, openbaring of Gods woord is, van den overigen inhoud worden onderscheiden?’ dan andwoordt de hoogleeraar cap. VII: ‘door de getuigenis des heiligen geestes’, elders (‘Leer d. herv. Kerk’, Dl. I, blz. 165) omschreven als: ‘de getuigenis der menschelijke natuur zelve, die door het christendom tot hare oorspronkelijke bestemming opgevoed, vrij en zelfstandig het woord van christus en zijne openbaring erkent als goddelijke waarheid’, of ruimer: de bewustheid van de overeenstemming der waarheid in de schrift met de goddelijke openbaring in de rede en het gevoelen van den mensch, die door christus van de zonde is vrijgemaakt. Gelijk hij in 't geweten een vermogen bezit om goed en kwaad van elkander te onderscheiden, zoo ontving de mensch ook zekere geschiktheid, (hemsterhuis noemde haar ‘un organe moral’,) om waarheid van leugen of dwaling te onderkennen. Dit vermogen wordt sterker naarmate de mensch meer vrij van zonde wordt (8), en dan door paulus (Rom. viii:16) en

{==328==} {>>pagina-aanduiding<<}
door johannes (I, v, v:6) de getuigenis des geestes geheeten, en reeds de herinnering der uitspraak Joh. vii, v:17 is genoeg ten betooge dat jesus zelf echten godsdienstzin, ware vroomheid en warme godsvrucht het middel heeft genoemd, waardoor Gods woord, de waarheid, van al wat onwaar of zelfs min juist is, kan worden onderscheiden. Men werpe niet tegen, dat de waarheid toch gewoonlijk eene verborgenheid wordt genoemd. Uit tal van plaatsen maakt scholten duidelijk, dat de waarheid in de schrift dien naam wel draagt, maar slechts in zooverre als zij vóór hare openbaring door den mensch niet gekend kon worden. Door die openbaring echter houdt ze voor dengene die ze ontving op eene verborgenheid te zijn (p.f. VIII, § 3). Vraagt men nu: ‘hoe geraakt de mensch tot het bezit dier getuigenis des geestes, zonder welke hij het goddelijke in de schrift niet van haren overigen inhoud kan onderscheiden, en die dus alleen hem in staat stelt de goddelijke openbaring van menschelijke toevoegselen, opvattingen of leerstelsels te schiften?’ dan is des hoogleeraars andwoord gereed: ‘door de rede, en wel door hare ontwikkeling en loutering.’ Op dit andwoord zou eene beschuldiging van rationalisme gebouwd kunnen worden, maar slechts door hen die geen onderscheid kennen tusschen rationalisme en rationaliteit (9). Eenig nadenken voert tot de overtuiging, dat dit andwoord in 't minst niet rationalistisch, maar volkomen rationeel is. Want de getuigenis des geestes is, blijkens het aangevoerde,

{==329==} {>>pagina-aanduiding<<}
niets anders dan de inwendige openbaring (ἀποκάλυψις) door het overdenken, opnemen en verwerken der uitwendige (φανέρωσις) verkregen, en de schrift verkondigt nadrukkelijk, wat ieders eigene ervaring hem herinnert, dat dit opnemen, overpeinzen en verwerken door een der vermogens van de menschelijke ziel geschiedt. 't Vermogen dat die werkzaamheid volbrengt, draagt in de schrift verschillende namen. Nu eens wordt het de geest geheeten, dan weder 't gemoed, straks 't verstand, het hart, de inwendige mensch, het licht dat in den mensch is, enz. Soms wordt het met het oog, soms met het oor vergeleken. Al deze benamingen nu moeten niet kleingeestig en bekrompen, als benamingen van zoovele verschillende vermogens beschouwd worden; die nomenclatuur moet niet getoetst worden aan de hedendaagsche anthropologie, maar beoordeeld en verstaan naar het spraakgebruik der tijden toen de bijbelboeken geschreven werden. Volgens den hoogleeraar bestempelt de hedendaagsche wijsbegeerte al die vermogens te samen met den gemeenschappelijken naam van rede (p.f. IX, § 1). De rede door den hoogleeraar bedoeld, is dus wat gewoonlijk de ziel of het geestelijk deel des menschen wordt geheeten (10), en wanneer hij dit het middel noemt, dat den mensch in staat stelt door de uitwendige openbaring tot het bezit der inwendige, en alzoo tot dat der getuigenis des geestes te komen, staan schrift en ervaring te duidelijk aan zijne zijde, dan dat het noodig zou kunnen wezen de juistheid en schriftmatigheid van zijn gevoelen aan te toonen. In Hoofdst. IX handhaaft hij zelf zijne meening tegen hen die met versmading op de rede nederzien, en toont hij zegevierend de dwaasheid aan dergenen die het gebruik der rede minachten op gronden..... aan de rede ontleend (§ 14). Maar evenver van redevergoding

{==330==} {>>pagina-aanduiding<<}
als van redevertrapping verwijderd, herinnert hij met duidelijke woorden, dat de zonde voor de rede een beletsel is om zich op 't bovenzinnelijke te rigten, en dat zij door de zonde ongeschikt is om het goddelijke zuiver op te nemen en te begrijpen, weshalve ook zij slechts door reiniging volkomen geschikt wordt voor hare taak (p.f. IX, §§ 11, 18), gelijk ook eerst door de volkomene verlossing aan den strijd tusschen supranaturalisme en rationalisme een eind zal worden gemaakt (§ 18).
Laat zich nu de vraag hooren: ‘hoe moet de rede worden aangewend om den mensch tot het bezit der getuigenis van den heiligen geest te voeren?’ dan luidt het andwoord: ‘daartoe moet ze op God gerigt worden, zooals Hij zich in de natuur en de geschiedenis, maar vooral in christus openbaart’ (p.f. X, § 1). Deze rigting noemt de hoogleeraar 't geloof, dat gebruik der rede gelooven, en het voorwerp des geloofs God of, wat op hetzelfde nederkomt, de waarheid (11). Verder noemt hij het den band die den geloovige met christus verbindt. 't Bestaat in het aannemen (Joh. i:16), aandoen (Rom. xiii:14) van christus, het eten van zijn vleesch en 't drinken van zijn bloed (Joh. vi:51, 53 vv.)
enz. Gelijk namelijk de spijs in het lichaam opgenomen zich in bloed moet veranderen, en alzoo met het lichaam één moet worden om het te kunnen voeden, zoo moet de openbaring van christus in den geest opgenomen, en door den geest aldus verwerkt worden, dat ze als één met den mensch wordt. De verwisseling van

{==331==} {>>pagina-aanduiding<<}
spijs in bloed noemt de medische wetenschap assimilatie, en in navolging van haar bestempelt ook de theologie die door den Heer zelven geëischte opname en verwerking zijner openbaring, ja van hem zelven, met dien naam. Soms wordt dit ook toeëigening genoemd. Daar nu zulk eene assimilatie van het bovenzinnelijke niet zonder hulp der rede, niet buiten haar om, plaats kan hebben, laakt scholten de roomschen en protestanten die 't geloof het vermogen noemen om, in weerwil der rede, voor waar te houden wat God openbaart (p.f. X, § 7); en daar de schrift, blijkens de plaatsen cap. IX aangehaald, evenzeer die assimilatie toeschrijft aan de werkzaamheid van 's menschen geestelijke vermogens, waaronder de rede zoo gewigtig eene plaats beslaat, heeft hij regt zijne afkeuring schriftmatig te noemen. Dat geloof mag alleen op 't gezag der waarheid worden gebouwd. Op ieder ander gezag gevestigd, stelt het 't menschelijke boven 't goddelijke. Want kent men ook der schrift, gelijk vele protestanten, of der kerk, zooals de roomschen doen, goddelijk gezag toe, en zegt men: ‘dit of dat moet geloofd worden omdat het in den bijbel staat, of wijl de kerk het leert’, dan moet dat verbindend goddelijk gezag der schrift of der kerk bewezen worden. Maar om dat te bewijzen kan men zich natuurlijk niet op de schrift of de kerk zelve beroepen. Men moet dus tot menschelijke redeneringen zijne toevlugt nemen, en zoo rust dan 't gezag aan een dier beide toegekend bij 't einde op 't gezag der rede, die door de voorstanders dezer methode zelven feilbaar en verdorven wordt genoemd. Of 't behoeft niet bewezen te worden, maar dan wordt het een blind geloof (§ 20), aan welks bezitter met alle regt gevraagd zou kunnen worden: ‘waarom hij wel aan den bijbel en niet aan den koran gelooft?’ 't Mag niet op wonderen worden gebouwd, omdat het wonder den mensch evenzeer van 't waar geloof afvallig kan maken
(Matth. xxiv:24) als daartoe brengen (§ 34); meer nog wijl de geschiedenis leert hoe weinig 't wonder op zich zelf genoegzaam is om godsdienstig geloof te doen ontstaan (§ 35, vgl. Matth. xii:24). Ten bewijze der schriftmatigheid dezer stellingen beroept scholten zich (§ § 21, 36) op jesus en de apostelen zelven, die geen gezag wilden, - men denke slechts aan 't zoo vaak herhaalde: ‘wat dunkt u?’ des Heeren, en aan paulus' boven aangehaalde verklaring; ‘niet dat

{==332==} {>>pagina-aanduiding<<}
wij heerschappij voeren over uw geloof’; - en die 't wondergeloof afkeurden (Joh. iv:48, I Kor. i:22) (12). Ook op de opstanding des Heeren mag 't niet gebouwd worden. Want was deze gebeurtenis zijn ware grondslag, dan zou den jongeren vóór die gebeurtenis die grondslag ontbroken hebben, en dan ware 't verwijt door jesus den Emmausgangers en thomas toegevoegd, wier geloof juist daarop rustte, onverdiend geweest (§ 39). Even weinig mag 't op de voorspellingen steunen of op de stemmen die uit den hemel van jesus getuigden (§ § 44, 46). Want van de voorspellingen geldt wat van de wonderen gezegd is, en die stemmen waren alleen voor de geloovigen verstaanbaar, (§ § 44 en 46 waar 't gezegde van de verschillende stemmen bij den doop, op den berg der verheerlijking en in den tempel wordt betoogd). Daarom moet het geloof in God steunen op de kennis van God zooals Hij zich heeft geopenbaard (Hebr. xi:6), en 't geloof in jesus op de overtuiging dat hij de christus, d.i. de brenger en werker

{==333==} {>>pagina-aanduiding<<}
der ware godsdienst is (§ 4); en deze overtuiging moet, wederom volgens de schrift (Rom. x:14-17, Gal. iii:2), ontstaan uit de kracht en invloed der door God geopenbaarde waarheid op het menschelijk gemoed (§ 14).
Tot het formeel gedeelte der dogmatik brengt de hoogleeraar ook de kennis van 't eigenaartig charakter des O. en N.V. en het helder inzigt dat het eerste een verbond der letter, het laatste een verbond des geestes was (II Kor. iii:6), en dat 't eerste daarom gezag moest eischen, terwijl het laatste tot vrijheid roepen moest; - voorts de noodzakelijkheid der overtuiging dat het heidendom evenzeer als 't jodendom voor velen eene opvoeding tot de christelijke godsdienst was (13); - terwijl hij dit gedeelte zijner Initia, (dat met eene inleiding over 't begrip, het gewigt, het misbruik der dogmatik, het onderscheid en de overeenkomst tusschen haar en de bijbelsche theologie, haar band met de overige theologische wetenschappen en haar verdeeling was aangevangen,) besluit met een hoofdstuk waarin 't verband tusschen de christelijke dogmatik en de wijsbegeerte wordt behandeld.
Hoeveel schoons deze hoofdstukken mogen bevatten, vooral het eerstgenoemde (cap. XI), waarin met weinige woorden veel gezegd is over het vicariaat in Israël, (de koninklijke, priesterlijke en profetische waardigheid), over de type, de messiaansche profetie en hare ontwikkeling, gedoogt de toegestane ruimte niet dienaangaande in bijzonderheden te treden. Voor 't voorname doel dezer aankondiging zou dat ook noodeloos zijn. Indien 't gezegde gestrekt heeft om een man, die toont hoe vrijzinnigheid met geloof en achting voor den bijbel, en logische helderheid met warmte des gemoeds gepaard kan gaan, in wijderen kring bekend te maken, of juister te doen

{==334==} {>>pagina-aanduiding<<}
kennen waar hij reeds eenigzins bekend was, dan is 't doel bereikt. 't Systheem van den hoogleeraar zelven worde nu tegenover hetgeen aangaande hem gezegd wordt geplaatst: opdat langs dien weg eene zelfstandige beschouwing verworven worde van den man die zelfstandigheid boven alle andere dingen wenscht aan te kweeken. Misschien is juist dit wel zijne grootste fout in het oog van zijne tegenstanders. Onze tijd is een tijd van kleine menschen en kleine hartstogten; en wat de kinderen van zulk eene eeuw vergeven mogen, zelfstandigheid blijft in 't oog van 't meerendeel een onvergefelijke gruwel.

Vraagt nu de beoefenaar der godgeleerdheid een oordeel over dat gedeelte der Initia, 'twelk tot dusverre werd beschouwd, dan kan geen ander worden uitgesproken dan dit: dat het voor hem onmisbaar is. Een schat van geleerdheid, van behartigingswaardige wenken, van exegese, heldere oordeelvellingen, aanwijzingen van inconsequentien en cirkelbewijzen ligt opgetast in die 100 bladzijden. Geen nieuw-testamentisch woord, geen nieuw-testamentische formule, die met de behandelde zaken in betrekking staat, of ze worden toegelicht en verklaard. Gedoogde ook 't bestek enkele schoonheden te noemen, nog zou men verlegen staan op welke 't eerst de aandacht te vestigen. Waarom dan van 'tgeen bijv. over het κήρυγμα ἀποστολικόν, of den ἄνθρωπον ψυχικόν, en de waarde van de rede in den zoodanigen en den weg des herstels gezegd wordt, afzonderlijk gesproken? Menigmaal gaat door een enkel woord over de moeilijkste vraagstukken een verrassend licht op; menigmaal ook wordt hier duidelijker en voor allen aannemelijker wat vroeger elders gezegd, maar toen door sommigen niet regt gevat werd, of waartegen bezwaar bleef bestaan. Zoo bijv. de uiteenzetting der beteekenis van de uitdrukking πίστις Ἰησοῦ (cap. X, §§ 12 sqq.). Teksten worden niet slechts aangehaald, maar aan de behandeling van zeer gewigtige, die voor een gevoelen van den hoogleeraar pleiten, of daartegen, maar naar zijn gevoelen ten onregte, worden aangevoerd of aangevoerd zouden kunnen worden wordt dikwijls eene geheele paragraaf gewijd. Voorts is deze tweede uitgave zoozeer omgewerkt en verrijkt, dat hare aanschaffing ook den bezitters der eerste ernstig moet worden aangeraden.
(Wordt vervolgd.)
b.

v.h.


{==335==} {>>pagina-aanduiding<<}

Kinder- of Bejaardendoop? - Een bijbelsch, leerstellig en geschiedkundig onderzoek. - Uit het Fransch van J. Lenoir, Predikant. Te Groningen, bij J.B. Wolters. 1858. In post 8vo. VIII en 244 bl. f 1-60.

De fransche theologische Journalen, met name de Lien en de Archives du Christianisme, behelsden verleden jaar de beoordeelende aankondigingen van enkele geschriften, waaronder ook het bovenstaande, afkomstig van predikanten der Gereformeerde Kerk, waarin deze de geldigheid van den kinderdoop met wapenen bestreden, aan de H. Schrift, de dogmatiek en de geschiedenis ontleend, terwijl zij den doop aan bejaarden toegediend, als den eenigen waren doop naar de bedoeling des instellers op dezelfde wijze handhaafden. De zaak is, voor zoo veel wij weten, bij deze aankondigingen gebleven; het Protestantsche publiek van Frankrijk schijnt er verder geene notitie van genomen te hebben; de periodieke drukpers heeft althans van geen tegenschrift ter verdediging van den kinderdoop gewag gemaakt, en de auteurs der genoemde geschriften zijn waarschijnlijk voortgegaan en gaan nog voort met het praktisch oefenen van den door hen zelven theoretisch verworpen kinderdoop. Wie met den staat der Godgeleerdheid zoowel als met het kerkelijk en godsdienstig leven in Frankrijk bekend is, zal zich niet verwonderen, dat men in de uitgave dier geschriften niet veel meer dan eene curiositeit op het gebied der theologische Letterkunde gezien heeft. Het Protestantsche publiek - want van de Roomsch-Katholieke bevolking kan hier natuurlijk geene spraak zijn - is doorgaans, zelfs waar een zeker rationalisme de godsdienstige denkwijze kleurt, traditioneel te sterk gehecht aan de Kalvinistische kerkleer en praktijk, dan dat het zich ook maar eenigzins zou laten schokken in zijn geloof aan het gezag van een zoo gewigtig punt als de doop der kinderen uitmaakt. Het vindt bovendien nagenoeg geene vertegenwoordigers en handhavers van den doop der bejaarden in zijn midden, wier voorbeeld eenigen invloed zou kunnen oefenen, en ziet door eene gebrekkige studie der kerkhistorie, in deze laatsten niets meer dan de afstammelingen der zoo beruchte Wederdoopers uit de

{==336==} {>>pagina-aanduiding<<}
dagen der Hervorming. Wie zal het dus de moeite waard rekenen in eene wederlegging te treden van de enkelen, die de hoofddwaling dier geestdrijvers in onzen tijd op nieuw durven voorstaan, en wien zal het lusten de quaestie van den kinder- of bejaardendoop tot het punt van een opzettelijk theologisch onderzoek te maken! - Anders is het ten aanzien van deze zaak gelegen in Groot-Brittanje en de Vereenigde Staten van Noord-Amerika. In beide landen vormen de voorstanders van den doop der bejaarden, en wel bij onderdompeling toegediend, (de Baptisten) niet alleen een zeer talrijk, maar ook een aanzienlijk gedeelte der bevolking, dat een grooten ijver aan den dag legt om het hen kenmerkend geloofsartikel door geschriften en praktijk te handhaven en er aanhangers voor te winnen. Wij behoeven slechts te wijzen op hunne ongemeene en zeker voorbeeldige bedrijvigheid in het zendelingswerk, waarin hun, evenzeer als in het werk der Bijbelverspreiding, in onzen leeftijd zekerlijk de voorrang toekomt. Onder de veelvuldige geschriften die hier in aanmerking komen, noemen wij alleen het ‘Essay on Christian Baptism’, door den edelen Baptist w. noël (London 1849), na zijnen overgang tot de genoemde kerkgemeenschap, in 't licht gegeven. - In Duitschland is het punt van den doop, tegen het einde der vorige en in het begin dezer eeuw, voornamelijk door de aanhangers van het destijds heerschend rationalisme meermalen opzettelijk behandeld, en heeft een der vertegenwoordigers van die denkwijs, de hoogleeraar l. lange te Jena (vooral niet te verwarren met zijnen naamgenoot, prof. j.p. lange te Bonn), den kinderdoop krachtig bestreden in zijn boek: ‘Die Kindertaufe’, 1834. Een en ander heeft aanleiding gegeven, dat dit onderwerp meer grondig is behandeld onder anderen op eene uitstekende wijze door w. hoffmann (‘Taufe und
Wiedertaufe’, 1840), en vooral door j.w.f. höfling (‘Das Sacrament der Taufe; dogmatisch, historisch und liturgisch’, 1846). Het is echter de propagandistische bedrijvigheid der duitsche Baptisten, door Amerika en Engeland te Hamburg gewekt, en van daar over het Vasteland, inzonderheid het Noorden, verspreid, die het artikel van den doop meer bepaald in den kring van een vernieuwd theologisch onderzoek getrokken heeft. Men denke aan den arbeid door martensen

{==337==} {>>pagina-aanduiding<<}
en zoo vele Oud-lutheranen van onzen tijd aan de verdediging van den kinderdoop met de oude opgescherpte of met nieuw gesmede wapenen, te koste gelegd; men herinnere zich, hoe het Hoofdbestuur van den ‘Kirchentag’ te Frankfort in het jaar 1855 gehouden, de doopquaestie tot een bepaald punt van discussie gesteld heeft, en men vergete niet, hoe de Referent bij die gelegenheid, prof. steinmeijer te Bonn, met zijne splinternieuwe argumentatie ter gunste van den kinderdoop, waarvan de gedachte gewis vóór hem in geens menschen hoofd en hart was opgeklommen, zelfs bij de ijverigste voorstanders van dien doop weinig eer heeft ingelegd.
Ons Vaderland verschilt in dit opzigt van de twee pas genoemde landen. De voorstanders van den doop der bejaarden, sedert lang onder den naam van ‘Doopsgezinden’ onder ons bekend, hebben van de tijden der Hervorming af zich onvermoeid getoond om het hen kenmerkend leerstuk met de bewijzen die hun te dienste stonden, gedurig op nieuw te verdedigen, en zijn nooit in gebreke gebleven om rekenschap van hun geloof af te leggen wanneer die van hen geëischt werd. Wij zwijgen van de groote menigte geschriften, vroeger tot dat einde door hen in 't licht gezonden, en willen evenmin gewag maken van de breedvoerige behandeling van dit onderwerp door den Collegiant jan wagenaar, in 1742 en 1771, alsmede door den geleerden Gereformeerden predikant paulus bosveld (in de Brieven tusschen philadelphus en alethophilus, 1783-1789), om alleen op eenige nieuwere geschriften te wijzen. Men zal zich herinneren, dat, bij het drijven van de partij der zoogenoemde Afgescheidenen, Ds. jan de liefde in zijn klein maar veelbevattend werkje, onder den titel van ‘Trouw aan het Woord’, in 1845 uitgegeven, de goede zaak van den doop der bejaarden tegen zijnen vriend h.p. scholte, als auteur van: ‘De heilige doop, of het teeken in het vleesch’, met eene grondigheid van schriftverklaring en eene bondigheid van redenering heeft verdedigd, die treffend getuigden van zijne volle verzekerdheid des geloofs aangaande de schriftmatigheid en de uitsluitende geldigheid van den doop der bejaarden. Het is voorts van algemeene bekendheid, dat eenige volijverige Doopsgezinde predikanten in de wijze waarop de Leidsche hoogleeraar scholten in zijn hoofdwerk: De leer der Her-
{==338==} {>>pagina-aanduiding<<}
vormde Kerk’, zich over de Doopsgezinden, als voorstanders van den genoemden doop, verklaart, aanleiding gevonden hebben om hunne beschouwing
en oefening dier instelling in onderscheidene geschriften op nieuw aan te dringen en te verdedigen. Een hunner heeft gemeend, dat de lezing van het bovenaangehaalde werkje van prof. lange hieraan zou kunnen bevorderlijk zijn, en heeft ons publiek door eene vertaling daartoe in de gelegenheid gesteld. De laatste die den doop, volgens de leer en in den geest der Gereformeerde Kerk hier te lande opzettelijk heeft behandeld, is Ds. a.h. pareau, in zijn geschrift: ‘De Christelijke Doop, naar de instelling des Heeren’. 1855.
Wij hebben het bovenstaande laten voorafgaan om ons oordeel over het vóór ons liggende boek van den franschen predikant, alsmede over de vertaling, eenigzins te motiveren. Onderscheidt de arbeid van den heer lenoir zich door oorspronkelijkheid en nieuwheid, zoodat hij als eene verrijking der theologische Letterkunde over den doop zou verdienen beschouwd te worden? In geenen deele. Naar ons oordeel bestaat de inhoud uit niets meer dan eene opgave en eene ontwikkeling van de meest gewone bewijzen, die voor den doop der bejaarden en tegen dien der kinderen worden aangevoerd, en wij moeten erkennen, dat dit op eene duidelijke wijze en op een bescheiden toon geschiedt. Vraagt men echter, of de schrijver nieuwe bewijzen bijbrengt die van zelfstandig onderzoek of van eigenaardigen betoogtrant getuigen, zoo moeten wij een ontkennend antwoord geven. Onze theologische Letterkunde telt menig geschrift, waarin het leerstuk van den christelijken doop even goed, ja beter behandeld is; het boek ontleent zijn voornaam belang aan zijne herkomst, die het tot eene curiositeit maakt en het naast het werk van lange stelt. De ongenoemde vertaler erkent zelf, dat de heer lenoir, ‘ofschoon blijkbaar met het bestaan en de heerschende gevoelens der Nederlandsche Doopsgezinden minder of in het geheel niet bekend, zich toch op dezelfde bewijzen voor de schriftmatigheid van den bejaardendoop beroept, welke dezen sedert drie eeuwen tot staving van hun gevoelen aangaande den doop bezigen.’ Hij had er gerust kunnen bijvoegen, dat hij mede eene ganschelijke onbekendheid aan den dag legt met hetgeen, vooral

{==339==} {>>pagina-aanduiding<<}
in onze dagen, ter verdediging en handhaving van den kinderdoop in Duitschland gedaan is en nog gedurig gedaan wordt. En wie het thans onderneemt een theologisch vraagstuk, waarover de gevoelens in de christelijke kerk grootelijks verschillen, tot het onderwerp van een opzettelijk onderzoek te stellen, dient toch wel in de eerste plaats den tegenwoordigen staat der quaestie te kennen. Deze kennis nu schijnt de schrijver niet alleen, maar ook de vertaler te missen; de laatste zou anders wel niet hebben nagelaten gewag te maken van de ijverige pogingen der Oud-lutheranen in Duitschland om de dogmatiek hunner kerk aangaande den doop, d.i. den kinderdoop, te reconstruëren. Wil hij daarvan kennis nemen, hij raadplege, om maar iets te noemen, de uitvoerige verhandeling van j.c. axelsen: ‘Die Kindertaufe nach ihrem Verhältniss zur Schrift und zum Glauben’, in het Zeitschrift für die gesammte lutherische Theologie und Kirche, von rudelbach und guericke, 1847, Heft 3.
Maar wat heeft den vertaler dan toch bewogen den arbeid van lenoir onder onze landgenooten meer bekend te maken? Hij zegt dat hij door zijnen arbeid ‘zoo mogelijk den weg hoopt te banen tot eene vernieuwde behandeling van de belangrijke vraag: welke doop door christus is bedoeld? Hartelijk zou ik’ - voegt hij er bij - ‘en zeker duizenden met mij zich verheugen, als een onzer Nederlandsche Godgeleerden door dit boekje werd opgewekt om den kinderdoop te regtvaardigen en het overtuigend bewijs te leveren, dat geen andere doop met den geest en de bedoelingen van christus strookt; want daardoor zou de twijfel uit veler harten worden weggenomen of de doop, zoo als hij thans wordt bediend, wel de ware christelijke doop is, die in de christelijke gemeente de plaats inneemt welke hem als instelling van den Meester zelven toekomt.’ Wat ons betreft, zoo gelooven ook wij aan de noodzakelijkheid van een steeds voortgaand onderzoek op het gebied der christelijke waarheid, maar wij kunnen daarom nog niet zoo onbepaald met den uitgesproken wensch instemmen. Wij twijfelen integendeel zeer, of b.v. Dr. j.j. doedes ‘door dit boekje zal worden opgewekt’, zijn begonnen, maar gestaakten arbeid over de twee instellingen des Christendoms weder op te vatten, door bij zijn bekend ge-
{==340==} {>>pagina-aanduiding<<}
schrift: ‘De leer van het Avondmaal op nieuw onderzocht’ (1847), naar zijne belofte, een dergelijk geschrift over den doop te voegen, hoe welkom ons dit voor 't overige uit de hand van een zoo geleerd en scherpzinnig man ook zijn zou. Doch al ware het, dat de wensch van den vertaler volkomen vervuld wierd en er een werk tot stand kwame dat al de bestaande geschriften over het genoemd onderwerp in grondigheid van onderzoek en klem van redenering en betoog zoo zeer overtrof, dat het aan alle redelijke tegenspraak een einde moest maken, zou dan daardoor ook aan de
oefening van den doop der kinderen of der bejaarden onder de Protestantsche Christenheid een einde gemaakt worden? zouden de voorstanders van den kinderdoop zich ook in de praktijk aan de zijde der bejaarden-doopers, of omgekeerd, voegen? Wij voor ons gelooven het niet. De eeuwenheugende en voor het teêrgevoelige moederhart zoo aantrekkelijke gewoonte om de kinderen reeds kort na hunne geboorte door het teeken des doops aan den Heer op te dragen en toe te wijden, gelijk men zegt, is te diep in het leven der christelijke kerk ingedrongen, dan dat zij voor eene redelijke overtuiging, hoe wèl gestaafd, zou zwichten. De ijverigste Doopsgezinden, waaraan er in Noord-Amerika, in Engeland, Duitschland en trouwens ook onder ons geen gebrek is, zullen de vervulling van hunne vurige hoop, om de zaak van den doop van volwassene en geloovige personen algemeen te zien zegepralen, nog wel zeer langen tijd, misschien wel voor altoos, moeten opgeven. De vertaler, die door het boekje van den franschen predikant, dat hem ‘toevallig is in handen gekomen’, in zijn geloof aan de wettigheid van den kinderdoop schijnt verontrust te zijn, behoort tot de gemoedelijke twijfelaars. Het komt ons echter voor, dat hij de verschijning van een geschrift gelijk hij wenscht, niet behoeft af te wachten, maar dat hij, bij ernstig onderzoek en nadenken, nu reeds genoegzaam in staat is zich het noodige licht in de schemering te verschaffen waarin hij nog verkeert. Wij wenschen hartelijk, dat hij op die wijze zijne gestoorde gemoedsrust weldra moge herstellen en eene besliste en onberouwelijke keuze moge doen tusschen ‘kinderof bejaardendoop.’






{==341==} {>>pagina-aanduiding<<}

Het Hooger Beroep in Strafzaken. Door Jhr. Mr. J. de Bosch Kemper. Amsterdam. E.S. Witkamp. 1858. In gr. 8vo. 38 bl. f :-40.


Een woord van Mr. W.B. Donker Curtius van Tienhoven, aan Mr. J. de Bosch Kemper, Hoogleeraar te Amsterdam, enz. 's Hage, bij de Gebrs. van Cleef. 1858. In gr. 8vo. 16 bl. f :-15.

Naar aanleiding eener nota van den Heer wintgens, stemmende tegen een hooger beroep in strafzaken, gaf de Heer de bosch kemper een tegenschrift. Dit geschrift behandelt de dikwijls besprokene vraag: of er in strafzaken hooger beroep zal toegelaten zijn. Hoewel er eene zeer belangrijke Dissertatie van den Heer hulshoff over dit onderwerp bestaat, prijzen wij echter de poging van onzen Hoogleeraar, om de meening van den Heer wintgens te bestrijden, en de zeker hoogst gewigtige quaestie onzer regterlijke organisatie te behandelen van het standpunt waarop wij thans geplaatst zijn. Met zorg heeft de Auteur de schrijvers geraadpleegd, en niet gaarne zouden wij bij deze aankondiging hem geheel op dien weg volgen, maar vermelding verdient het zeker, dat in een land als Engeland, waar de Jury geheel inheemsch is, toch vele krachtige stemmen spreken voor het hooger beroep. De vraag kan in dit tijdschrift niet volledig behandeld worden, maar toch mogen we niet verzwijgen, dat in Nederland geen Jury gevonden wordt, en dat het uiterst vreemd klinkt de mogelijkheid van dwaling bij den regter aan te nemen, en hooger beroep vrij te laten, daar, waar het eene geldsom, eene kleine correctionele straf betreft, maar die uit te sluiten bij misdaden, welke b.v. met de doodstraf worden bedreigd. De statistiek door den Heer wintgens aangevoerd, getuigt in zijn nadeel. De helft der vonnissen, van welke appèl is ingesteld, werden vernietigd, ergo van de ter dood veroordeelden, zoude (als men de statistiek alleen raadpleegde) de helft het leven behouden hebben, en nu zal men toch, waar het den dood of het leven geldt, wel niet uitroepen: ‘maar de helft!’
De brochure van den Heer kemper werd door een secretaris voorgelezen aan een grijsaard van 80 jaren, terwijl hij op zijn

{==342==} {>>pagina-aanduiding<<}
bed lag uitgestrekt, waaraan het podagra hem bond. Die grijsaard, nog zeer helder van hoofd, en jeugdig van hart, vond in het boekje eenige onderwerpen aangeroerd, welke hem zeer ter harte gingen, en voor welke hij altijd met moed en met vrucht dikwijls gestreden had. Hij gelastte den secretaris de pen op te nemen en dicteerde hem van zijne legerstede af een brief, welke aan het hoofd van deze aankondiging mede vermeld is, en waarin in helderen, krachtigen stijl de meeningen des Schrijvers worden weêrgegeven. Deze komen hierop neder. Vooreerst dat er vele praktische bezwaren bestaan tegen het hooger beroep in strafzaken. Wij erkennen dit gaarne, doch gelooven, dat deze, vooral bij eene gewijzigde regterlijke organisatie, al zeer gemakkelijk zouden te overwinnen zijn. Ten anderen is de Schrijver van oordeel, dat die meerdere zachtheid, thans, ook door zijne krachtige hulp in de regtspleging gebragt, het hooger beroep alleen bij staatsmisdrijven noodig maakt, waar de hartstogt dikwijls te verre voert. Ik antwoord: dat dwalen menschelijk is, en dat de mogelijkheid van dwaling veel eerder moet gelden dáár, waar ze een menschenleven, dan daar, waar ze eenige guldens kan kosten. De Auteur spreekt ten slotte over den wensch des Heeren kemper, om aangaande de Jury een onderzoek in te stellen. Hij herinnert, dat, tijdens onze hereeniging met België, dit onderzoek bereids ingesteld was, en hij zelf daarover toen krachtig en uitgebreid gesproken heeft, met dat gevolg, dat vele Belgische afgevaardigden, en alle Noord-Nederlanders - luzac uitgezonderd - tegen de Jury stemden. Wij vergeven den krachtigen grijsaard dit kleine blijk van ijdelheid.
In een Naschrift wordt een woord gerigt aan den Minister van Justitie, hetgeen daarop nederkomt, dat het zeer wenschelijk wordt geacht, dat de Koning de bevoegdheid hebbe om de doodstraf te veranderen in eene gevangenisstraf, langer dan 20 jaren. De Schrijver vermeldt, dat hij als president van den Hoogen Raad slechts ééns tegen de te verleenen gratie adviseerde, en wel die van den bekenden kämper. Dit geschiedde omdat eene gevangenis van 20 jaren een booswicht, die zeer jong is, nog dikwijls in de volle kracht zijns levens in de maatschappij terugvoert, en men dit meestal wenscht te voorkomen. Kon de Koning nu de straf van b.v. 40 jaren

{==343==} {>>pagina-aanduiding<<}
opleggen, dan ware dit bezwaar geweken, en zou de doodstraf, feitelijk althans, meerendeels zijn afgeschaft. Wij zijn tegen deze meening. Als de wet geene langere gevangenis kent dan 20 jaren, dan kan de Koning geene straf van 40 jaren opleggen, want dan past men op die wijze eene onbekende straf toe, hetgeen de Schrijver zelf erkent, dat onmogelijk kan geschieden.
Overigens is het zeer belangrijk een grijsaard van zooveel kennis en ondervinding te hooren spreken over een zoo gewigtig onderwerp, en het nog op den avond zijns levens te hooren verklaren, dat hij altijd en nog op dit oogenblik de ligtste straffen als de beste beschouwt, mits de politie goed, en de regtspleging snel zij en zeker treffe, wien schuldig is.
Den beminnaar van curiositeiten zij nog medegedeeld, dat de Auteur vermeldt, dat tijdens het gehaspel met de Belgen over de nieuwe wet, elk in het Fransch moest spreken, want dat anders de Belgische afgevaardigden veinsden er niets van te verstaan. De jonstige lezer vergelijke hierbij de congressen. Ook is het zeer aardig te hooren hoe de Auteur eens l'hombre speelde met twee ministers, waarvan de een, die van Justitie, in zijne vroegere betrekking van Procureur-Generaal van den Hove, in den Franschen tijd, den anderen voor landverraad vervolgd had. Gelukkig speelde deze remise af, en kon nu revanche nemen, door vele sans prendre's te winnen!


a.




Het Personeel als Belasting beschouwd, in verband met het nieuwe Ontwerp van Wet dienaangaande (??). Door Mr. L. Deventer, J. de Lange. 1858. In gr. 8vo. 50 bl. f :-50.

Het Ontwerp, waardoor Mr. l. zoo hevig geroerd en ontroerd werd, is dahin, en rust bij zoovele vermoorde ontwerpen in vrede. Wij zouden dus van dit boekske, als gerigt tegen het bestaan van een doodgeboren kind, niet eens gesproken hebben, indien er niet het een en ander in voorkomt, dat in algemeenen zin wederlegging verdient.
In het strafregt is een onoplosbaar raadsel, in het staatsregt evenzeer. In het strafregt is het de vraag: welke straf, in het staatsregt: welke belasting goed is? Die vraag ontving nog nooit een bevredigend antwoord, omdat belasting en straf,

{==344==} {>>pagina-aanduiding<<}
beiden een kwaad zijnde, nooit eene absoluut goede mogelijk is. Het is dus doelloos van den Schrijver tegen de Personele belasting zoo uit de hoogte te vechten, en tevens tegen de accijnsen te vechten, dat is een strijd van Don quichot. Elk zou gaarne willen, dat personeel en accijnsen werden en bleven vernietigd, maar.... zal de Schrijver dezer brochure dan het te-kort aanvullen? Anders is het een der pia vota, een der chateaux en Espagne. We worden niet gevraagd, maar in spijt van alle staathuishoudkundigen, zouden wij voor de accijnsen pleiten, die drukken het zachtst.
De Schrijver wil volstrekt niet den druk der groote steden verminderd zien. Wat wonder! Welligt bewoont hij geen groote stad. De groote steden, en Amsterdam vooral, zijn al heel ongelukkige dingen. In onze Republiek hadden ze wat te vertellen, toen N.- en Z.-Holland meer afgevaardigden ter algemcene dagvaart zond, dan de andere gewesten te zamen, maar nu?.... ze worden altijd overstemd. Wat weten de provincialen van Amsterdam? Wat bekommeren zij zich om de lasten van eene hoofdstad. Zij willen die niet kennen anders dan om er op te smalen of.... om er geld van te vragen, maar verder is Amsterdam laauw en flaauw. Wanneer zal toch eens aan allen de groote zwaarte duidelijk worden, die de groote steden, en vooral Amsterdam, in de schaal, ik zeg niet lagen in 1672, 1688 en 1813, maar nog zouden leggen, als het handel, scheepvaart, koloniën, en defensie betreft. Willem III reeds zeide het, dat met het behoud van Amsterdam het vaderland nog niet verloren, maar met haar verlies stellig en zeker te gronde was gegaan. De wakkere majoor knoop herhaalde dit in de Gids meermalen. Mr. l. alleen roept uit Deventer, in spijt van dat alles, dat de groote steden gedrukt mogen blijven, dat de landbewoners schatrijk mogen worden, ten koste van de steden, maar hij is, met andere partijdigen, welligt de eenige die zóó spreekt. De lasten zijn al zeer ongelijk verdeeld, en die dit wil bestendigen ten koste der steden, ten voordeele van het platteland, hij kan niet onpartijdig zijn, maar hij is zelf een landbewoner, die, uit vrees van hoogere regten, uitroept: ‘o wee! mijn blikke trommel!’

a.





{==345==} {>>pagina-aanduiding<<}

Vaderlandsche Muze. Nieuwe Gedichten van L. van den Broek. Te Rotterdam, bij Altmann en van der Palm. 1857. In post 8vo. IV en 100 bl. f 1-:

Gedichten van L. van den Broek. Amsterdam. L.F.J. Hassels. 1857. In post 8vo. VIII en 176 bl. f 1-80.

(Slot van bl. 249.)

De tweede bundel des heeren van den broek wordt geopend met.... een portret, dat 's dichters vrienden en bekenden pleizier moge doen. Doch wij hadden eigentlijk over dat portret maar niet willen spreken. Wij stappen er over heen en hervatten liever: deze tweede bundel wordt geopend met een burgerlijk eposjen, De Burgervrouw, in vijf zangen, dat ons meer sympathie inboezemde en ook, naar ons oordeel, meer waarde heeft dan de meeste vaerzen der ‘Vaderlandsche Muze’ te samen genomen. Hier is eenvoud, waarheid en gevoel. De dichter schildert ons, in eenige tafereeltjens, de burgervrouw, eerst als ‘Meisje’:

Oudste dochter van de zes, 
Van den morgen tot den morgen 
Moeders evenbeeld in 't zorgen; 

dan als Bruid, voorts als Moeder, nog bijzonder als de moede Moeder, in de drukten van den zaturdag-avond, eindelijk als Weduwe. Deze Poëzy, uit haren aart, stijgt niet hoog. Maar zij kon wel iets dieper gaan. Zij kon ook keuriger zijn, krachtiger, edeler - al bezingt zij eene burgervrouw. De diktie is ook hier niet altijd gelukkig: dikwijls ongelukkig.
Regels als de volgende:

't Heugt me, griet! hoe blij we waren, 
Dat we in 't schuitjen mogten varen... 
Deksels, meid! wat worden we oud. 

zijn toch wat al te burgerlijk en kunnen er niet door - al is de heldin van uw lied nu ook geen... kenau hasselaar of Burgemeestersvrouw. Dit alles evenwel verhindert niet, dat het gedicht, in zijn geheel een goeden en weldadigen indruk te weeg mag brengen, vooral zeker op die soort van lezers, voor wie het, meen ik, in de eerste plaats geschreven is. De heer v.d.b. deed een greep in 't volksleven, die menig bur-
{==346==} {>>pagina-aanduiding<<}
germeisjen en burgervrouw zal streelen en leeren... al mocht haar gezond verstand dan ook misschien vragen, wat het beteekent, als de dichter zegt, sprekende van een doopmaal:

En met keur van spijs en wijn, 
Moet, bij de intreê van het leven, 
't Knaapje reeds te kennen geven, 
Dat zijne oudren dankbaar zijn. 

Die het vatten kan, vatte het! Hoe, in 's hemels naam, moet het knaapjen te kennen geven, met keur van spijs en wijn, dat zijne ouders dankbaar zijn? Moet de zuigeling een toast ‘instellen’ als te met, waarin hij verklaart, dat zijne ouders dankbaar zijn? Men zou het bijna vermoeden. Wij hebben hier eene soort van onzin, waaraan de heer v.d.b. zich meer schuldig maakt, en waarvoor een oogenblik nadenkens hem zou bewaard hebben. Zoo lees ik aan het slot van ‘de oude Koster’, wederom een zeer burgerlijk gedicht, doch niet zonder verdienste, deze regels:

Kerkje, waar 'k nu op blijf staren, 
Ook u hindert breuk en scheur: 
Zwakke knieën, grijze haren... 
Gaarne stierf ik aan uw deur! 

Aan welke deur? Van de grijze haren en zwakke knieën? Wij weten beter. Maar die haren en knieën komen hier onzinnig tusschen de andere regels. Zoo de koster meent, dat zijn kerkjen met ‘breuk en scheur’ ook als 't ware, zwak wordt van knieën en grijs van hairen - gelijk hij zelf, dan spreekt de man wat al te overdrachtelijk. En zoo hij dit niet meent, dan hangen de knieën en de hairen in de lucht. 't Ware toch zeer gemakkelijk geweest hier te sluiten met een goeden zin, bijv. zóo:

Kerkje, waar 'k nu op blijf staren, 
Ook u hindert breuk en scheur... 
Beide voelen wij de jaren... 
Gaarne stierf ik aan uw deur. 

Tegenover den onzin, dien wij moesten aantoonen, mogen wij, tot onzen troost, eenige aandoenlijke vaerzen stellen, uit ditzelfde gedicht. Ik bedoel die, waarin de oude koster, beroofd van vrouw en kroost, zoo treffend van zijn kerkklok zingt:

{==347==} {>>pagina-aanduiding<<}


Zoo onze oude klok kon praten 
Als getuige van mijn smart, 
o Zij zou het luid verkonden, 
Dat ik dikwerf zoeten troost, 
In haar klanken heb gevonden, 
Als in groeten aan mijn kroost. 
't Kon mijn grievend wee verzachten, 
Als haar toonen, vol van rouw, 
't Blij berigt mijn dooden bragten, 
Dat ik spoedig komen zou. 

Om de dichterlijke gedachte in deze regelen vol gevoel, willen wij den heer v.d.b. vele zonden vergeven. En dat is wel noodig. Want hoe gaarne wij 't goede wilden opmerken, toch bij het doorbladeren ook van dezen bundel moesten we gedurig vragen: Is dat poëzy? of wij ergerden ons aan stijl en vorm - ja eenmaal zelfs deinsden wij terug voor eene taalfout, een heele, die we gaarne voor eene drukfout willen houden, maar dan is 't metrum in de war. Bl. 109 staat te lezen:

Dat was een hemelschblij berigt, 
Dat hem den eedlen Grootvorst zond. 

Waarlijk, zoo iets mag niet gezien worden in een Hollandsch boek van een Hollandschen dichter! Men rilt er van. Meer komisch vonden wij dezen inval in een vaers op ‘de Meisjes’:

Wij drinken op den koning, 
Als vader van 't gezin, 
Maar vullen weêr de glazen, 
Op 't heil der koningin. 
Want altoos speelt ons voor den geest, 
Dat ze ook een meisjen is geweest. 

Wat een mensch al zoo voor den geest speelt! Recht naïef, hè?
Ook in het gedichtjen, getiteld: ‘de Moeder’, ontmoeten wij zeer zonderlinge regels. Een knaapje speelt ‘aan d' oever van een sloot’. Zijn moeder ziet hem lustig spelen:

Maar daar zij meer dan moeder was, 
Hield zij zich rustig op het gras. 

Het jongske, minder rustig, valt in 't water. De moeder snelt toe:

Zij zag niet rond naar staak of stok, 
De koord der moederliefde trok. 
En, door ondenkbren angst verblind, 
Sprong zij, die meer dan moeder was, bij 't dieper zinkend kind. 


{==348==} {>>pagina-aanduiding<<}

Zij worstlen beide in de armen van den dood.

Maar God had mededoogen 
Met zooveel moed en trouw. 
- - - - - - - 
Een rustig, krachtig wandelaar, 
Ontdekte 't klimmende gevaar, enz. 

Die wandelaar redt het kind en de moeder.

En dankbre tranen stroomen 
Langs bleeke wangen neêr; 
En dikwerf slaat zij vol van schrik 
Op zich een diepbedroefden blik; 
Zij denkt aan d' onwaardeerbren schat, 
Die voor haar nieuwen levenslust en nieuwe hoop bevat. 

Gelukkig komen wij nu aan 't slot, dat alles opheldert, schoon niet in zeer heldere taal:

De lieve vooglen zongen 
Op 't lentefeestgetij. 
Weêr speelde een kleine jongen, 
Maar stil, aan moeders zij'. 
Die zat, terwijl zij veel genoot, 
Daar met een zuigling op den schoot. 
En 't kind zocht halmpjes uit het gras: 
Het kind, dat, in den veegen stond het naaste bij haar was. 

Ik kan niet zeggen, dat de laatste regel niets te vragen overlaat.
Ook is het mij niet duidelijk, wat de dichter wil, als hij de mode aanspreekt in dezer voege:

Wulpsche deerne in bonte kleêren, 
Die de wereld kunt regeren, 
Door uw leidsels van fluweel. 
- - - - - - - - 
Die, door waterlooze wolken, 
Dierbaar zijt aan alle volken, enz. 

Maar wel te recht mocht hij aardig zeggen:

Die aan u zich overgeven, 
Hebben in het daaglijksch leven 
Ook een mode-zedeleer. 

En ook:

Wulpsche deerne in bonte kleêren! 
Kleed uw poppen naar begeeren, 
Heersch in 't uitgebreidst gebied; 

{==349==} {>>pagina-aanduiding<<}

Kneed en buig en tooi de leden; 
Wees met dàt beheer tevreden, 
En misvorm de zielen niet! 

Dat is goed en fiksch, niet waar? Gij bemerkt te midden van het vele gebrekkige en zeer middelmatige of droevige, in deze gedichten worden wij van tijd tot tijd verkwikt door eene gedachte, eene gelukkige uitdrukking, eenige ware dichtregels.
Zoo in het ‘Lied van een arme’, daar het heet van de ontevredenen:

Zij klagen van 't geen God hun gaf, 
Den smaak des vredes af. 
- - - - - - - 
Zij trappen iedre bloem aan stuk, 
Die opschiet voor hun voet. 
Zij zoeken iedre distelplant 
En kwetsen noodloos voet en hand, 
En klagen bitter dan hun leed, 
Dat God, die groeien deed! 

Dat is bijna tollens nagezongen! Doch waarom stuiten we nu aanstonds weêr op regels als:

Al zijn mijn kleedren oud en dun, 
Ik loop toch nimmer naakt. 

Ook diergelijke min aangename... verrassingen, wilde ik zeggen, maar dat zijn het toch eigentlijk niet, worden ons in deze vaerzen gedurig bereid. Nogtans, wij willen niet miskennen, maar erkennen, zooveel wij kunnen. En inderdaad, wel zou het zeer onrechtvaardig zijn, den heer v.d. broek alle dichterlijke gave te ontzeggen. 't Is maar jammer, dat ze zich zoo zeldzaam openbaart en het goede geduriglijk ondergaat in het onbehagelijke en vulgaire. Ach, zoo wij dezen zanger niet hoorden verklaren, in zijn dicht op ‘de Meisjes’:

Mijn zomer is alreeds voorbij, 

we zouden hem mogen toeroepen misschien: u ontbreekt studie, oefening, heerschappij over taal en vorm, enz., doch met tijd en vlijt kunt ge zeker eenmaal wat beters geven, dan gij ons in deze bundels geschonken hebt. Wij vreezen evenwel dat het nu te laat is voor den Heer v.d.b., om zich nog krachtig te ontwikkelen en wagen ons dus niet aan deze profecy. Toch, om ons te vrijwaren zelfs voor den schijn van

{==350==} {>>pagina-aanduiding<<}
miskenning, die bespot, zullen wij ook niet voortgaan met uitvoerig de grieven te vermelden, die wij, al lezende, verzamelden. Het meêgedeelde is genoegzaam om het gebrekkige in deze poëzij te karakteriseeren en anderen tot waarschuwing te strekken. Dus mogen ten slotte onze bijzondere aanmerkingen zich oplossen in eene algemeene aankondiging. En dan prijzen wij gaarne De Vogel, Groote Spreeuwen, Een Oudejaarsavond, De Weduwe, als behoorende tot het goede in dezen bundel: want van iets nieuws of voortreffelijks kan hier geene sprake zijn. Het Jaar des Levens, waarin wij getroffen worden door dit splinternieuwe beeld:

Zalig is hij wel te heeten - 
- - - - - - - - 
Die, bij 't juichen of bij 't schreijen 
Zich tevreden neêr mag vlijen 
Met een onbezwaard gemoed, 
Op de mosbank van 't vertrouwen... 

Het Jaar des Levens zou er bij gewonnen hebben - indien men wat minder tijd noodig had om 't uit te lezen. Haas Harmen, Hoen en Snoek, Huiberts klagt, Eene Kiesvergadering zijn vaerzen, waarvoor de dichter ‘zijn loon weg heeft’, wanneer hij door eenig Nuts-publiek met goêlijken lach en vriendelijk handgeklap is toegejuicht. De bundel wordt besloten met eene verzameling ‘Schetsen en teekeningen’, een eigenaartig, zonderling, doch naar het schijnt geliefkoosd genre des heeren v.d.b. 't Zijn vaerzen, bij platen of schilderijen vervaardigd; inspiraties naar aanleiding van ‘een Winter’, ‘een drift Vee’, ‘een Bloemstuk’, ‘dood Wild’, enz. Als HH. uitgevers van almanakken temet eens verlegen zijn, om bijschriften, bij hunne plaatjens - moeten zij zich voortaan tot onzen dichter wenden. Die heeft ze klaar. En onverdienstelijk zijn ze niet. Wij zouden er zelfs aardige proefjens van beschrijvende poëzie uit kunnen aanhalen. Maar ook wel zeer leelijke regels. En de vaerzen, in hun geheel, wat zullen wij daarvan zeggen? Och, al wat ge wilt - indien we nu maar besluiten mogen, want...

Van Dichters wil ik liefst ontmoeten, 
't Gevlengeld soort. 
Beleefd wil ik ook de andren groeten, 
Maar - pak mij voort. 

l.

q.e.


{==351==} {>>pagina-aanduiding<<}

Archief. Vroegere en latere Mededeelingen voornamelijk in betrekking tot Zeeland; uitgegeven door het Zeeuwsch Genootschap der Wetenschappen. III. Te Middelburg, bij de Gebroeders Abrahams. 1857. In gr. 8vo. 94 bl. f 1-:

Door zeer belangrijke mededeelingen handhaaft dit Tijdschrift zijn roem van degelijkheid ook in deze derde Aflevering. Zij wordt geopend met eene Historische Beschrijving der voormalige stad Reimerswaal, uit onuitgegeven archieven dier stad, berustende in het Provinciaal Archief van Zeeland, door j.p. van visvliet. Reeds meermalen is over dit belangrijk onderwerp de pen gevoerd, en tot nog toe was het artikel Romerswaal in de Zeeuwsche Oudheden van ermerins de meest naauwkeurige en volledige beschrijving welke wij van de ongelukkige stad bezaten. Deze geleerde oudheidkenner was onbekend met de bronnen, welke de Heer van visvliet tot zijne beschikking had. In zijne betrekking van Archivaris van Zeeland toch had deze laatste de onuitgegeven Archieven van Romerswaal, voor zooveel die in het Provinciaal Archief berusten, onder zijn bereik, waarvan hij ook reeds in de Nehalennia voor 1850 een kort overzigt gaf, en waaruit hij de Korte Historische Beschrijving van Reimerswaal putte, welke nu in het Tijdschrift van het Zeeuwsch Genootschap is opgenomen. De Schrijver brengt zijne mededeelingen in deze verhandeling onder drie rubrieken. De eerste behelst eene beschrijving van de stad, voor zoo verre die gegeven kan worden van eene stad, die sedert zoo langen tijd niet meer bestaat, en waarvan men geene teekening of plattegrond bezit, op welke de antiquarius vertrouwen mag. Daarenboven vindt men onder deze rubriek eene beschrijving van de vroeger in Reimerswaal bestaan hebbende publieke gebouwen, enz. - In de tweede plaats geeft de Heer van visvliet een kort overzigt van de plaatselijke regering, het kerkelijk beheer en het dijksbestuur, alsmede van de voormaals in de stad aanwezige maatschappelijke inrigtingen, waaronder de schutterijen, gilden, enz., terwijl hij bij de
behandeling van laatstgemelde ook gewaagt van den toestand van hunnen handel en nijverheid. - Ten derde behandelt de Schrijver kortelijk de historische lotgevallen der stad, en tracht hierin vooral

{==352==} {>>pagina-aanduiding<<}

ermerins' mededeelingen te completeren en op eene enkele plaats te verbeteren. - De verhandeling van den Heer van visvliet is vooral daarom zeer belangrijk, omdat alles wat ons daarin wordt medegedeeld, authentieke berigten zijn; minder wegens den rang welken Reimerswaal onder de steden bekleedt, of de plaats welke de stad in de historie beslaat. Ongetwijfeld zal de ijverige archivaris dank voor zijn werk inoogsten, en menigeen wegens den belangrijken inhoud, den niet zeer aangenamen vorm over 't hoofd zien.
De tweede verhandeling in deze Aflevering behelst eene Mededeeling omtrent een bundel autographen uit de XVIde eeuw, deels in cijferschrift vervat, en berustende op het Provinciaal Archief van Zeeland, door Mr. s. de wind. Doet de naam van den verhandelaar reeds vermoeden, dat ons hier iets belangrijks zal geschonken worden, de lezing der verhandeling stelt niet te leur. Eerst deelt de Schrijver den inhoud mede van een 26tal brieven, dat zich in het Archief van de voormalige rekenkamer der Provincie Zeeland bevindt. Zij zijn van den Graaf van hoorne, van lodewijk van nassau, van den Raad van beroerten, van alva, van philips II, van f. schenk van tautenburg, Aartsbisschop van Utrecht, van viglius van zuichem, van Prins willem I, van Don juan van Oostenrijk, van den Aartshertog matthias, van leicester, van jacobus VI van Schotland, van hendrik IV, van elisabeth, enz. Zij zijn allen zeer belangrijk, en kunnen dienstbaar zijn om vele feiten uit onzen strijd met Spanje toe te lichten. Behalve door de mededeeling heeft Mr. de wind de lezers van dit Tijdschrift zeer aan zich verpligt door de stukken zoo veel mogelijk in chronologische orde te rangschikken. Daarna gaat de Schrijver over tot de mededeeling aangaande eene zonderlinge verzameling van brieven in cijfer, welke ter zelfder plaatse als de eerstgemelde brieven worden aangetroffen. Over het cijferschrift in 't algemeen, en over de kunst om het te ontcijferen, als ook over de hoogte waarop ch. beaulieu en marnix in die kunst stonden, handelt de Schrijver
op belangwekkende wijze. Ten slotte deelt hij eene missive mede van philips II aan den Hertog van alva, welke geheel in 't cijfer was geschreven, en waarvan, niettegenstaande vele pogingen, geen sleutel te vinden was, maar welke nu eindelijk door den Heer de wind zelven is gevonden. Het getuigt van

{==353==} {>>pagina-aanduiding<<}
's Schrijvers nederigheid, dat hij dit alleen als een gelukkig toeval beschouwt. Die missive zelve is zeer belangrijk, en is verre van eervol voor philips, die zich daarin als zeer dubbelhartig doet kennen. Mr. de wind neemt deze gelegenheid te baat om eens uit te varen tegen hen, die beweren, dat philips uit waarachtigen (?) godsdienstijver alleen zoo onverbiddelijk streng was. Wij moeten hier aanmerken, dat alleen ultramontanen de handelwijze van den Spaanschen Koning waarachtige godsdienstijver kunnen noemen, - en het aantal dezer is, Gode zij dank! zeer gering, en hunne opinie in deze zaak zoo weinig geacht, dat hen te bestrijden wel iets van vechten tegen windmolens heeft. Heeft de Heer de wind, zoo als wij vermoeden, iets anders bedoeld dan hij schreef, en zijne pen gerigt tegen hen die de handelwijze van philips het gevolg meenen van godsdienstijver (zij het dan ook een kwalijk begrepene en verkeerde) en dweeperij, door welke meening zij den Spaanschen Koning meer beklagen dan veroordeelen - dan argumenteert de Schr. hier zeer zwak. De dubbelhartige wijze van handelen van philips' tolk, welke wij uit dezen ontcijferden brief leeren kennen, bewijst volstrekt niet dat geveinsdheid en bedrog de grondtrekken van zijn karakter waren, maar kon, even goed als de vele onmenschelijke wreedheden door hem begaan, haar oorsprong hebben in dien verkeerden godsdienstijver. De geëerde Verhandelaar houde ons deze opmerking ten goede, en ontvange voor het overige onzen welgemeenden dank voor zijne belangrijke mededeeling.
Eene levensschets van wijlen den Generaal-Majoor p.j. ackermans, van dezelfde bekwame hand als de vorige verhandeling, hoewel van het meeste belang voor het Zeeuwsch Genootschap, waarvan de overledene Directeur was, is ten nutte van uitgebreider kring ook in dit Tijdschrift opgenomen.
Deze Aflevering wordt besloten door een overzigt Over het Strandregt, zooals het voorheen in Zeeland geldende was en uitgeoefend werd, door Mr. a.j. van deinse. Wat het belangrijke van een dusdanig onderwerp, het beoefenen der oudere wetgevingen betreft, dit is niet beter aan te toonen dan de geleerde Schrijver zelf het doet in den aanvang van zijn stuk, en gaarne zouden wij de woorden, waarin hij dat doet, hier aanhalen, ware het niet dat de vrees om voor onze aankondiging te veel plaats te vergen, ons terughield. In die woorden

{==354==} {>>pagina-aanduiding<<}
toont de Schrijver bij welke wijze van behandeling zulk eene beoefening van het hoogste gewigt en onberekenbaar nut kan zijn, en wij moeten ons vergenoegen met het geven van dezen lof, dat de Heer van deinse die opgegeven wijze van behandeling op uitstekende wijze gevolgd heeft, terwijl wij den schier onberispelijken vorm van zijn stuk hoogelijk roemen. - Wij wenschen dit Tijdschrift meer Afleveringen van dit gehalte toe.


d.






Geschiedenis des Vaderlands. Een Leesboek voor de hoogste klasse der lagere scholen, naar aanleiding en bij de beschouwing der Historie-platen, uitgegeven onder toezigt der Heeren J.H. Eichman, Instituteur te Leiden en H. Altmann, Hoofdonderwijzer aan de Departementale School te Rotterdam; door W. Swart, Onderwijzer te Goes.


Eerste Stukje. (Tot den vrede te Munster). In kl. 8vo. 10 vel. 150 bl. f :-40.


Tweede Stukje. (Van den vrede te Munster tot 1857). In kl. 8vo. 17 vel. 256 bl. f :-30. - Goes. L. de Fouw. 1857-58.

Wel een lange titel, lezer! maar die toch iets regt degelijks bij u moet inleiden, en dien de Schr. moeijelijk korter had kunnen maken, zou hij ieder zoo wat het zijne geven. Met een waar genot hebben wij de beide stukjes doorbladerd, ofschoon dat doorbladeren steeds in lezen veranderde, daar ons onwillekeurig nu deze dan gene schets aantrok.
Zooals de titel 't aanduidt, is dit werkje bestemd om gebruikt te worden en tot nadere opheldering te dienen bij de beschouwing der bovengenoemde Historie-platen; maar ook zonder die is 't zeer bruikbaar èn om den kinderlijken, ofschoon alles behalve kinderachtigen toon, die er in aangeslagen wordt, èn om den echt vaderlandschen geest, waarin 't geschreven is. Wij bepalen onze aankondiging bij deze weinige woorden; zij geven genoegzaam te kennen hoe wij over 't boekje denken, en laten liever ter staving van onze gunstige idée eene halve bladzijde daarvan volgen, waarbij ons slechts de ruime keus lastig viel. Wij nemen bl. 95 van 't Eerste Stukje. Prins willem I doodgeschoten door balthasar gerard. (1584).
Het is eene treurige beschouwing, die ons heden wacht.

{==355==} {>>pagina-aanduiding<<}
Immers: het is altijd aandoenlijk, iemand het slagtoffer te zien van groven ondank en verachtelijken sluipmoord; hoeveel treffender is dit, wanneer zoo iemand een man is als willem van Oranje, die middelen en krachten, rust en genoegen, ja niet zelden vriendschap en achting ten beste des lands had opgeofferd; die de spil kon heeten, waarom zich alles bewoog; de eenige, die in staat was, om, gesterkt door God, zijn hoogen Bondgenoot, Spanjes woede te stuiten.
Komt, zien wij onder welke omstandigheden zijn dood voorviel.
Het tafereel verplaatst ons in den ingang van het gebouw, destijds door den Prins en zijn hofgezin bewoond, te weten: het St. Agatha-klooster te Delft.
't Is den 10den Julij, 's namiddags 2 ure. De Prins komt uit de eetzaal, en wordt aan den trap gewacht door zekeren persoon, die zich françois guyon noemt, en die hem reeds bij het gaan naar den disch om een paspoort gevraagd heeft, 't welk de Vorst hem nu overreikt. Maar, terwijl de snoodaard zich houdt, alsof hij het wil aannemen, krijgt hij een van zijne twee pistolen, en wel die met drie kogels geladen van onder den mantel en lost ze op den Prins, dien hij doodelijk treft.
De dierbare man heeft slechts den tijd om zijn laatsten wensch te uiten in deze gedenkwaardige woorden: ‘Mijn God! mijn God! ontferm u over mij en over uw arm volk!’ En alzoo waren zijne laatste zuchten nog gewijd aan hen, wier regten en vrijheden hij met goed en bloed had voorgestaan en verdedigd.
De Schr. houde voor eene tweede uitgave nota van de volgende drukfeilen, die ons in 't oog gevallen zijn:
1e St.,	bl. 66,	wordt hem (egmond) den degen afgeëischt.
	bl. 78,	werd den Heer warmen dank toegebragt.
	bl. 84,	halstarrigheid.
	bl. 86,	Met Italië, enz. werd sterken handel gedreven.
	bl. 88,	Meerdere dichters en geschiedschrijvers, waaronder, enz.
	bl. 91,	En waarlijk die hulp en een' bekwaam' aanvoerder waren, enz.
	bl. 95,	Zien wij onder welke omstandigheden zijn' dood voorviel.
	bl. 95,	pistolen of windroeren.


{==356==} {>>pagina-aanduiding<<}

1e St.,	bl. 104,	En hartelijken dank werd er den Hemelvader, enz. voor toegebragt.
	bl. 104,	Voorts was aan de Spaansche scheepsmagt een' onherstelbaren slag toegebragt.

De overige zijn door hemzelven reeds grootendeels verbeterd in een lijstje na 't tweede deeltje.
Met de overtuiging van eene dienst te bewijzen aan onze onderwijzers, noodigen wij hen uit dit boekje te leeren kennen, en eindigen met den Schr., in naam der Nederlandsche jeugd, te danken voor zijne wèlgeslaagde poging.


a.b.m.

Korte mededeelingen.

Beschouwingen betreffende de verkoopwijze der O.I. producten door de Nederlandsche Handelmaatschappij. Door f.w.c. blom. Te Rotterdam, bij m. wijt en zonen. 1858. In gr. 8vo. 38 bl. f :-40. - Eenige Opmerkingen betrekkelijk de Java Koffijveilingen. Te 's Bosch, bij Gebr. muller. 1858. In 8vo. 18 bl. - Wanneer immer een recensent eene gemakkelijke taak heeft gehad, dan is het hier, daar ik het boekje van den Heer blom aankondig. Over het onderwerp heb ik vroeger dikwijls gesproken, en wanneer ik mijne beschouwingen had moeten mededeelen, ze zouden dezelfde geweest zijn als die, welke de Heer blom aan het publiek bekend maakt; alleen zou mij welligt die korte, heldere voorstelling ontbroken hebben, welke den Schrijver dezer brochure eigen is, en zelfs voor den oningewijde de zaak dadelijk kenbaar en duidelijk maakt.
Twee- à driemaal 's jaars houdt de Handel-Maatschappij, als agent van den Staat, groote veilingen. Millioenen worden daar besteed. De hoogst biedende ontvangt de waar, en de veiling is afgeloopen. Dit is zeer kort, maar.... is het wenschelijk? Voorzeker niet. Door zoo weinige veilingen van zoo aanzienlijken voorraad, erlangt de waar een kunstmatigen prijs, niet dien, welke bepaald wordt door de navraag in verband met het aanbod. De koopers, die slechts een- of tweemaal te regt kunnen, dwingt men tot groote koopen, ten nadeele van hen en de verbruikers, en de geldcirculatie krijgt door die groote geldomzet eene onnatuurlijke en schadelijke rigting. Bij de laatste gelderisis is dit duidelijk opgemerkt, en zullen de eerste maanden dit vooral, wat de koffij betreft, nog luide herinneren.

{==357==} {>>pagina-aanduiding<<}
Bij deze gebreken ligt het geneesmiddel voor de hand en is mede niet moeijelijk, zoo als de Schrijver zegt, maar integendeel zeer gemakkelijk. Men vermeerdere de veilingen tot 12 in het jaar, en men zal de bezwaren opgeheven zien, welke nu bestaan. De Schrijver ontwikkelt deze meening zeer krachtig, en geeft nadere zeer te behartigen raadgevingen, waarvan die omtrent de makelaars alleen genoemd niet verklaard is. Men moet die meening raden, doch daarom leest men geen boek, tenzij men met göthe aanneme, dat de Schrijver zijnen lezers nog wat te denken moet overlaten. Het begrip, dat men verkondigt, dient echter wel bekend te zijn.
De tweede brochure, die hier aangekondigd wordt, is van dezelfde strekking, doch behandelt de vraag veel oppervlakkiger en veel minder systhematisch.
De directie der Maatschappij mag beiden wel eens lezen!

a.

De belangen van Groothandel en Nijverheid getoetst aan het Tractaat met Belgie en de Herziening van het Tarief van In- en Uitvoer, door een Amsterdammer. Amsterdam. Gebrs. van es. 1858. In 8vo. 40 bl. f :-15. - We zullen van dit Tractaat maar niet heel veel zeggen, omdat zich daaraan een geheel ministerie verbindt. De discussiën in de Kamer daarover, en hetgeen er buitendien bij gezegd kan worden, is in deze brochure kort en krachtig medegedeeld. De groote vraag is slechts hier en elders, of eene wenschelijke vermindering, ja afschaffing van regten van in- en uitvoer, hoe wenschelijk in abstracto, nog wel kan worden toegestaan, wanneer andere landen zich daartoe ook niet verbinden, want ‘le bien même veut être executé avec prudence.’

Van de vroegste tijden af was er in ons Vaderland vrij wat te doen als de regering geld voor het leger vroeg. Van de huurtroepen van willem af, tot een budget van een onzer ministers toe, altijd is er gehaspel over de kosten van het leger geweest. Wij zijn groote vrienden van zuinigheid, maar groote vijanden van verkeerde zuinigheid, en daarom achten we het zeer goed, dat een anonymus hierover Een ernstig waarschuwend woord aan zijne landgenooten rigt. (Leiden. d. noothoven van goor. 1858. In 8vo. 16 bl. f :-25). De brochure is fiks gesteld en wel behartiging waard. Vooral de O.-I. verdediging

{==358==} {>>pagina-aanduiding<<}
mag niet verzuimd worden. Men zij echter ook niet te veelvergend: menig generaal zou alles aan de verdediging willen opofferen, om met glans te kunnen........ defileren op een of ander plein.

Water-en-Melk. Wat Men denkt van de voorgestelde wetenschappelijke keuring van levensmiddelen. Amsterdam. l.f.j. hassels. 1858. 8 bl. - Dit niet onaardig geschriftje heeft alle belang verloren, nu de Raad de verordening op de keuring van levensmiddelen heeft aangenomen. De Schrijver is geen vriend der keuring, omdat ze hem te duur en te wetenschappelijk is. Hierover wil ik niet twisten. Het zou een onvruchtbaar dispuut zijn, maar veel waarde kan ik aan het boekske niet hechten, als ik zie, dat Men beweert, dat iedere aanvoer van melk gekeurd moet worden. Hij spreekt dus kritisch over eene verordening, die hij niet las, of niet goed las. Zoo gaat het met Men wel eens meer!

Wanneer de Vaderl. Letteroefeningen een hun toegezonden werk van 500 bladzijden, ten titel voerende: Statistiek van den Handel en de Scheepvaart op Java en Madura sedert 1825. Door g.f. de bruyn kops. (Batavia. lange en co. 1857. Deel I. Invoer.) slechts ter loops vermelden, is dit niet omdat zij op dien arbeid laag nederzien, maar omdat haar niets dan eene eenvoudige vermelding overschiet, bij een werk, dat uitsluitend uit tabellen bestaat, en niets dan cijfers bevat, welke door den referent niet kunnen gecontroleerd worden.

Te Leiden (niet Leyden), bij d. noothoven van goor, gaf een onbekende eene verzameling uit, welke ten titel voert: Koninklijke Besluiten en Ministeriële Resolutiën betrekkelijk de Rijks-Veldwacht. Wij kunnen niets daartegen zeggen, integendeel kan het voor dezen en genen wel gemakkelijk zijn, om in een klein deeltje, voor 40 cents, alle geleerdheid omtrent de Rijks-Veldwacht te kunnen consuleren. Alles bijeen te hebben wint tijd uit, en.... time is money.

Wij hebben ontvangen drie werkjes van den Heer f. allan, waarin de eilanden Vlieland, Urk en Ameland benevens hunne bewoners geschetst worden, en wij moeten beginnen met onze

{==359==} {>>pagina-aanduiding<<}
volkomen toestemming te schenken aan hem, die in eene aflevering van onzen voorgaanden jaargang op- en aanmerkte, hoe klinkklaar eene bespottelijkheid het was van den Leipziger Catalog-Schrijver, en van den Verslaggever in l'Annuaire des deux Mondes, van allans arbeid op te noemen onder de belangrijkste uitgaven in Nederland. Geene der plaatsbeschrijvingen van dezen ijverigen man verdient in eenig opzigt die eer. Dit sluit echter niet buiten, dat wij meenen, dat de Heer allan met het schetsen dezer eilanden een niet geheel noodeloos en nutteloos werk heeft verrigt. De kennis toch welke het publiek, zelfs het beschaafde publiek over 't algemeen, van deze eilanden heeft, is zeer gering. Over vragen als: wonen er nog menschen op Vlieland? He, zijn er wezenlijk dorpen op Ameland? moet men zich niet verwonderen, terwijl men van Urk gewoonlijk niets weet dan het beroemde rijmpje van den dominé van Urk. En hiertoe kunnen deze beschrijvingen dienstig zijn, dat zij omtrent genoemde eilanden eenige, zij 't dan ook oppervlakkige, kennis verspreiden, en hier en daar ongerijmde denkbeelden, welke men zich van die gedeelten onzes vaderlands vormt, wegnemen. Daartoe zullen ook de nette kaartjes, door de Uitgevers Wed. borleffs en ten have bij elk dezer beschrijvingen gevoegd, kunnen medewerken. - Over eene Beschrijving van de stad 's Gravenhage, door denzelfden Schrijver, valt wat meer te zeggen, maar, daar wij nog maar ééne aflevering van dat werk ontvangen hebben, schorten wij ons oordeel op, tot men ons ook de overige zal hebben toegezonden.


d.

In een der nommers van onzen vorigen jaargang kondigden wij het eerste nommer aan van het Tijdschrift De Bloemenkorf, uitkomende te Arnhem, bij p.a. de jong. Wij beweerden toen wel niet veel te gispen te hebben, maar toch ook nog geen grond te kunnen vinden, waarop wij het maandwerk bijzonder mogten aanprijzen. Na lezing van de volgende afleveringen, welke men ons toegezonden heeft, zijn wij in ons oordeel geen stap verder gekomen. Wij willen niet ontkennen, dat De Bloemenkorf van tijd tot tijd iets belangrijks bevatte, maar over 't algemeen kon de inhoud toch belangrijker zijn. Daarenboven is in dit maandwerk nu en dan een stuk opgenomen, waaraan wij uit vroeger tijd reeds kennis hadden. - De lithographie in de eerste aflevering hebben wij vroeger weinig prijzens-
{==360==} {>>pagina-aanduiding<<}
waardig genoemd; die in de volgende afleveringen zijn niet beter.


d.

Chronologisch Overzigt der Algemeene Geschiedenis. Amsterdam. Wed. borleffs en ten have. 1857. In kl. 8vo. 5 vel en 76 bl. - ‘Alweêr een Chronologisch Overzigt! Ja, alweêr een!’ zegt de ongenoemde Zamensteller van dit boekje in zijn Voorberigt. We zeggen 't hem volmondig na, daar we niet gelooven, dat deze uitgave gewettigd zou worden door de te groote beknoptheid of wel te groote uitgebreidheid van andere dergelijke werkjes, zoo als men daar verder leest.
Het ‘Kort Overzigt’ van den Heer degenhardt (Amsterdam, bij kraay) in de eerste plaats en andere boekjes van dien aard meer, zijn, dunkt ons, noch te beknopt, noch te uitgebreid, en daarenboven vindt men in verreweg de meeste der thans in gebruik zijnde leerboeken der geschiedenis zeer volledige geschiedkundige tabellen, 'twelk een en ander het noodzakelijke eener uitgave als deze vermindert.
Intusschen zijn ook deze Tafels zeer wel te gebruiken; slechts is de wijze van uitdrukking hier en daar wat but, de constructie wat kreupel, en schijnt van de jeugd des Zamenstellers te getuigen.


a.b.m.

Nieuwe Leesoefeningen voor eerstbeginnende Leerlingen, ingerigt naar de drie eerste Leestafels der leerwijze van den Heer p.j. prinsen. Met verschillende lettersoorten. Door g.l. kruyf, Onderwijzer te Wamel. Eerste en Tweede Stukje. Tiel, Wed. d.r. van wermeskerken. 1857. 16 en 24 bl. 6 en 8 cts. - De Onderwijzer te Wamel dacht in 't legio van leerboekjes voor eerstbeginnenden nog eene leemte ontdekt te hebben, namelijk 't ontbreken van verschillende lettersoorten en de opzettelijke behandeling der korte klanken, voorafgegaan van een' medeklinker, en stelde daarom, ten zijner gerieve en dat zijner ambtgenooten, deze ‘Leesoefeningen’ op. Zij komen mij even praktisch voor als vele andere werkjes dier soort - het boekje is bijzaak, van den onderwijzer hangt 't effect af, dat hij er meê maakt - overigens zijn zij slechts eene variatie op 't oude thema van kroeze ramakers. Of nu de geringe afwijking van deze eene afzonderlijke uitgave wettigt, meent Ref. te mogen betwijfelen.
Eenige min gebruikelijke woorden, als: Aai, aaf, konden door betere vervangen zijn; ook de uitdrukking pa en ma zullen velen kinderen ongewoon klinken: 't zijn toch boekjes ter dienste van kinderen van allen stand.

Verbetering.

No. V, Boekbeschouwing, bl. 253, reg. 4 v.o., staat: en wordt, op hare beurt, lees: en verbetert, op hare beurt.





{==361==} {>>pagina-aanduiding<<}

Boekbeschouwing.

Chartae Theologicae, librorum censuras et doctrinae sacrae Miscella continentes. Auditorum imprimis, qui sibi fuerunt vel sunt, in usus edidit Hermannus Bouman, Theologiae Doctor et in Academiâ Rheno-Trajectinâ Professor. Liber Secundus. Trajecti ad Rhenum, apud C. van der Post, Jm. 1857. In gr. 8vo. IV en 234 bl. f 2-30.

De dóórgeleerde Veteraan der Theologische Faculteit van Utrecht bewijst met de uitgave zijner losse bladen, waarvan nu het 2e Boek voor ons ligt, eene wezenlijke dienst zoo aan de theologische wereld in 't algemeen als aan die onzes vaderlands in 't bijzonder. Dat zeggen wij met volle overtuiging, hoe veelzins anders ook ons standpunt van 't zijne verschille. En wij vertrouwen, dat velen het ons reeds zullen nazeggen, wanneer wij hun van den inhoud dezer bladen zullen hebben verslag gedaan: meer echter nog, wanneer zij ten gevolge van ons verslag de bladen zelven ter hand zullen hebben genomen.
De nieuwe Verzameling wordt geopend - faustum in ipso limine omen - met de vroeger reeds afzonderlijk in 't licht gegeven Narratio de hermanno johanne royaards, christi Societatis Historico. Die Narratio werd door b. opgesteld, eensdeels wijl hij aan de veeljarige vriendschapsbetrekking tusschen hem en zijnen ambtgenoot scheen te kort te doen door, waar zoovele anderen spraken, alleen te zwijgen; anderdeels om, naardien dezen in onze elders weinig beoefende moedertaal gesproken hadden, de verdiensten van r. ook bij het buitenland in 't regte licht te stellen. Eene lofwaardige taak voorzeker, en even lofwaardig volvoerd. Zoo keurig als b.'s Latiniteit, met welke hij zich, als bekend is, een Europeschen naam heeft verworven, zoo keurig is het geheele stuk. Noch te veel is er gegeven, noch te weinig. Noch te matig is het Elogium, noch te uitbundig. Wilde b. voornamelijk den Kerkhistorieschrijver schetsen, hij heeft daarom evenwel noch den veelzijdig geleerde, noch den bedrijvig werkzame, noch den mensch en Christen vergeten. En daarbij is de beeldtenis

{==362==} {>>pagina-aanduiding<<}
geteekend met zóó aanschouwelijke trekken, dat ge r. voor u meent te zien, zelfs al hebt ge hem, zoo min als wij, in persoon gekend. Waarlijk, het deed ons goed, de gedachtenis van een der grootste mannen, waarop Nederland bogen mag, maar wiens volle grootheid eerst een dankbaarder nageslacht beseffen en erkennen zal, op zoo waardige wijze gevierd te zien.
Op de Narratio volgen de Librorum Censurae. Ze zijn drie in getale, en gaan over knobel's Jesaia - over tischendorf's Euangelia Apocrypha - en over de zoo door meijer zelven als door huther en lünemann nieuwelings geleverde herzieningen en vervolgen op des eerstgenoemden Kommentar über das N.T. Er is in deze beoordeelingen, waar we geheel niet meê instemmen - b.v. het vasthouden aan de echtheid van den tweeden Brief van petrus -; maar er is ook, en meer, wat ons behartigingswaarding, er is wat ons treffelijk dunkt. Zonder intusschen de beide andere gering te schatten, durven wij toch aan de censuur van knobel's Jesaia den palm wel toewijzen. Meesterlijk schoon is hier de aesthetische blik op den profetischen dichter, waaruit dan vervolgens met geleidelijke hand de voor onzen tijd voorwaar niet onnoodige waarschuwing wordt opgemaakt, om - behoudens de gaarne erkende regten der grammatische en theologische en de van nieuws aangedrongene der historische en antiquarische - ook de sinds lowth en herder in 't vergeetboek geraakte aesthetische interpretatie in eere te houden. ‘Non admodum’ - hooren wij den Hoogleeraar spreken - ‘mihi eorum placet institutum interpretum, qui tam tenuiter ac tantâ jejunitate Jesaïae aliorumque Poëtarum Hebraeorum carmina enarrant, ut tenuius non possent nec jejunius, si aridissimum aliquod ac maxime balbutiens explicandum sibi sumsissent decimi seculi Chronicon. Nolim sane ut, quâcunque datâ occasione: Quam pulcrum hoc! inepte lectori acclament, quam sublime illud! Sed ita demum plene eos officio satisfacere existimo,
si exquisitiores certe Scriptorum Sacrorum elegantias non solum quodammodo intelligendas lectori impertiant, sed item sentiendas atque animo imbibendas.’ Zoozeer het voorts reeds gebleken is, dat de Historische Kritiek onzer Eeuw bij ons heel wat meer bijval vindt dan bij Prof. b., zoozeer hebben we ons niettemin verheugd, dat de hyperkritiek of liever wankritiek van eenen justus olshausen van hem haar bescheiden deel krijgt, ‘cujus’ - om b.'s eigen

{==363==} {>>pagina-aanduiding<<}
woorden over te nemen - ‘tenuissimae eidemque audacissimae Psalmorum Interpretationi si qui laudatores obtigerunt eorum nec veri perspicientiam laudabo nec criticum acumen. - - - De criticà quidem ejus ratione hoc unum ex multis monere sufficiat. Plerosque omnes Psalmos ex Maccabaeorum repetit aetate, ut Davidicus sit nullus, ex tempore, quod destructam antecessit Hierosolymam, non nisi paucissimi quidam.’ De Hoogleeraar had er, onder meer, den met letter en geest der Psalmen, met historischen zin en aesthetisch gevoel even strijdigen onzin kunnen bijvoegen, dat - niet sommige, maar - met weinige uitzonderingen álle Psalmen uit geene individuële omstandigheden en gewaarwordingen, maar uit de toestanden der Israëlitische gemeente zullen zijn voortgevloeid, en gevolgelijk ‘von Anfang an für den gottesdienstlichen Gebrauch derselben’ zullen zijn ‘bestimmt’ geweest!
Op de uitvoerige censuren volgen nu nog twee Breviores de libris Relationes - de de wettiani in N.T. commentarii Partibus, mortuo Auctore denuo editis, en, de wahlh Clavi V.T. Apocryphorum - waaromtrent wij met een: lectu sane non indignae reperientur meenen te kunnen volstaan, 't geen wij dan inzonderheid op No. 2 willen hebben toegepast. - Van meer belang is de Disputatio altera - de eerste is in den Liber Primus te zoeken - de defunctorum proximis annis Germaniae Theologorum vel celebratâ vel neglectâ memoriâ, waarin, na korte melding van gieseler en lücke, een trits ontslapen Homileten - theremin, dräseke, eylert - ons voor de oogen treedt. Als mannen des behouds waren zij b.'s geestverwanten; doch, hoeveel wetenswaardigs hij ons ook nopens hen meêdeele, het pectus, 't welk hem in de Narratio over zijnen vriend royaards zóó onopgesmukt, maar waarachtig welsprekend maakt, hebben wij hier gemist. - Dat is geheel het geval niet met het Monitum, quo, per sublatam Theologorum ex scholis academicis linguam Latinam, quae sacrae disciplinae speranda sit progressio disquiritur. Dat progressio hier ironice gesteld zij en door regressus moet vertolkt worden, zoudt ge, zoo ge met b.'s denkwijze ook maar eenigzins bekend waart, reeds uit u zelven weten, al had hij 't niet aanstonds in zijn exordium onbewimpeld geproclameerd en in zijnen epilogus er het zegel op gedrukt.
Volmondig geven we hem de getuigenis, dat wat voor 't akademisch gebruik der Latijnsche taal, met

{==364==} {>>pagina-aanduiding<<}
name door de theologen, te zeggen valt, door hem ten volledigste is bijeengebragt en ten nadrukkelijkste aangeklemd, en tevens, dat dit geschied is in een stijl, die zelfs een anti-Latinist voor een oogenblik den ondergang van 't Latijn zou doen bejammeren. Of echter dat Latijn nog te redden zij? Voorzeker, wij zijn het niet vijandig, en zullen de eersten zijn om te erkennen, dat zwaarwigtige reden er voor pleiten, al was 't alleen deze, dat, indien de verbanning van het Latijn spreken, gelijk te voorzien is, ook het Latijn schrijven verbant, de theologie van ons kleine landje in den vreemde meestendeels een gesloten boek zal worden; maar zou ter andere zijde de vraag toch niet even zwaarwigtig moeten gerekend worden, of 't wel van éénige wetenschap mogelijk zij haar geheel naar de behoeften van den tijd te behandelen in eene taal, die haren tijd gehad heeft? Bovendien - zou niet de magtige Geest des tijds, zoo nog niet vormelijk dan toch reëel, bereids het pleit hebben beslist??
De laatste Chartae zijn een achttal Quaestiones, waaronder een paar, die ons niet zeer plausibel voorkomen. Weinig waarschijnlijkheid althans kunnen wij voor ons toekennen aan de hypothese, dat de opname van 't Hooglied in den Kanon veroorzaakt zal zijn geworden, doordien het oorspronkelijk voorbeeldsgewijze achter 1 Kon. iv:32b zal zijn ingelascht. Om consequent te blijven, had de Hoogleeraar zich dan ook de Spreuken tusschen vs. 32a en 32b moeten verbeelden; en hoe mag salomo's Natuurlijke Historie, die dan buiten kijf aan vs. 33 is toegevoegd geweest, uit den Kanon zijn weggeraakt? - Nog moeijelijker kunnen we gelooven, dat jakobus met zijnen Brief ten doel gehad hebbe, ‘iis, qui nondum christo nomen dederant, Israëlitis, propaedeuticam veluti scholam aperire, quâ ad amplectendum informarentur ac praepararentur Euangelium’, en dat die Brief derhalve met opzet dusdanig door hem ingerigt zij, ‘ut in promiscuo Judaeorum ac Christianorum consessu sinc magnâ illorum offensione recitari posset.’ Inderdaad, zulke paedagogische berekeningen en afgepaste brieven zijn te zeer met den tijd en den persoon des Apostels in weêrspraak, dan dat wij ze niet zouden afleiden aus dogmatischer Noth, door 't stilzwijgen van den brief over christus en zijn verzoeningswerk te weeg gebragt. Vreemdst van allen echter hebben we er van opgezien, dat Prof. b. nog altijd aan jakobus,

{==365==} {>>pagina-aanduiding<<}
den zoon van alfeüs, het auteurschap van dien brief blijft vindiceren. Wij meenden en meenen nog, dat, zoo eenige resultaten der nieuwere exegese onomstootelijk vast staan, het alsdan sinds Dr. blom voorzeker dezen zijn: 1o. dat jakobus, de zoon van alfeüs, wèl moet onderscheiden worden van jakobus, den broeder des Heeren, zoon van jozef en maria; 2o. dat, volgens Gal. i:19 en de Geschiedschrijvers josephus en eusebius, niet de eerste, maar de laatste het in de Handelingen vermelde Hoofd der Jeruzalemsche Gemeente geweest zij; 3o. dat, gelijk trouwens b. zelf schijnt toe te stemmen, dit Hoofd der Jeruzalemsche Gemeente - maar dan nu ook niet de zoon van alfeüs - den brief in quaestie geschreven hebbe.
Doch, ziedaar juist de straks reeds door ons opgemerkte zwakke zijde des Hoogleeraars, dat hij - wij weten niet òf uit verjaarde gehechtheid aan 't oude, òf uit zwaartillende beangstheid voor 't nieuwe, of uit beide - zoo in Dogmaticis et Exegeticis als nog meer in Criticis het oude, of ten minste eenige reliquiën daarvan, nog zoo gaarne zou redden, en hoe kleiner daartoe de kans hem dunkt, des te vaker over 't noodlottig ‘Seculum’ zich beklaagt. Vergeten we echter niet, dat, waarvoor b. ook opkome, hij dit doet met eene eer te groote dan te kleine bescheidenheid, die hem het ‘videant acutiores’ en dergelijke gedurig in de pen geeft, en met eene vredelievende gematigdheid, die hem altijd gereed maakt om in andersdenkenden, in knobel b.v., nevens het in zijn oog berispelijke ook het goede en uitmuntende aan te wijzen en toe te juichen. En vergeten we bovenal niet, dat eene irenischorthodoxe rigting als de zijne, indien ze maar niet àl te talrijk vertegenwoordigd wordt, een inderdaad heilzaam en noodig ingrediënt voor het Seculum heeten mag, opdat aan den eenen kant niet alle laudatores temporis acti zich gedwongen zien tot de volbloed-orthoxen over te gaan, en zij integendeel nu eene uitnemende schola propaedeutica tot het nieuwe, hun vooreerst nog te helle licht kunnen doorloopen, en aan den anderen kant de volbloed-liberalen in hunnen blakenden ijver voor de progressio er niet in slagen, om, gelijk men in duifhuis' tijd zeide, tot reiniging der Kerke den vloer met de vuilnis weg te vagen.
Verre intuschen blijve van ons de schijn, alsof wij den arbeid des Hoogleeraars enkel op grond van eene dusdanige

{==366==} {>>pagina-aanduiding<<}

negatieve waardij konden of wilden aanbevelen. Het inhoudsoverzigt, dat wij gaven, leert het tegendeel, en wel zóó duidelijk, dat we ons ten dezen volkomen verantwoord achten. In opregten gemoede ontboezemen wij den heilwensch: Moge het den grijzen geleerde, die ons Nederland ten sieraad strekt, gegund worden ons nog vele Chartae aan te bieden, die van zóó wigtige en blijvende gehalte zijn als deze!
Ook den Uitgever van der post onzen dank voor de nette en correcte uitvoering.


v.p.




Merkwaardigheden uit de geschiedenis van de vestiging en uitbreiding des Christendoms, in verschillende werelddeelen, voornamelijk in betrekking tot den arbeid der Protestantsche Zendelingen, in Voorlezingen, door W. Hoffmann, Buitengewoon Professor der Godgeleerdheid aan de Universiteit te Bazel, en Inspector van de Kweekschool voor Evangelische Zendelingen aldaar. Uit het Hoogduitsch vertaald door J. Oudijk van Putten. II Deelen. Te Rotterdam, bij van der Meer en Verbruggen. 1851 en 1857. In gr. 8vo. XVIII en 348, VIII en 344 bl. f 4-90.

Waaraan 't gelegen hebbe, dat het Tweede Deel dezer Merkwaardigheden in onze taal zes jaren na 't Eerste in 't licht is verschenen, is ons onbewust. Zoo dit intusschen niet aan den Schrijver, maar aan den geringen opgang, dien zijn werk hier mogt gemaakt hebben, te wijten zij, kunnen wij bij de steeds toenemende belangstelling, welke de Zendingszaak in Noord-Nederland ondervindt, ons dit verschijnsel naauwelijks verklaren. De lofspraak toch, die reeds vóór de overbrenging door beets aan 't origineel werd toegezwaaid, was gewisselijk wèlverdiend: in wèlsprekenden en onderhoudenden stijl ontvangt men hier een voldoend overzigt zoo van den oorspronkelijken jammerlijken toestand der Heidensche volkeren, als van 't geen, met name door de Protestantsche Zending, hun ten goede reeds gedaan is en nog te doen overschiet. Waar de S. ons ook brengen en wat hij ons ook schetsen moge - China, Nieuw-Zeeland, de Sandwich-eilanden, Otaheite, de Schippers-eilanden, West-Afrika, de Indianen van Noord-Amerika, Oost-Indie, de Karenen, West-Indië, de

{==367==} {>>pagina-aanduiding<<}
Armenische Kerk en Zending, Zuid-Afrika, de Martelaren van Madagascar - overal noopt hij ons hem met gespannen aandacht te volgen. We gevoelen ons te gader verootmoedigd en tot deelneming aan 't Zendingswerk aangeprikkeld, wanneer hij ons zóó gedurig als met den vinger aantoont, hoe zeer de geestelijke en zedelijke ellende der Heidenen toegenomen en hunne bekeering tot het Christendom belemmerd en verstoord zij door de heb- en heerschzucht, de wulpschheid en het slechte voorbeeld der Europesche naam-christenen, gelijk ons b.v. alle nationale sympathie voor het Hollandsch-Kaapsche Boerendom vergaat, wanneer wij hen hier, spijt hun dagelijksch geregeld Bijbellezen, de jagt op de Boschjesmannen als een soort van uitspanning zien hanteren, en hen vervolgens uit gramschap over de bescherming, die de Engelsche regering - regtvaardiger dan de oud-Hollandsche - aan de inboorlingen verleende, het land zien verlaten. Toch verbloeme men daarom niet, wat door h., vreezen wij, te veel verbloemd is, maar waarvoor onze Nederlandsche zendeling ganswijk (Maandberigten, 1855, bl. 154, en 1856, bl. 51) met loffelijke opregtheid uitkomt, dat de nieuwe gemeenten in den regel voor de oude gemeenten in Europa moeten onderdoen: geene bedroevende, maar eene verblijdende opmerking voorwaar voor wie in het Godsrijk eene langs hoe krachtiger zich ontwikkelende levenskiem erkent. Niet minder zal men ook, meer misschien dan door h. geschied is, omtrent de door hem dusgenoemde ‘bloesems aan den Zendingsboom’ - de gezegden en daden namelijk van nieuwbekeerden - die raadzame voorzigtigheid in acht dienen te nemen, welke ons, uit aanmerking eensdeels der bij den Heiden ingekankerde onopregtheid en anderdeels der partijdige verzwijging van min gunstige uitingen en handelingen, door twee anderen onzer zendelingen, van cappellen en hoezoo,
(Maandber. 1855, bl. 144 vv. en 1857, bl. 174 v.) worden aanbevolen. Veel ook, wat niet kinderlijk, maar kinderachtig, niet geestelijk, maar geestdrijvend is - b.v. II, bl. 62, van den Kareen, die zóó blijde was, dat hij ter oorzaak van zijnen doop zijne verloofde verloor, omdat hij nu ongehinderd leeren kon - willen wij wel volgaarne aan den nog pas uit de duisternis in 't licht getreden natuurzoon vergeven: voor een getrouw historisch verslag keuren wij 't zelfs noodig, dat er diergelijke proeven in worden

{==368==} {>>pagina-aanduiding<<}
opgenomen; maar - ware 't ook slechts ééns voor al - zóó gehéél toch als hier mogt de toelichting niet achterwege zijn gelaten, dat men alleen stalen van welmeenendheid, en niet van wèl meenen, bedoelde te geven. Met name werd zulk eene toelichting vereischt bij eene orthodoxie, wier verbreiding wij in den bij al zijn ijver en geloof wel eens wat bekrompenen en onwetenschappelijken Heidenbode gereedelijk over 't hoofd zien, maar die toch - als zij eenen Boschjesman het waarlijk afgodisch gebed ingeeft: ‘O Heere jezus christus! Gij hebt de zon, de maan, de bergen, de rivieren, en de bosschen gemaakt’, of als de Afrikaansche Vorst makaba tegen hare opstanding des vleesches, in steê van des menschen, met geene ongegronde bedenkingen opkomt, en zij dus den voortgang des Euangeliums belemmert - van te groven en schadelijken aard wordt, dan dat de Hoogleeraar h. haar met goedkeuring had mogen vermelden. Op dit een en ander zouden we nu niet eens zoo sterk hebben willen hechten, indien het niet, meer dan men denkt, ook bij menig beschaafd lezer onzer Maandberigten, een onverdienden tegenzin tegen de schoone en goede Zendingszaak verwekte, die wij wel niet, als sommigen, ten koste van de Noodlijdende Kerken onzes eigenen vaderlands wenschen te drijven, maar die na deze echter zeker de eerste regten op de kerkelijke milddadigheid des Nederlandschen Christens heeft. Wat voorts het boek van h. betreft, het aantrekkelijke daarin overtreft zóó wijd en breed het aanstootelijke, dat wij aan alle vrienden der Zending den aankoop en de verspreiding er van onvoorwaardelijk en dringend aanraden.
De Heeren van der meer en verbruggen zijn als Uitgevers, en de Heer oudijk van putten is als Vertaler te zeer met eere bekend, dan dat wij voor hen nog borg zouden behoeven te spreken. 't Verwonderde ons daarom te meer, dat wij in de ‘slimme namen’ der vreemde volken - voor zoo ver ze ons bekend waren - een paar nog al opzigtige feilen ontdekten: lono in plaats van rono (I, bl. 95 v.), en kamehameha (bl. 110) in plaats van tamehameha, gelijk zijn naam naderhand (bl. 115 vv.) te regt gespeld wordt.


v.p.

Documents pour servir à l'histoire des troubles religieux du

{==369==} {>>pagina-aanduiding<<}
XVIme Siècle dans le Brabant Septentrional. Bois-le-Duc (1566-1570). Par Prosper Cuypers - van Velthoven. Tome Premier. Bruxelles, chez Aug. Decq, librairie polytechnique. Bois-le-Duc, chez Muller, Frères. Henri Samuel, Imprimeur-Éditeur, Bruxelles. 1858. In gr. 8vo. VI en 628 bl. f 5-:

De geschiedschrijver, de biografist, de plaatsbeschrijver, de novellist - al te gader hebben zij overgroote verpligting aan den Heer c.v.v., dat hij ten hunnen nutte zulk een tal van belangrijke documenten met zulk een zorgvuldigheid en zaakkennis heeft weten bijéén te brengen, te ontcijferen, te schiften, te rangschikken, lettergetrouw weêr te geven. Is het aandeel, 't welk de Bosschenaars aan de gebeurtenissen van 1566 en 67 - verder gaat dit Deel niet - hebben genomen, elders òf geheel niet, òf zeer in 't korte opgeteekend, hier leert men dat aandeel waarlijk niet geringschatten. Hier ook komt menig meer of minder bekend acteur op het groote toenmalige tooneel uit eigenhandige brieven of wèl verwaarborgde feiten in zijn waar karakter aan 't licht; dus b.v. de zachte, maar zwakke en weifelende margaretha van parma, de stipt gehoorzame, maar tevens tot een kloek doortasten neigende en radende Graaf van megen, de onbevreesde, hooghartige, voor de nieuwe religie boven mate ijverende Vrouwe van batenburg, de trouwe, maar overmoedige volgeling des Heeren van brederode, anthonis van bombergen, en zijn verklaarde lijftrawant, de voortvarende partijganger herman de ruyter, de schrandere, moedige, geleerde en achtbare Mr. henricus agylaeus, en vele anderen. Evenzeer zal men hier omtrent de handelingen van beide partijen tot een, alleen met de waarheid overeenkomstig, gematigd oordeel geleid worden, wanneer men - om iets te noemen - ter ééner zijde de genoemde Vrouwe van batenburg hare gezamenlijke onderhoorigen op poene van een goudgulden ter preeke ziet zenden, of ter andere den op zich zelf zeker niet verschoonbaren beeldenstorm ziet verwekt worden door eene in onze dagen niet meer gekende beeldendienst, waardoor wij de voorstanders der oude religie zich van de
uitdrukkingen hooren bedienen, dat ‘men den Godt opten kerckhoff van den cruys dede’, en dat de snijder henrick van den reyn ‘in Sinte-Jacobs-Kercke eenen godt van steen gemaeckt die kele afstyet met eenen poignaert.’

{==370==} {>>pagina-aanduiding<<}
In 't voorbijgaan kunnen we niet nalaten op te merken, hoe het grondverschil tusschen Romanisme en Protestantisme,- dat het laatste namelijk op zijnen weg van vooruitgang geene poging behoeft aan te wenden om het kwade der vaderen te verhelen, terwijl het eerste daarentegen, naardien het zich zelf tot stilstand veroordeelt, zich in de noodzaak brengt om ook wat het in zijne vroegere stadiën zelf voor verkeerd erkent, toch nog eenigzins in bescherming te nemen en het dienvolgens zooveel mogelijk aan 't licht te onttrekken - ook weder bij 't verzamelen dezer gedenkstukken zich heeft laten gelden, alzoo de Heer Deken p. - h. van liempt het aanzoek des Heeren c.v.v. tot inzage der archieven van de St. Jans-kerk te 's Hertogenbosch vormelijk heeft gemeend te moeten weigeren. Doch, dit nu daarlatende, mogen we ook niet vergeten onze lezers opmerkzaam te maken hoeveel gewins er uit zulke overblijfsels van 't verleden voor de studie der oude wetten, zeden, levenswijze, taal, te rapen zij: trouwens, hoevele toch waarlijk karakteristieke gezegden en gewoonten zijn er, waar niemand over denken zal om ze opzettelijk te boeken, en die dus alleen in diergelijke niet voor de nakomelingschap bestemde papieren als bij toeval bewaard kunnen blijven! Vindt men soms al eens 't een of ander, wat, zoo men zeggen zou, de uitgave minder waard was, men herinnere zich, dat b.v. wat den historicus niet zeer interesseert den novellist kan te stade komen, en dat bovendien het gewigtige menigmaal niet regt verstaanbaar wezen zou zonder het minder gewigtige.
Men behoeft overigens slechts in de Voorrede na te zien, hoe vele en hoe rijke bronnen den Verzamelaar ten dienste hebben gestaan, om de waardij van zijnen arbeid hoog aan te slaan. Die waardij zal nog toenemen, wanneer hij ons, volgens zijne belofte, aan 't einde der twee boekdeelen, waaruit deze ‘première publication’ bestaan zal, eene historische Inleiding levert, ‘afin de faire mieux apprécier toute l'importance des documents, et d'expliquer la connexion que les événements ont entre eux.’ Reeds nu zijn de beide aan 't Eerste Deel toegevoegde plattegronden van de stad 's Hertogenbosch en van haren naasten omtrek ten jare 1566 tot een vruchtbaar gebruik der stukken uitermate bevorderlijk. Voorts staat met de gehalte ook de uitvoering in de lofwaardigste evenredigheid, zoo wat letter en papier, als inzonderheid wat de correctie

{==371==} {>>pagina-aanduiding<<}
aanbelangt, die door al dat oud-Hollandsch en oud-Fransch ongemeen moeijelijk moet geweest zijn, en waarmeê derhalve, daar zij zuiver is, de Belgische Uitgever aan velen zijner confraters ten onzent een allerbeschamendst voorbeeld levert. Dan, eene onderneming als deze, gelijk ze in allen deele ondersteuning verdient, zoo heeft ze die ook hoog noodig: de leeskring toch, dien ze zich kan voorstellen, is betrekkelijk altijd klein. Daarom dringen wij er bij elk bemiddeld letterkundige ten sterkste op aan, dat hij de - wèlbestede - kosten van den aankoop niet ontzie.


v.p.




Gerardi Magni epistolae XIV, e codice Regio Hagano nune primum editae et perpetua annotatione, qua melius et ipse et tempora ejus cognoscantur, instructae a J.G.R. Acquoi. Amstelodami, apud H.W. Mooy. 1857. f 1-

Al wie bekend is met het werk van delprat over geert groote en de Fraterhuizen, waarvan in 1856 de tweede, veel vermeerderde druk in het licht verscheen, zal met vreugd de uitgave dezer brieven begroeten. Het was naar aanleiding van genoemd werk, dat de heer acquoi werd opgewekt, om deze brieven te verzamelen en in het licht te geven. Tot nog toe lagen zij in handschrift op de koninklijke bibliotheek te 's Hage, maar waren door niemand als bron der vaderlandsche kerkgeschiedenis gebezigd. De heer delprat was de eerste, die dezen schat voor zijn werk heeft geopend. Doch het was slechts weinig, dat hij daaruit heeft medegedeeld, zoodat de schrijver van het Specimen, dat wij voor ons hebben, op aanraden van zijnen leermeester moll, de uitgave van 14 der brieven van gerardus magnus tot het onderwerp van zijn proefschrift koos, waarmede hij tot Doctor in de theologie werd bevorderd.
Met groote naauwkeurigheid wordt eerst door hem het Handschrift beschreven, en uit de weinige bladzijden, hieraan toegewijd, blijkt ons reeds, hoe hij zich met zorg en ijver tot zijnen arbeid heeft toegerust. Vraagt men naar het doel der uitgave, hij antwoordt daarop, dat hij daardoor eenig meerder licht hoopt aan te brengen tot hetgeen reeds omtrent groote bekend is, en eenige niet onbelangrijke bijdragen te leveren

{==372==} {>>pagina-aanduiding<<}
tot de geschiedenis van den toestand der kerk in die dagen, en van den man, die zooveel heeft toegebragt om den weg tot hervorming der kerk te banen. Wij mogen ons verheugen, dat de schrijver zichzelven met geene ijdele hoop heeft gevleid, maar inderdaad een verdienstelijken arbeid heeft verrigt, die niet, zooals wij durven vertrouwen, het lot der meeste dissertatiën en specimina zal ondergaan, maar door menigeen bij de studie van dit tijdvak der vaderlandsche kerkgeschiedenis als bron zal worden gebezigd. Met een rijken schat van annotationes heeft hij de brieven geïllustreerd, en men heeft die noten slechts in te zien om zich overtuigd te houden, dat zij de vrucht zijn van veelzijdig en naauwkeurig onderzoek.
Met vertrouwen laten wij het aan de wijsheid van den schrijver over, om te beoordeelen, of er nog meer brieven in het Handschrift aanwezig zijn, die voor de geschiedenis bijzondere waarde bezitten. Overigens hopen wij, dat deze eerste schrede door hem op dit gebied gedaan, door vele anderen zal worden achtervolgd, en hij, als een waardig leerling van een waardigen en ook bij ons geliefden leermeester, nog met vele vruchten zijner studie onze Vaderlandsche Kerkgeschiedenis zal verrijken.

-r-




De woorden van Jezus, verklaard voor het Christelijk huisgezin. Door Rudolf Stier. Uit het Hoogduitsch, met eene Voorrede van Dr. J.J. van Oosterzee. Rotterdam, bij Otto Petri. 1856. In gr. 8vo. f 5-70; geb. f 6-75.

Het boek, waarvan bij dezen eene Nederduitsche vertaling aan ons Christelijk publiek wordt geschonken, is zijn oorsprong verschuldigd aan een uitvoerig geschrift, dat zich reeds sints eenige jaren een welverdienden roem onder de Evangelische Godgeleerden in en buiten Duitschland verworven heeft. Het werk van r. stier, die Reden des Herrn jesu getiteld, en in zes lijvige boekdeelen van 1843-48 verschenen, heeft reeds aan menigeen, die dieper verlangde in te dringen in ‘de woorden des eeuwigen Woords’ onschatbare diensten bewezen. Niettegenstaande zijn omvang en prijs beleeft het dezer dagen (1856) ‘in Duitschland een nieuwen druk; in Edinburg ziet daarvan eene prachtig uitgcvoerde Engelsche vertaling het

{==373==} {>>pagina-aanduiding<<}
licht. Van alle zijden hebben zich de stemmen verheven om dezen arbeid te roemen en nadrukkelijk aan te bevelen.’ - Met deze woorden spreekt Dr. van oosterzee in zijne Voorrede zijne hooge ingenomenheid uit met het werk, dat wij aankondigen. Hij laat eenige proeven volgen van den uitbundigen lof, daaraan van verschillende zijden toegezwaaid. Al kunnen wij niet in alle opzigten in die loftuitingen deelen, gaarne bevelen wij de lezing van dit werk aan allen aan, die genoeg zelfstandig oordeel bezitten, om goud en edelgesteente hier af te zonderen van hetgeen mindere waarde bezit in onze oogen. Wij erkennen, dat stier duidelijke blijken levert, een buitengewoon diepen blik in den zin van des Heeren woorden te slaan, dat hij de groote kunst verstaat om de schatten, daarin verborgen, op te delven, en aan het oog van elken belangstellenden beschouwer te vertoonen, zoodat hij ons telkens door zijne fijne opmerkingen verrast, en niet alleen ons verstand verlicht, maar ook ons hart weet te roeren en te treffen.
Toch is er iets, wat in dit werk veel ontneemt aan den goeden en gezegenden indruk, dien het overigens op iederen regtgeaarden Christen moet maken. Wat wij bedoelen, wordt in de Voorrede genoemd, maar uit een ander oogpunt dan wij het beschouwen. De schrijver dier Voorrede zegt, dat hij het gaarne aan anderen overlaat, eene opzettelijke vergelijking te maken tusschen de wijze, waarop het heilig woord hier wordt beschouwd en behandeld, en de houding, waarin de wetenschap in ons vaderland meermalen tegenover het Evangelie zich plaatste. - Zoover ons bekend is, heeft de wetenschap zich in ons vaderland nog niet aan eene oneerbiedige houding tegenover het Evangelie, en veel minder tegenover de woorden van jezus schuldig gemaakt. Maar wel is zij gewoon op eene andere wijze dan stier bij het onderzoek des Evangelies te werk te gaan. Zij heeft te veel eerbied voor het Evangelie, om zich, zooals stier door zijne levendige verbeelding, tot allerlei vernuftsspelingen, die bijna op iedere bladzijde voorkomen, te laten verleiden. Zij heeft te veel liefde tot de waarheid, om zich met zulk eene oppervlakkige kennis van de bronnen der Evangelie-geschiedenis te vergenoegen, als stier toont te bezitten.
Deze schrijver toch staat nog geheel en al op het standpunt

{==374==} {>>pagina-aanduiding<<}
der ingevings-theorie, een standpunt, waarvan de onhoudbaarheid hoe langer hoe meer aan het licht komt. Elk woord, schier iedere letter door de Evangelisten te boek gesteld, heeft bij hem gezag van waarheid. Zoo kan hij, omtrent het bijvoegsel van de hand van joannes afkomstig, (of volgens anderen, van den lateren redacteur des vierden Evangelies, die ook het 21ste hoofdstuk daaraan zou hebben toegevoegd), Joan. ii:21: ‘dit zeide Hij van den tempel zijns ligchaams’, hierbij kan stier aanteekenen: ‘dat de uitlegging van den heiligen Evangelist juist moet zijn door den heiligen geest, dat spreekt van zelf voor de geloovige kennis (kenners?) der Schrift, al ware het ook eerst werkelijk niet te verstaan.’ - Verder is hij niet tevreden met den eenvoudigen zin der woorden, maar tracht menigmaal nog een tweeden, een dieperen zin daaraan toe te voegen. De duiven, bij de tempelreiniging, zijn hem niet alleen offerdieren, zooals de schapen en runderen, maar ook, zinnebeelden des H. Geestes en - daarom worden zij door jezus met zachtheid behandeld. Het wonder op de bruiloft te Kana is hem eene openbaring van de heerlijkheid desgenen, die met den geest der kracht wilde doopen tot verkwikking in den nieuwen bruiloftswijn der eeuwige Genade!! - Bij het gesprek met nikodemus wordt aangemerkt, dat, hoe men ook denke over de wijze, waarop joannes dit gesprek vernam, toch altijd dit moet worden vastgesteld, dat hij door den Heiligen Geest, gelijk zijn gansche Evangelie, zoo ook dit hoog belangrijke hoofdstuk heeft geschreven, en dus niets wezenlijks, dat tot het volkomen begrip behoort, kan uitgelaten hebben; (is dit ook toepasselijk op de instelling van het Avondmaal? of behoort dit bij
stier niet tot het volkomen begrip van het Christendom?).
Deze voorbeelden zijn voldoende om onze meening te regtvaardigen, dat dit boek met veel oordeel des onderscheids moet gelezen worden. Wie over dergelijke steenen des aanstoots weet heen te stappen, zal zich beloond vinden, door een tal van schoonheden, die hij hier ontmoet. Vooral de bergrede verdient veler aandachtige lezing. - De vorm, waarin het werk is uitgegeven, beperkt het binnen een kleinen kring van lezers. De prijs van dit Eerste Deel is niet minder dan f 5-70, en het zal, zijn wij wèl onderrigt, nog door twee dergelijke Deelen worden achtervolgd. De uitgever had tot vermindering

{==375==} {>>pagina-aanduiding<<}
van dien hoogen prijs, het vignet tegenover den titel, dat zich noch door schoonheid, noch door gepastheid onderscheidt, best kunnen weglaten. De vertaling laat hier en daar wel wat te wenschen over. In het vervolg zouden wij den overzetter aanraden, minder woordelijk en meer helder de gedachten van den schrijver weêr te geven. Overigens drage zijn arbeid in menig hart gezegende vruchten!

-r-




Algem. Titel: III Hoofdstukken over de Heilige Linie, gevolgd van een schrijven aan den Raadsheer Aug. Reichensperger. - Bijz. Titels: De Heilige Linie. Proeve over de Oostwaardsche richting van kerk en autaar, als hoofdbeginsel der Kerkelijke Bouwkunst, door J.A. Alberdingk Thijm, O. Eq. S.G.M. Lid van de Kon. Akademie van Beeld. Kunsten, van de Maatschappijen en Genootschappen voor Ned. Letterkunde en Schoone Kunsten te Gent, Leiden, Leuven, 's Hertogenbosch, Maastricht, en 's Gravenhage; honorair Lid van het Comité Flamand de France, en korrespondeerend Lid van het Archaeol. Dioecezaan-Comité te Trier. Et erit ibi semita et via: et ‘via Sancta’ vocabitur. Is. XXXV:8. - Lettre sur la Ligne Sacree à M. le Conseiller Auguste Reichensperger, de la Chambre des Députés à Berlin, Président du Congrès Archéologique tenu à Ratisbonne, le 15, 16 et 17 Septembre, 1857. Par etc. (Extrait de la ‘Dietsche Warande’ pour 1857.) - Te Amsterdam, bij C.L. van Langenhuysen. 1858. In gr. 8vo. X, 220 en 23 bl. f 1-80.

‘In de eeuwigheid, waar God-zelf en zijne Heerlijkheid alles onmiddellijk bezielen en vervullen zal, - - - daar zullen, bij het genieten der Waarheid en Schoonheid zelve, geene beelden meer noodig zijn, als vertegenwoordigers van geestelijke verschijnsels, daar zullen in geene stoffelijke banden de betrekkingen meer gelegen zijn tusschen God en zijne schepselen, daar zal de geest geene vormen meer behoeven om op andere geesten te werken. Maar zoolang de morgenstond dier eeuwigheid nog niet voor ons is aangebroken - zoo lang deze stoffelijke aarde onze woonplaats is en het stof met zijne grenzen ons maar al te dikwijls belemmert in de werkingen van den geest - - - zoo lang erkennen wij, voor een goed deel

{==376==} {>>pagina-aanduiding<<}
afhankelijk te zijn van het ons omringend stof; zoo lang kunnen de vormen, die op ons werken, ons ten goede leiden of ten kwade, zoo lang bedienen wij ons van vorm en beeld, als dienaars van den geest, om met eene uit ziel en lichaam samengestelde maatschappij in betrekking te blijven en om ons-zelven te kunnen herkennen in de uitgesproken gedachte.’ Ziedaar het wijsgeerig beginsel, waarvan de S. uitgaat, om de Symboliek in 't gemeen, doch met name hare toepassing op de Kerkelijke Bouwkunst, te regtvaardigen.
Aan dit wijsgeerige schakelt hij dan voorts het historisch beginsel. ‘Het Symbolismus is zoo oud als de waereld. Zoo lang er stoffelijke vormen of zinnelijke teekens als uitdrukking, als dragers of vertegenwoordigers van zekere voorstellingen des geestes, van bovennatuurlijke wezens en geheimzinnige denkbeelden, of ook van feiten en personen, die afwezig waren, zijn opgetreden - met andere woorden, zoo lang de mensch mensch is geweest en gedacht, gesproken, en gehandeld heeft, heeft hij symbolen gebruikt, om zijne denkbeelden af te schilderen en op eene aan zijne behoeften beandwoordende wijze voor te dragen.’ Dat historische beginsel wordt nu voorts, bepaaldelijk met betrekking tot de ‘Oostwaardsche richting’ der heiligdommen, zoo voor de Heidensche en Israëlitische als voor de Christelijke wereld door tal van archaeologische citaten gestaafd. Eene verbazende, ofschoon dan ook wel eens vermoeijende belezenheid wordt daarbij - en evenzeer later bij de uitéénzetting van 't gestelde vraagstuk - door den S. ten toon gespreid.
Wij zijn 't met hem ééns èn in die beide beginselen èn wat aangaat het vraagstuk zelf. Lang reeds eer wij zijn wèlgemotiveerd pleit lazen, had eigen inzien ons overtuigd, dat elke Christenkerk behoorde gebouwd te wezen tegen 't Oosten, als uit welke hemelstreek de op 't heilige gerigte verbeeldingskracht des vromen tempelbezoekers die beide volmaakte giften zijns Hemelvaders in 't rijk der natuur en des geestes - het licht der Zonne en het licht van christus - vrolijk-moedig ziet opdagen. Eene voorstelling, die, verheven, en schoon, en rein, en waar als ze is, tevens den eenvoudigste voor de hand ligt.
Maar wanneer a.t. nu verder gaat, en alle vormen en onderdeelen van den kerkbouw zinnebeeldig opvat, om ze dàn,

{==377==} {>>pagina-aanduiding<<}
regtstreeks of zijdelings, met de Oostwaartsche rigting in verband te brengen, dan wordt zijne Symboliek ons niet zelden òf te minutieus, òf te ver gezocht, òf te vol wansmaak, òf te zeer op dwaling gegrond, dan dat we haar gehoorzaam willen onderschrijven.
Dat ze vaak te minutieus wordt, liet zich met zéér vele proeven aantoonen; doch 't zal genoeg zijn bij te brengen, dat a.t. zonder aarzeling zijn zegel hecht aan de vergeestelijkingen van durandus, volgens welke de met den voet getreden vloer het beeld is van den handwerkersstand, die met zijn zwoegen de H. Kerk ondersteunt, of ook wel van de armen van geest, terwijl de beeren, die van buiten en op de hoeken des gebouws geplaatst zijn, de heiliger menschen beduiden, die door hunne deugden en verdienste hunne zwakkere broeders binnen de Kerk houden; voorts zijn de bindbalken de wereldvorsten, die de eenheid en eendragt der Kerk handhaven, de welven of daksparren de predikers, en de leijen de (gemaliede) soldaten, die het heiligdom beschutten. Tegen zulke vernuftspelingen mag men te regt staande houden, dat wat, gelijk een vloer, enz., bij alle gebouwen onmisbaar en daarom aan allen gemeen is, niet dan door eene bijzondere bewerking, waarvan hier niet gerept wordt, eene symbolische beteekenis zou kunnen verkrijgen. Ofschoon wij dus geheel niet met den door den S. bestreden mensinga instemmen, dat het symbolisme van den kerkbouw slechts voorgewend zijn zou, gelooven wij toch ook ter andere zijde, dat veel hier voor symbolisch wordt geproclameerd, waarbij de bouwheer zelfs van verre aan geene symboliek heeft gedacht.
Wat minutieus is, is uit zijnen aard ook ver gezocht. ‘Dat de as der kerken doorgaands in het choor een weinig zijdwaards wijkt, wordt algemeen verklaard als eene afbeelding der neiging van het hoofd des Verlossers, bij het uitspreken der laatste kruiswoorden.’ Moge deze bedoeling van de bewuste afwijking al eens geschiedkundig bewijsbaar zijn, dan vragen wij nog, of a.t. geen protest had behooren in te leggen tegen de aanwending van zulk eene onleesbare hiëroglyphe, hij, die bl. 2 zóózeer op de doelmatigheid der symbolen had aangedrongen, en daartoe o.a. het voorbeeld had te baat genomen: ‘wenschen wij een Franschman kennis te

{==378==} {>>pagina-aanduiding<<}
geven van den inhoud eeniger gedachte - we zullen die gedachte in een Fransch kleed hebben te steken’?
Minutieus en ver gezocht zijn twee soorten van wansmaak. Daar zijn er evenwel meer: eene kinderachtigheid, die met toevalligheden beuzelt, en er dienvolgens behagen in schept zich den Heiland onder de gedaante van een visch te verbeelden, omdat het woord ἰχθύς juist de beginletters van Ἰησοῦς Χριστὸς Θεοῦ Ὑιὸς Σωτήρ zamenvat; eene geringschatting dier edele eenvoudigheid, welke alleen het zegel van 't Ware Schoon zijn kan, waardoor men er (zie bl. 63-66) geen bezwaar in vindt, aan één en 't zelfde symbool eene tweeen drie- en meervoudige intentie bij te leggen, en wat aan de gebrekkigheid van 't symbool te wijten is, aan ‘de levensvolheid der Kerk’ dankweet; eene vermenging van 't ongelijkslachtige, van 't profanum en sacrum, die ‘het orgel eener Christelijke kerk soms met de afbeelding van Orfeus, Arion, en de Muzen verciert’; eindelijk en vooral dat grof-zinnelijk symbolizerende ultra-mysticisme, 't welk zich voornamelijk op de H. Drievuldigheid, de Menschwording en het Lijden van christus, en de vereering zijner Moeder pleegt te rigten, en zich o.a. uitdrukt in deze regels:

‘Te middeweeg gevonden 
En weet ik niet waarheen: 
Of tot de roode heilge wonden, 
Of wit bemelkte leên.’ 

Alle deze, 't zij laf- of walgelijkheden, hadden door a.t. niet in bescherming moeten worden genomen.
Dan, wat zal men zeggen? Wansmaak kan, zoo min als ver gezochtheid en minutieusheid, dáár uitblijven waar dwaling is. En dwaling is, stuitende dwaling moet zijn, waar de H. Schriftwoorden, gelijk hier, aanhoudend weg, zonder eenige de minste exegese of kritiek naar de letter der Vulgata en harer Nederduitsche overzetting worden opgevat, en dan nog ter dienste van mystiek en allegoristiek, van typiek en symboliek uit hun verband gerukt. Dáár kan men immers - om iets uit ontelbaar veel te noemen - zonder moeite in Ps. lxviii:34 de Hemelvaart van christus, en wel als in 't Oosten geschied, meenen te lezen; dáár kan men de H. Maagd maria in de Sulamith van 't Hooglied, in de Judith der Apokryfen,

{==379==} {>>pagina-aanduiding<<}
in de Vrouwe der Apocalypse, ja tot in de Vrouwe van Gen. iii:15 toe - waar men dan tevens met de Vulgata de vermorseling der slang niet aan 't Vrouwenzaad, maar aan de Vrouw zelve toeschrijft - meenen te vinden; dáár kan men - vgl. bl. 176 - spijt rede en openbaring, aan eene verrijzenis des vleesches, en dat in haren zinnelijksten zin, blijven vasthouden. En zoo kan men dan, wanneer men eerst den Bijbel met eene gebrekkige vertaling en eene onzuivere kerkleer heeft vereenzelvigd, zich getroost tot het zeker anders wat opzienbarende resultaat doorslaan, dat ‘de kennis en het begrip ‘des Bijbels - wel niet als ‘geschreven of gedrukt boek’, maar als ‘opgenomen in het organismus der Kerk’ - ‘in de dagen waaruit onze schoonste kerken dagteekenen - de xiiie en xive Eeuwen - vrij wat algemeener waren dan later.’ Prosit!
Maar door dit alles, Lezers! wordt nu echter niet weggenomen, dat, aangezien de Heer a.t. zijne hoofdtaak - handhaving der Oostwaartsche kerkrigting - over 't geheel voldoende heeft afgewerkt, zijn boek reeds hierom met het eervol epitheton van nuttig verdient beloond te worden; terwijl het dan toch ook nog buitendien wel, zij 't onder veel ontuigs, veel wetens- of behartigingswaardigs behelst. Dus b.v., al is 't dat wij, Hervormden, op onze kerkhoven geene zigtbare kruisen plegen op te rigten, kan toch ook ons die treffende opmerking, bl. 175 v., nog wel eens te stade komen, dat de sombere voorstelling van 't Kruis althans op den Christelijken Godsakker, den akker der Hope, minder voegt, en dat men daarom in de Katakomben het Kruis met rozen versierde.
Aan alle liefhebbers dan en beoefenaars der Kerkelijke Architectuur en Archaeologie wordt ‘de Heilige Linie’ gaarne aanbevolen: te liever, wijl des S. gewone uitvallen tegen het Protestantisme hier niet vele, en - één enkelen vinnigen zet omtrent luther, die iets grooter was dan a.t., uitgezonderd - niet van de ergste zijn. Daarbij wordt het gebruik van dit werk bijzonder bevorderd door een voorbeeldig volledigen Index, welks gemis - men kan het niet te veel herinneren - zoo menig ander boek voor de helft van zijne waarde berooft. Wat daarentegen den brief aan den Heer reichensperger betreft, deze had o.i. zonder schade achterwege kunnen blijven, daar men er niet veel meer dan een résumé van ‘de H. Linie’ in aantreft. Moet hij voor buitenlanders dienen,

{==380==} {>>pagina-aanduiding<<}
welnu, dan ware voor hen eene afzonderlijke uitgave doeltreffender.
De uitvoering, ten slotte, van den Heer van langenhuysen is allezins verdienstelijk, zoo om de zuivere en aangename letter, als niet minder om de naauwkeurigheid van correctie, die bij de vele citaten uit vreemde en oude talen niet gemakkelijk zal geweest zijn.

v.p.




Volkshuishoudkunde. Een Overzigt van de beginselen dier wetenschap, door Mr. H.J. Smidt. Groningen, J.B. Wolters. 1858. In kl. 8vo. 212 bl. f 1-50.

De onbekendheid, welke de Schrijver van dit boek in alle kringen opmerkte met de grondwaarheden der hier behandelde wetenschap, spoorde hem aan om zijn licht niet onder de korenmaat te plaatsen, maar voor het publiek te doen schitteren. Wanneer die wetenschap nog onbekend is bij velen, ligt dit ongetwijfeld aan verklaarden onwil, want het getal van leer- en leesboeken daarover, is als het zand aan onze stranden. Men kan er genoeg over lezen, maar dat men niet wil..... à qui la faute? Daarom ook kwam de gedachte bij ons op, of wij nog wel een nieuw leesboek voor het algemeen behoefden, en wij gelooven dit met grond te mogen betwijfelen. Is de staatshuishoudknnde voor boer, burger en edelman, voor heer en knecht, voor den diplomaat en den leerling op de armenscholen even onmisbaar, dan zal zij haren weg wel vinden, en is zij alleen in de mode, dan zal zij toch verdwijnen als iedere nieuwere snede van jas of rok verdwijnt voor een ander model, ons van elders aangewaaid. Wij achten het een voorregt, dat de leer der volkswelvaart tot wetenschap is verheven, wij buigen ons eerbiedig voor smith, carry, say, bastiat: wij erkennen de waarde van de pogingen van zoovelen, die deze wetenschap onder het volk bragten, maar..... wij kunnen niet begrijpen, dat de kok bij zijn spit, de modiste bij haar japon, de schooljongen bij zijn hoepel, doordrongen moeten zijn van de waarheden der Économie Politique, en dat zij zonder deze niet hoepelen, koken of eenig beroep kunnen uitoefenen. Men meent dit wel eens, en velen onzer tijdgenooten zouden bij voorkeur door een

{==381==} {>>pagina-aanduiding<<}
schoenmaker, broodbakker of slagter bediend worden, die systhematisch de duurste, slechtste waar leverden, doch doordrongen waren van de theorie der staathuishoudkunde, dan door andere leveranciers, die goed en goedkoop leverden, doch van de gevierde wetenschap niets af wisten. Dit gelooven wij niet. Onze voorouders kwamen zeer ver met hunne Economie, doch wisten niet veel van Économie Politique: nu is het eene eeuw van geldverteren en geldmaken zonder economie, doch vol van Économie Politique. Of wij er beter om zijn? Wij betwijfelen het, en hebben meer eerbied voor den oud-Amsterdamschen handelaar, die in zijne hemdsmouwen ter beurze kwam, doch alles contant betaalde, en genoeg door zijne spaarzaamheid won om zijne koopvaardijvaarders ten beste te geven om in Duitschland lodewijk XIV te keeren, dan voor den wetenschappelijken staatshuishoudkundigen koopman der xixe eeuw, die, zwetsend van crediet, waarde en handelsbelang, overal blanco credieten heeft, met elk wissels heeft loopen, en eindelijk ad Lunam vertrekt, zooals een mijner vrienden altijd zegt. Dikwijls wordt het hoofd ten koste van het hart gevormd, en dat willen al die mannen, die van de hooge waarde niet der Economie, maar der Économie Politique gewagen.
Dit moest ons van het hart. Het brandde daar al sedert lang op. Al houde men ons ook voor anti-revolutionairen, wij moesten eens eene stem verheffen tegen het gekraai der eeuw, die wij wel geene eeuw van laster en van logen noemen, zooals vader bilderdijk, maar voor welke wij ook niet nederknielen. Engeland, Amerika, Hamburg zijn staten, die Holland doen blozen, zoo riep men altijd en roepen velen nog, en bij de crisis, die de handel leed, is Holland het eenige land, dat vrij en eerlijk het hoofd verheft, ook zonder reuzenschreden gemaakt te hebben in de leer der volkshuishoudkunde.
Mr. smidts boekje is een zeer goed boekje voor het beoogde doel, maar dat doel zelf kunnen wij niet onvoorwaardelijk toejuichen. Wij achten het onnoodig en..... nisi utile est quod agimus, stulta est gloria.

a.

De Kindschheid van den Mensch. Eene bijdrage tot de Anthropologie en Psychologie, door Dr. Oskar Heyfelder. Naar

{==382==} {>>pagina-aanduiding<<}
de tweede Hoogduitsche uitgave, door J.L. Terwen. Utrecht, C.G. van der Post. 1858. In kl. 8vo. VI, 2 en 130 bl. f 1-20.

De in bovenstaanden titel genoemde schrijver, Dr. oskar heyfelder, privaat-docent aan de Universiteit te München, had het genoegen, dat zijn werkje, in Julij 1857 (blijkens het onderschrift der voorrede) uitgegeven, reeds binnen drie maanden was uitverkocht, en dat er eene tweede uitgaaf gevorderd werd. Het in omvang kleine, doch naar inhoud hoogst belangrijke geschrift had dien buitengemeenen opgang niet alleen aan den gunstig bekenden naam van zijn auteur, maar vooral aan zijne eigene gehalte en aan den vorm, waarin de denkbeelden van den schrijver werden medegedeeld, te danken. De physiologische en psychologische levensgeschiedenis van het kind toch maken den eenigen grondslag uit, waarop de schrijver te regt al zijne, tot de verpleging en opvoeding betrekkelijke, paedagogische en geneeskundige voorschriften laat steunen, zoodat deze slechts te beschouwen zijn als praktische gevolgtrekkingen uit eene juiste, op ervaring gebouwde en duidelijk uitgesprokene theorie afgeleid. Daarenboven ontwikkelt de schrijver zijne denkbeelden in een beknopten en kernachtigen, eenigermate met een wijsgeerig en diepzinnig waas overtogen stijl, waardoor de lezer zich als onwillekeurig voelt aangetrokken. Geen wonder, dat een zoodanig werk ook in ons vaderland belangstelling opgewekt en eenen vertaler gevonden heeft. Dat deze de moeijelijkheden aan die taak verbonden, niet voorbijgezien heeft, blijkt uit de voorrede, waar hij in eene aanteekening zegt: ‘Alleen heeft de vertaler zich genoodzaakt gezien, hier en daar, doch slechts weinig, eenige verandering te maken, ten einde eenigermate aan de verhandeling hare duitsche kleur te ontnemen.’ Niet te min moeten wij, tot ons leedwezen, zeggen, dat het werkje door de hollandsche vertaling niet gewonnen, maar verloren heeft. Dat de heer terwen toch hiervoor niet berekend was, of er althans te weinig zorg aan besteed heeft, blijkt reeds op de eerste bladzijde der vertaalde
voorrede. Dáár lezen wij: ‘Opvoedkundigen en zielkundigen van het vak zijn gewoonlijk vreemdelingen in de natuur- en de natuurwetenschappen; de geneeskundigen echter houden zich op eenen afstand van dit gebied, en wat nog erger is, de tijdgeest der geneeskunde verbiedt

{==383==} {>>pagina-aanduiding<<}
hun bijna zulke vraagstukken te behandelen. Ik heb het gewaagd, op het gevaar af van door de meest exclusieve ambtgenooten veroordeeld te worden, en in afwachting van regtmatige en onregtmatige berisping, tevreden, wanneer het mij gelukt, het thema voor het algemeene belang en tot bespreking van de bevoegde zijde te behandelen.’ In het hoogduitsch staat er: ‘Paedagogen und Psychologen vom Fach, stchen gewöhnlich der Natur und den Naturwissenschaften fern; die Mediziner aber halten sich jenen Gebieten ferne und, was übler, der medizinische Zeitgeist verbietet Ihuen beinahe solche Fragen zu behandlen. Ich habs gewagt - auf die Gefahr der Verurtheilung von den exclusivsten Fachgenossen, in Erwartung gerechten und ungerechten Tadels, zufrieden, wenn es mir gelingt, das Thema dem allgemeinen Interesse und der Besprechung von competenterer Seite entgegen zu führen.’ Uit dien oorspronkelijken tekst blijkt duidelijk, dat in den eersten volzin eene tegenstelling tusschen de paedagogen en geneeskundigen gemaakt wordt, en daarom hadden de laatste woorden aldus moeten vertaald zijn: ‘De geneeskundigen daarentegen houden zich op eenen afstand van het paedagogische en psychologische gebied, en wat nog erger is, de medicinale tijdgeest verbiedt hun bijna vraagstukken te behandelen, die daarop betrekking hebben.’ Evenzeer is het noodig, de laatste, geheel onverstaanbare woorden van den tweeden volzin, op deze of soortgelijke wijze te veranderen: ‘tevreden, als het mij gelukt, voor dit onderwerp de algemeene belangstelling op te wekken, of tot de behandeling er van door meer bevoegden aanleiding te geven.’ Mogt het aangehaalde voorbeeld, aan het begin der Voorrede ontleend, nog niet toercikende zijn, om het ex ungue leonem te mogen toepassen, dan verwijzen wij nog tot het begin van het werk zelf, op bl. 1, dat aldus luidt: ‘Aan elke beschouwing der regtmatige en
maatschappelijke stelling, der verzorging, behandeling en opvoeding des kinds moet de kennis van zijnen physieken toestand ten grondslag liggen, als de natuurlijke basis van alle helder begrip van de natuur des kinds, gelijk dan ook deze kennis alleen geregtigd en geschikt maakt, om een beroep uit te oefenen, wetten te geven, inrigtingen te maken, waarvan de jonge mensch het voorwerp en doel is.’







{==384==} {>>pagina-aanduiding<<}

De Gestichten en openbare Gebouwen van Middelburg, door A.A. Fokker en J.C. de Man, Medicinae Doctoren aldaar. Te Middelburg, ter drukkerij van A.J. de Wilde. 1857. In 8vo. I. De Gestichten, II en 78 bl. II. De openbare Gebouwen. 87 bl. f 1-60.

De beide genoemde Geneesheeren leverden in het jaar 1856, in den zevenden jaargang van het Tijdschrift der Nederlandsche Maatschappij tot bevordering der Geneeskunst, hunne belangrijke Proeve eener geneeskundige plaatsbeschrijving van de stad Middelburg, waarvan steller dezes met lof melding maakte aan het slot zijner in de Vaderl. Letteroefeningen van het vorige jaar (bl. 774 en vv.) geplaatste aankondiging der Beschouwingen van den Gezondheidstoestand van Nederland en bijzonder van Middelburg, door a. caland. Vóór weinige maanden gaven diezelfde beide schrijvers, als vervolg op hunne vorige Proeve, eenen nieuwen, hierboven genoemden gemeenschappelijken arbeid in het licht, die niet alleen gewigtige bouwstoffen bevat voor eene eventuële geneeskundige topographie van Zeelands hoofdstad, maar ons ook met vele andere, tot dat gewest betrekkelijke, bijzonderheden bekend maakt. Door gestichten verstaan zij zoodanige huizen of gebouwen, die bestemd zijn om er eene talrijke bevolking duurzaam te doen verblijven, en daartoe worden gebragt: het Gasthuis, de Garnizoens-infirmerie, het Ziekenhuis, het Werkhuis, het Burger-weeshuis, de Kazerne, het Burgerlijk en Militair huis van verzekering. In onderscheiding van deze worden openbare gebouwen genoemd alle zoodanige localiteiten, als uit haren aard bestemd zijn, om voor korteren of langeren tijd, tot eene gemeenschappelijke zamenkomst van velen te dienen, gelijk kerken, scholen, schouwburg-, concert-, en gehoor-zalen, benevens andere openbare plaatsen van uitspanning. Die verdeeling van het onderwerp is allergeschiktst, dewijl het eenigermate verschillende zaken zijn, die vooral in aanmerking moeten komen, om de gestichten en openbare gebouwen, met het oog op de voorschriften, door de Gezondheidsleer aan de hand geven, wèl te
beoordeelen. Het is toch geheel iets anders of een gebouw duurzaam, dan of het slechts tijdelijk, gedurende weinige uren, tot verblijfplaats van talrijke personen dienen moet. De schrijvers hebben

{==385==} {>>pagina-aanduiding<<}
dit te regt ingezien, en dien overeenkomstig hun onderzoek bewerkstelligd. Onder de kerken, om deze ééne bijzonderheid te vermelden, worden niet alleen de Nieuwe kerk, Koorkerk, Oostkerk, Armen-kerk, Fransche kerk, Engelsche kerk, Afgescheiden kerk, Luthersche kerk, Doopsgezinde kerk, Roomsch-Katholijke kerk en Synagoge beschreven, maar ook de kerk in de Langedelft, voor de volgelingen van van dijke bestemd, en de kerk op de Rouaansche Kaai, die hare aanleiding vond in de jongste decreten van de Algemeene Synode, vooral dat, waarbij een ambtscostuum voor de predikanten werd aanbevolen. Voor elk dier gebouwen wordt de inhoud in cubiekmeters, en derhalve de hoeveelheid der inwendig besloten lucht, het aantal der zitplaatsen, de ruimte van deze en het getal zitplaatsen, waarvoor nog beschikbare ruimte is, opgegeven.





De Geneeskundige Wets-Ontwerpen, door de Regering aangeboden aan de Staten-Generaal, beschouwd door B.F. Suerman, Oud-Hoogleeraar te Utrecht. Utrecht, C.G. van der Post. 1857. In gr. 8vo. 42 bl. f :-50.

Het Ontwerp der Geneeskundige Staatsregeling (1857), getoetst aan de eischen der maatschappij en het belang der geneeskunstoefenaren in Nederland, door D. Veegens, Medic. et Chir. Doctor te Weesp. Weesp, G.C. Brugman. 1857. In 8vo. 13 bl. Tweede Stuk 19 bl. f :-30.

Betoog, dat het veroorloven van de burgerpraktijk aan de Officieren van Gezondheid zoude zijn regtvaardig, billijk en het algemeen ten nutte, door een Officier van Gezondheid. Te Deventer, bij J. Brinkgreve. 1857. In post 8vo. 27 bl. f :-30.

Ofschoon de geneeskundige wets-ontwerpen, waarop de drie bovenstaande geschriften betrekking hebben, reeds in het vorige jaar bij de Tweede Kamer der Staten-Generaal ingediend en in de Sectiën onderzocht werden, zoo is echter, na de verandering onlangs in het Ministerie voorgevallen, voor alsnog de tijd niet te voorzien, waarop zij in discussie gebragt zullen worden. Moge hierdoor voor het oogenblik, de belangstelling in zoodanige geschriften eenigermate verminderd zijn, zoo

{==386==} {>>pagina-aanduiding<<}
blijft echter al wat over de genoemde wets-ontwerpen eenig licht verspreiden kan, of daarin leemten en gebreken aanwijst, van het grootste gewigt.
1. De hoogleeraar suerman ontwikkelt zijne bedenkingen tegen de nieuwe wets-ontwerpen op eene duidelijke en allezins humane wijze, en staat tot dat einde achtereenvolgens stil bij de vier soorten van Doctoren, die de concept-wet erkent, bij de geneesmeesters en handlangers, en eindelijk bij de provinciale artsen, de provinciaal-scheikundigen en de arrondissementsartsen, die, met een inspecteur aan het hoofd, het geneeskundig bestuur zullen uitmaken. Behalve het genoemde personeel worden er, naar behoefte, nog bijzondere inspecteurs erkend, terwijl er ook nog twee onderscheidene commissiën, eene geneeskundige en eene gezondheids-commissie worden voorgedragen. Daar nu deze en andere, tot de geneeskundige hiërarchie, de kunstoefening, de handhaving der geneeskundige politie, de geregtelijke geneeskunde enz. betrekkelijke vraagstukken onder de zeer betwistbare onderwerpen van den dag moeten gerangschikt worden, zoo heeft het onbedenkelijk veel waarde, daarover het gevoelen van een hoogst ervaren, in de praktijk grijs geworden geleerde, die daarenboven vijftig jaren lang lid der provinciale geneeskundige commissie voor Gelderland, en later voor Utrecht geweest is, te mogen vernemen.
2. De heer veegens staat in de eerste plaats stil bij de geneesmeesters, die in het wets-ontwerp, regelende de uitoefening der geneeskunst, als tweede geneeskundige stand, worden toegelaten, tot welk einde hij betoogt, dat die toelating inconsequent is met betrekking tot het aangenomen beginsel der wet, onverantwoordelijk met betrekking tot de regten der maatschappij, onwaardig met het oog op den rang van den geneeskunstoefenaar. De overige, niet ongegronde, bedenkingen van den schrijver hebben niet slechts op den verderen inhoud van het genoemde eerste Ontwerp, maar ook op Ontwerp 2, regelende de uitoefening der artsenijbereidkunst en den handel in geneesmiddelen en in heelkundige werktuigen, op Ontwerp 3, regelende het geneeskundig bestuur, en op Ontwerp 4, regelende het onderzoek naar de bekwaamheid van aanstaande geneeskunstoefenaars en apothekers, betrekking, en worden grootendeels in den vorm van aanmerkingen op de voorgedragene afzonderlijke wets-
{==387==} {>>pagina-aanduiding<<}
artikels medegedeeld, zoodat wij ons door eene nadere vermelding er van aan te groote uitvoerigheid zouden schuldig maken.
3. De ongenoemde schrijver tracht te betoogen, dat het wettelijk veroorloven der geneeskundige burgerpraktijk aan de officieren van gezondheid niet alleen met de regtvaardigheid en billijkheid strooken, maar ook aan de belangen der maatschappij bevorderlijk zijn zou. Ofschoon zijn geschrift het vermoeden van eene oratio pro domo, van een strijd voor haardsteden en altaren opwekt, zoo zouden wij hierin echter gereedelijk berusten, bijaldien de schrijver slechts getoond had, dat hij voor de taak, die hij op zich nam, behoorlijk berekend was. Dit is echter niet het geval, vermits taal en stijl hoogst gebrekkig zijn. Men oordeele uit de twee volgende staaltjes, aan de eerste bladzijde ontleend: ‘Bij de polemiek enz. vallen terstond twee fouten in het oog - twee fouten namelijk, van uit de rigting beschouwd, van waaruit ik eenige opmerkingen het publiek in uitgebreidden zin genomen, wensch ten beste te geven’. En vier regels later: ‘terwijl als een uitvloeisel daarvan zij, bij het bespreken van de militaire geneeskundigen tegenover hunne medeburgers zich daarenboven slechts éénzijdig doen hooren.’





Zondagsbrieven aan eene Godsdienstige Vriendin over Natuurkunde en Godsdienst en haren heilloozen strijd in onze dagen, door Dr. Klencke, Hoogleeraar te Leipzig. Uit het Hoogduitsch door A. Winkler Prins, Math. et Phil. Nat. Cand., Doopsgez. Leeraar te Veendam. Dordrecht, P.K. Braat. 1857. In kl. 8vo. XI en 304 bl. f 2-75.

Het valt Recensent bezwaarlijk een verslag van deze brieven te geven. Hij heeft de lezing daarvan met moeite ten einde gebragt en na dien arbeid zich afgevraagd: wat hebt gij nu gewonnen? Wat wil eigenlijk Prof. klencke? - en een duidelijk antwoord kon hij zich op die vraag niet geven. Ten einde nu echter den lezer van dit tijdschrift eenigzins te laten oordeelen, wat deze brieven behelzen, weet hij geen ander middel dan uit den Inhoud, die achter de voorrede des vertalers volgt, iets op te teekenen van 't geen de Schr. in deze brieven, zoo

{==388==} {>>pagina-aanduiding<<}
al niet behandeld heeft, toch schijnt voorgenomen hebben te behandelen. Eerste brief. Gemoedsgesteldheid op den zondag. De godsdienst van den natuurkundige. Kan een beoefenaar der proefondervindelijke natuurkunde een goed Christen zijn? enz. Tweede brief. De voornaamste vragen over de onderlinge betrekking der godsdienst en der natuurkundige wetenschap. Onze belijdenis van christus. De christen als onderzoeker der natuur. Twee wegen leiden ons tot verwerping des geloofs. Humaniteitsleer en wijsbegeerte, enz.
Wordt het onze lezers niet reeds groen en blaauw voor de oogen? Deze onbepaalde verwarring in de inhoudsopgave is echter slechts eene trouwe afschaduwing van den verwarden inhoud zelven. Komt in den tweeden brief ‘Het rijk der geesten en dat der natuur’, in den zevenden komt weder ‘Het gebied der natuur en het rijk der geesten’; komt in den eersten brief de vraag voor: ‘Kan een beoefenaar der proefondervindelijke natuurkunde een goed christen zijn?’ in den negenden (gelukkig den laatsten) lezen wij: ‘Een beoefenaar der proefondervindelijke natuurkunde behoeft geenszins op te houden een waar en geloovig christen te zijn.’
De Schr. heeft deze brieven op zondagen geschreven. Dat wij dat weten, heeft voor hem een bijzonder belang; althans hij schept er blijkbaar behagen in, het ons herhaaldelijk te vertellen, dat hij daaraan de eenige ochtenduren besteed heeft, die de beroepsbezigheden van al de dagen der week te zijner beschikking hebben gelaten; zondags zijn zijne zieken misschien beleefdheidshalve minder ziek. Hij kon ter kerk gaan, maar hij meent God hulde te bewijzen, door niet in 't midden der gemeente, maar aan zijne schrijftafel neêr te zitten. Wij willen hierover niet met hem twisten. Maar terwijl ons zijn geschrijf noch gesticht noch geleerd heeft, raden wij allerminst de lezing dezer brieven op zondag aan, als een nuttig werk tot vervanging van het kerkbezoek. Dat men zoo verward schrijven kan, bevreemdt ons, maar misschien niet minder, dat zulke werken in onze taal worden overgebragt. Het duidelijkste in het geheele boekje is ons, dat de Schr. tegen eenige plaatsen vooral van ulich polemiseert. De stijl is even gezwollen en bombastisch als in de Scheppingsdagen, van welke wij vroeger een kort verslag gegeven hebben. Zoo lezen wij b.v. bl. 162: ‘Zulk eene menschelijke rede gelijkt mijns

{==389==} {>>pagina-aanduiding<<}
inziens op eene der vele zwavelwaterstofbellen, met dezelfde stof gevuld en volkomen naar elkander zweemend, die uit het kwalijk riekend moeras van het pantheïstische algemeene oprijzen, om den vasten weg van hun [haar] kortstondig bestaan te doorloopen. Zoo veel mogelijk gevuld met den inhoud van haar ontstaan, werpen zij zich, in haar buitenvlies het beeld des hemels en der aarde weerkaatsend, bij hare uitbarsting in de armen van den schoonen dood der algemeenheid en haar geestelijke (gasvormige) inhoud keert tot het algemeene terug.’ Wij betreuren het, dat sommige natuurkundigen materialisten zijn, maar is het noodig hen te bestrijden, dan zeggen wij ‘non tali auxilio!’ Noch hetgeen bestreden wordt, noch hetgeen de Schr. verdedigt, komt ons van hooge waarde voor. Zijne godsdienstige overtuigingen zijn even onbepaald als zijne zoogenoemde wijsgeerige en wetenschappelijke meeningen.

j.v.d.h.





Blikken in het Leven. Uit het Hoogduitsch van K.F. Burdach, vertaald door Dr. J.L. Dusseau, met eene voorrede van L.S.P. Meyboom. Eerste Deel. Amsterdam, G. Theod. Bom. 1856. In post 8vo. XII en 279 bl. f 2 - 80.

Veertien jaren zijn er na de uitgave van dit werk verloopen eer deze vertaling van het Eerste Deel bij ons het licht zag. Uit de toezending van het Eerste Deel, dat reeds het jaartal 1856 draagt, blijkt ons niet of deze vertaling verder is voortgezet. Het oorspronkelijk werk bestaat uit vier Deelen, waarvan echter het laatste, in 1848, na den dood des Schrijvers, in het licht gegeven, op zich zelf staat. Het behelst namelijk eene beschrijving door den Schr. van zijn eigen leven ontworpen (autobiographie). De voorrede van den Heer meyboom laat ons onkundig, of ook dit Deel, welks omvang dien der vroegeren overtreft, in deze vertaling zal worden opgenomen. Wij voor ons zouden zulks niet wenschen; want, hoezeer deze levensbeschrijving eene aangename lectuur oplevert, is echter de persoon des Schrijvers geene zoo merkwaardige verschijning op het gebied der wetenschappen, dat zijn uitvoerig levensberigt ook in ons vaderland genoegzame belangrijkheid bezit. Burdach was een man van veelomvattende kennis, maar die, gelijk zoo vele geleerden in Duitschland, in den aanvang en

{==390==} {>>pagina-aanduiding<<}
nog gedurende een groot gedeelte van zijne wetenschappelijke loopbaan over allerlei vakken geschreven heeft om in zijn onderhoud te voorzien. De gemakkelijkheid, waarmede hij schreef, deed hem vele aanzoeken van uitgevers ontvangen, waardoor hij van gezette nasporing en eigen onderzoek dikwerf werd afgetrokken, en nog meer omvatte in zijne geschriften dan in zijne studie.
Het denkbeeld, dat in dit werk over het leven den grondtoon uitmaakt, bestaat hierin, dat de natuur een organismus is; God, de wereldgeest, spiegelt zich in het levensbeginsel der bewerktuigde wezens af; de ziel vertoont zich als het levensbeginsel, dat zijne werkzaamheid hooger uitstrekt dan in de vorming van het organismus, en dat aan zich zelven openbaar wordt. Levensbeginsel en ziel zijn in den grond één; verborgen en sluimerend (potentiëel) is de ziel reeds bij de kiem aanwezig.
Deze wijze van beschouwen geeft den Schr. gereede aanleiding tot menigerlei vergelijkingen tusschen het zinnelijke en geestelijke, welke, zonder veel licht over duistere punten te verspreiden, evenwel hier en daar eene onderhoudende lectuur opleveren. Moeijelijk zal hij ons overtuigen, dat onze planeet al de wezenlijke kenmerken van een levend ligchaam vertoont (bl. 35), maar gaarne hooren wij hem uit een schat van aanteekeningen mededeelen, wat men van voorgevoel en instinct bij de dieren heeft opgemerkt (bl. 110-132, bl. 218 en verv.). Wij zeggen het overigens onzen Schr. gaarne na (bl. 81): ‘De menschelijke geest kan het verlangen niet onderdrukken, ook over dat duister gebied het licht zijner kennis uit te breiden, en na vele vergeefsche pogingen klopt hij altijd op nieuw aan de geslotene deur. Eerst laat komt hij tot de erkentenis, dat hij in de droombeelden zijner verbeeldingskracht slechts mogelijkheden heeft opgenomen, waaraan de stempel der objectieve waarheid nog ontbreekt.’
De vertaler heeft zich over 't geheel van zijne taak zeer goed gekweten, en het, niet altijd zeer duidelijke, oorspronkelijke in niet al te zeer Germaansch Nederduitsch overgebragt. Over kleinigheden willen wij geene aanmerkingen maken, maar wij kunnen echter niet verzwijgen, dat hij in de natuurlijke geschiedenis niet zeer ervaren schijnt te zijn; hij zou anders Schlupfwespen op bl. 52 en 118 niet door meelkevers vertaald hebben, noch Hirschkäfer, bl. 116, door schalebijter.

j.v.d.h.





{==391==} {>>pagina-aanduiding<<}

Beginselen der Meetkunst(de), benevens vraagstukken en oefeningen ter toepassing; door J.C.J. Kempees, Luitenant der Infanterie aan de Kon. Academie voor de Zee- en Landmagt. Tweede Stukje. Te Breda, bij Broese en Comp. 1857. In kl. 8vo. XXIX en 172 bl. f 1-40.

Wij zijn niet in de gelegenheid geweest van het Eerste Stukje dezer beginselen der meetkunde eene aankondiging te doen. Bij het gunstig onthaal, dat er reeds terstond alom aan ten deel viel, was dit welligt ook minder noodzakelijk. Is dit niet het geval met het Tweede Stukje, zoo zij het verre van ons, zulks toe te schrijven aan mindere geschiktheid van dezen arbeid des Schrijvers. Veeleer zoeken wij er de reden van in andere omstandigheden, b.v. in het kleine getal dergenen, die in de meetkunde die hoogte bereiken. Daarenboven zijn de redenen, welke bij het onderwijs dit of dat leerboek de voorkeur doen geven, in dit geval welligt van minder overwegenden aard, zoodat men veelal onafhankelijker is in zijne keus, terwijl men minder gevaar loopt zich eene verdenking op den hals te halen, wanneer men er voor durft uitkomen een ander boek te gebruiken. Of is het zoo zeldzaam, dat bij het doen eener keuze van een wiskundig leerboek vaak meer uit sleur, meer uit volgzucht wordt te werk gegaan, dan uit eigen overtuiging. En dit is ook vrij natuurlijk, daar velen de overige leerboeken dikwijls weinig meer dan bij naam kennen. Hoe toch is anders die geheele of gedeeltelijke verdringing van de werken van van swinden, van de gelder, van schröder, van lacroix, van badon ghyben, van buys ballot, zonder nog te gewagen van euclides en steenstra, te verklaren, waaraan immers velen hun wiskundig licht hebben ontstoken, om het later zoo helder te doen schijnen. Maar, zal men ons welligt toevoegen, moet de methode, den meer geleidelijken gang, zoowel in volgorde als redenering, niet bovenal in aanmerking genomen worden, en wij stemmen dit volgaarne toe, wanneer die methode minder het gemakkelijk aanleeren dan het vormende, het ontwikkelende en vruchtdragende van het wiskundig onderwijs ten doel heeft. - Of
is het eene zeldzaamheid, dat jongelieden, die vrij vlug het bewijs eener stelling leeren, evenwel weinig tact hebben de bewezene waarheden bij voorkomende gelegenheden

{==392==} {>>pagina-aanduiding<<}
toe te passen; die zeer gemakkelijk volgen en voor waarheid aannemen, maar weinig slag hebben om zelf den weg te vinden, die tot eene of andere waarheid leidt. En ligt juist hierin niet voor een groot deel het doel, waarom de wiskundige studie in onze dagen meer wordt aanbevolen dan vroeger? - Men wil ontwikkeling van het verstand, opscherping van het oordeel, strengheid en zekerheid in het vormen van besluiten op wiskundig terrein, maar ook daar buiten. Uit dit oogpunt beschouwd, zal de onderwijzer zijne taak niet afgedaan mogen rekenen als hij zijnen leerlingen een algemeen gebruikt boek in handen geeft en hen de stellingen laat bewijzen. Neen, hij zal voortdurend moeten onderzoeken of zij in het bewijs zijn doorgedrongen en daarvan geheel zijn overtuigd.
Het werk nu van den Heer k. verschilt niet zoo zeer in methode van dat des Heeren badon ghyben, als wel in sommige punten wat de volgorde betreft, in het bewijs van eenige stellingen, in het brengen van de figuren in den tekst, in het toevoegen van een artikel over de meetkundige plaatsen en in het geven van een aanzienlijk getal vraagstukken ter toepassing van het geleerde in dit deel, waarbij nog gevoegd kan worden eene uitvoerige opgave van den inhoud en van de voornaamste in het werk voorkomende formulen. Onder deze veranderingen zijn er, die als belangrijke verbeteringen moeten aangemerkt worden.
Achtervolgens behandelt de Schrijver den betrekkelijken stand van regte lijnen en platte vlakken. Wij vonden hier nog het omslagtige bewijs op de stelling van § 189. Jammer, dat de Schrijver hier niet het kortere bewijs heeft geleverd. Ook beviel ons de bepaling van de projectie eener lijn op een plat vlak niet erg, zie bl. 21. - Het bewijs op bl. 34 zal voor velen niet weinig bezwaar opleveren. Bij de veelvlakkige ligchamen is vooral uitvoerig behandeld, wat betrekking heeft op de gelijk- en gelijkvormigheid. Het verwonderde ons, onder de formulen voor het oppervlak der ligchamen die voor de regelmatige ligchamen niet te vinden. - Den inhoud der veelvlakkige ligchamen; hier zagen wij met genoegen hoe de S. bewijst, dat de inhoud van eene driehoekige piramide gelijk is aan het product van haar grondvlak met een derde van hare hoogte, alsmede dat voor den inhoud van het prismoïde; wij misten weder de inhoudsopgave van de regelmatige ligchamen. -
{==393==} {>>pagina-aanduiding<<}
De eenvoudigste omwentelingsligchamen: ook hierbij hebben wij met welgevallen gezien, dat de Schrijver wat uitvoeriger is geweest dan anderen. - Van het beschrijven van den bol in en om de regelmatige veelvlakkige ligchamen is ook hier geen gewag gemaakt. - In het aanhangsel over de meetkunstige plaatsen worden de verschillende gevallen opgegeven en verklaard, waarbij deze wijze van beschouwing den leerling een' zekeren weg ter oplossing van sommige vraagstukken wordt aan de hand gegeven, en door de oplossing van eenige vraagstukken toegelicht. - De vraagstukken en oefeningen, hoe gepast ook gekozen, kwamen ons, bij eene oppervlakkige lezing, niet altijd even geschikt voor; wij vreezen, dat vele leerlingen na de afgehandelde paragraphen niet in staat zullen zijn, ze zonder teregtwijzing op te lossen, en dat zij dus bij zoo weinig resultaten den moed zullen laten zakken. - Over het algemeen heeft de Heer
k. met de hem eigene duidelijkheid en helderheid de zaken behandeld, maar inzonderheid is hij gelukkig geweest in de keuze en teekening der figuren, die, geholpen door de nette en juiste uitvoering, veel bijdragen om den leerling het bewijs beter te doen vatten. Om deze redenen kunnen wij het genoemde werk gerust aanbevelen.




Eerste verzameling van Rekenkundige Voorstellen voor de hoogste klasse der lagere scholen; door L. Bouwman, Onderwijzer te Oostermeer. Te Groningen, bij F. Folkers. In kl. 8vo. 38 bl. f :-15.

Rec. heeft het genoegen niet de ‘Verzameling van Rekenkundige Voorstellen voor de hoogste klasse der lagere scholen’ van denzelfden Schrijver, waaraan dit moet voorafgaan, te kennen. Dit is ook het geval met de zes Rekenboekjes, waarop dit, blijkens het voorberigt, als een vervolg te beschouwen is. Er schiet hem dus niets over dan dit werkje als op zich zelf staande te beoordeelen. - Het bestaat in 8 paragraphen, ieder van een vijf-en-twintigtal opgaven, die, wat stof en vorm betreft, van gemengden aard zijn. Over het algemeen zijn zij goed gekozen, en hoewel niet alle uit het dagelijksch leven, vallen zij toch meestal onder het bereik van kinderen, die eene hoogste klasse der lagere school uitmaken; van al de regels in de gewone rekenboeken voorkomende, vindt men hier toepassingen. Rec. heeft ze met genoegen gelezen, en de opmer-
{==394==} {>>pagina-aanduiding<<}
kingen, die bij hem oprezen, waren van geen overwegenden aard om er melding van te maken; alleen hinderde hem de term: hokken tarwe, 't welk zeker in het Nederduitsch hoopen tarwe moet beteekenen. De Schrijver heeft toch zeker ten doel zijn werkje ook buiten de grenzen van die streek te doen gebruiken, waar men de verzameling van schoven gewoon is zoo te noemen.
Wij vinden geene de minste zwarigheid dit boekje van den Heer b. aan onderwijzers aan te bevelen, en wenschen het in veler handen.





Het Aardmagnetismus, populair beschreven door Dr. J. Lamont, Bestuurder der Sterrewacht bij München. Uit het Hoogduitsch vertaald door W.F. Kaiser. Met eene Voorrede en een Bijvoegsel, over het Magnetismus der Zon en Maan, door F. Kaiser, Hoogleeraar te Leiden. Gedrukt te Zwolle, bij de Erven J.J. Tijl. 1856. In 8vo. XVI en 112 bl. f 1-30.

In de Voorrede van dit werk geeft Prof. kaiser zijne bevreemding te kennen, dat de populaire behandeling van het Magnetismus der Aarde, behoorende bij de Sterrekunde van den beroemden lamont, de aandacht van H.H. uitgevers en vertalers niet in die mate heeft tot zich getrokken, dat zij er eene overzetting van hebben geleverd. Gebrek aan ondernemingsgeest kan hiervan toch de oorzaak niet wezen, dit getuigen de vertalingen van tallooze uitvloeisels van onkunde, waarmede wij overstroomd worden. Wanneer wij bedenken, dat niet zelden bij het uitgeven van werken, meer gelet wordt op de kansen van een ruim debiet, dan op de innerlijke gehalte van eenig werk, dat het publiek, 't welk werken van dezen aard met welgevallen ontvangt, helaas gering is in vergelijking van dat, 'twelk reikhalzend uitziet naar pennevruchten van vreemde romanschrijvers, dan wordt onze verwondering niet weinig getemperd, en wij verheugen ons, dat de Heer k. zich niet heeft laten afschrikken, om deze vrucht van vreemden bodem hier te helpen overplanten. Niet wetende in hoeverre de uitgever van dit werk zich mag verheugen, willen wij, hoewel wij er lang mede gewacht hebben, eene poging doen om er de aandacht van onze geachte lezers bij te bepalen. Een werk van dit genre verliest zijne waarde zoo

{==395==} {>>pagina-aanduiding<<}
spoedig niet; en moge de kennismaking ook al eenigen tijd na de verschijning plaats hebben, toch kan zij nut aanbrengen.
In de lezenswaardige Voorrede van Prof. k. wordt de lezer bekend gemaakt met de mannen, die in dezen tak der wetenschap zulke onvermoeide nasporingen hebben gedaan, en de wetenschap in dit opzigt tot de tegenwoordige hoogte hebben gebragt.
Hoofdstuk I handelt over het Magnetismus in het algemeen, over zijne wetten, en de verschillende methoden om deze in vele opzigten geheimzinnige kracht te meten en aan berekeningen te onderwerpen.
Hoofdstuk II geeft een geschiedkundig overzigt van onze kennis van het aardmagnetismus, de ontdekking der declinatie en inclinatie, de seculaire verandering, welk aandeel halley, humboldt en gauss toekomt in de opsporing der oorzaken en de vermeerdering onzer kennis aan die kracht; hoe het hoofdzakelijk aan de meer naauwkeurige waarnemingen der 18e en 19e eeuw, aan de veredeling der instrumenten, het uitbreiden en vermenigvuldigen van Observatoriums, niet alleen over ons werelddeel, maar over de gansche aarde, aan de bemoeijingen en medewerking van enkele gouvernementen is toe te schrijven, dat er in de laatste jaren zulke vorderingen zijn gemaakt.
Hoofdstuk III behandelt meer opzettelijk de theorie van het aardmagnetismus. Bespiegelingen over zijne natuur, en verdeeling, de oorzaken der verschijnselen, de vermoedelijke orde der veranderingen en afwisselingen vooral door hanstein; de storingen, die op zeer verwijderde plaatsen gelijktijdig of na bepaalde tijden werden waargenomen, en over den zamenhang, welke er tusschen die niet zelden zeer uiteenloopende verschijnselen valt op te merken.
Den Vertaler komt alle lof toe; trouwens daaraan viel niet te twijfelen, daar zij onder het oog van onzen beroemden Sterrekundige werd volbragt. Op eene bevattelijke wijze zijn de verschillende eigenschappen van den magneet en de verschijnselen van het aardmagnetismus behandeld. Niemand zal het om ingewikkelde becijferingen en formulen behoeven ter zijde te leggen, en niet weinigen zullen na eene aandachtige lezing hunne kennis hebben verrijkt en hunne inzigten verbeterd.

{==396==} {>>pagina-aanduiding<<}
Maar vooral is de waarde van het boek vermeerderd door de belangrijke mededeeling van den Leidschen Hoogleerar over het Magnetismus der zon en der maan. Wij hebben het stuk met genoegen gelezen, en waren niet weinig verwonderd over de aanvankelijke resultaten, die waarnemingen van zoo schijnbaar op zich zelf staande gebeurtenissen hebben kunnen, wanneer mannen als lamont, wolf en anderen daaraan hunne aandacht wijden. - Wij hebben hieruit weder ten duidelijkste gezien, hoe naauwkeurige waarnemingen het hare kunnen bijdragen om tot eene verklaring te geraken van natuurkrachten, die tot hiertoe met geen beteren naam dan geheimenissen konden bestempeld worden.
Wij hopen door onze aankondiging tot de verspreiding van dit werk iets bijgedragen te hebben. Wij durven het iederen belangstellende gerust aan te bevelen.

Bijdragen tot de kennis en den bloei der Nederlandsche Gymnasiën voor 1856. Uitgegeven door het Genootschap van Leeraren aan de Nederl. Gymnasiën. Utrecht, Kemink en Zoon. 1857. In gr. 8vo. 210 bl. f 2-10.

‘Aan de Redactie van de Vaderlandsche Letteroefeningen ter Recensie’, - dit laatste onderstreept; - aldus lees ik op den omslag geschreven van deze door den Hoofdredacteur aan mij, medewerker van dit Tijdschrift, gezondene ‘Bijdragen.’ Is dat met eenig doel geschreven en gezonden, om den medewerker in weerwil van zich zelven en de verhouding van ons Tijdschrift tot de klassieke Letterkunde, die hij in den vorigen Jaargang 1857, No. VIII, bl. 400-404, heeft gekarakteriseerd, tot eigenlijk recenseren te dringen? Ik weet het niet, maar wel, dat ik niet recenseren zal, zoo als het behoort naar ik meen en mij voorstel, dat nuttig voor de wetenschap zijn zou. Ik zal noch mijne eigene bevoegdheid, noch die van ons Tijdschrift te buiten gaan.
Dit No. der ‘Bijdragen’ laat zich zeer goed aanzien. Hoewel niet in afzonderlijke zoo getitelde rubrieken gescheiden, wordt de inhoud al dadelijk door den lezer in drie afdeelingen verdeeld, namelijk: 1o. Verhandelingen, 2o. Boekbeoordeelingen, 3o. Gymnasiaal nieuws. Het laatste valt niet onder ons bereik. De boekbeoordeelingen bevallen ons bijzonder door

{==397==} {>>pagina-aanduiding<<}
de humane wijze, waarop de literarische kritiek in ons Vaderland haar snoeimes hanteert, en die in beleefdheid (hare wetenschappelijke waarde daargelaten) den toon der bentley's en burman's, ja niet minder den toon van duizenden theologen ver achter zich laat. Het compliment van ovidius aan graecinus:

‘Artibus ingenuis, quarum tibi maxima cura est, 
Pectora mollescunt, asperitasque fugit.’ 

brengen wij gaarne toe aan het ‘Genootschap van Leeraren’, de Redactie van het aangekondigde Tijdschrift.
Doch vooral las Ref. de Verhandelingen met genoegen. De vriendelijke pennestrijd tusschen de H.H. Mr. j. van lennep en Dr. c.a. engelbregt over de spelling van namen als drusus, cesar, enz., verdient allereerst de aandacht, waarin het meesterschap over taal en stijl voorzeker aan den eerste, maar dat over de zaak zelve, mijns inziens, allezins aan den laatste toekomt. Mijne volle sympathie schenk ik aan een opstel van Dr. d. burger over het gebruik van het Nieuwe Testament op de Gymnasiën, en verlang geen enkel motief van zijn betoog gewijzigd te zien. Ongaarne echter volgde ik de redenering van denzelfden geachten mede-redacteur over het gebruik der Logica op de Gymnasiën. Moge al een populaire cursus van Logica, die later aan de Akademie vollediger dient behandeld te worden, min doelmatig zijn voor het middelbaar onderwijs, mij dunkt, de opscherping van het denkvermogen der leerlingen zou toch wel door andere middelen meer worden bevorderd, dan eeniglijk door de taalstudie. Neem b.v. eens de historische karakterstudie, welke men plutarchus zou moeten afzien, of het wegen der gronden voor en tegen eene zaak, die onder het bereik der leerlingen valt, - ik geloof zoo iets zal meer doel treffen en meer sympathie vinden, dan Logica of Grammatica. De Verhandeling van Dr. a.j. vitringa, over ‘de Geschiedenis der Wijsbegeerte als leiddraad voor de Geschiedenis der beschaving’, ofschoon wat al te ‘konzekwent’ in de spelling en in eenige harer gevolgtrekkingen, laat zich niet te min met klimmende belangstelling volgen en bevat inderdaad vele schoone wenken, der behartiging waardig. Op de grondslagen van den S. zoude er, geloof ik, eene goede Geschiedenis der wijsbegeerte, evenzeer als eene der beschaving worden gebouwd.

{==398==} {>>pagina-aanduiding<<}

Maar wij kunnen niet alles noemen, en prijzen. De nietphiloloog verneemt uit mijne aankondiging reeds genoeg, om de hand van deze ‘Bijdragen’ af te houden. En de philoloog in ons Vaderland, die prijs stelt op zijne wetenschap, heeft mijne aanbeveling niet noodig; hij leest ze voorzeker met nut en genot als een orgaan van meesters in zijn vak. Mogen deze ‘Bijdragen’ langen tijd bijdragen tot den ouden roem van Nederland in de philologie.




Schets van de Geschiedenis der Nederlanden, opgehelderd met Afbeeldingen. Door W.J. Hofdijk. Te Amsterdam, bij Gebroeders Binger. 1857. In gr. 8vo. 222 bl. f 3-60.

Is er eene zaak, welke in Nederland veel te wenschen overlaat, het is het onderwijs in de geschiedenis. Hoe het er op de lagere scholen over 't algemeen mede gesteld is, is van algemeene bekendheid, en reeds daarom betreurenswaardig, omdat daar reeds verkeerde fundamenten worden gelegd, waarop later verkeerd wordt voortgebouwd. Droeviger echter is het dat men dit laatste meestal zoo meesterlijk doet op de inrigtingen van middelbaar onderwijs en op die tusschen hooger en middelbaar onderwijs dobberende instellingen, welke men gewoonlijk gymnasiën noemt. Maar wat doet men dan verkeerd, en hoe komt het, dat zooveel verkeerd gehandeld wordt? Ziedaar twee vragen, welke bij die klagte van zelf oprijzen, en waarvoor het antwoord niet verre te zoeken is. Wat men bij het historisch onderwijs verkeerd doet? Men meent aan zijne verpligtingen van docent in de geschiedenis genoegzaam te voldoen, wanneer men zijne leerlingen eene lijst met facta laat van buiten leeren, men verzuimt oorzaken en gevolgen dier facta aan te wijzen en hun onderling verband te doen kennen. Kan een leerling b.v. wat de geschiedenis van ons Vaderland betreft, al de Graven achtereenvolgens opneuriën, vervolgens de Stadhouders opzeggen, de twee interregna volstrekt niet te vergeten, daarbij eenige vredes met hun data uitraffelen, en zeggen wanneer de boekdrukkunst uitgevonden en Prins willem I doodgeschoten is - dan is zulk een jongeheer zoo wat volleerd in de Vaderlandsche Geschiedenis, en weet hij wat van de Spaansche Furie en de Fransche, dan begint de docent met reden te vreezen, dat de

{==399==} {>>pagina-aanduiding<<}
discipel hem naar de kroon zal steken. Zoo'n leerling kan u ook verhalen van den moord aan Graaf floris V gepleegd, maar gij moet niet vergen van hem, dat hij begrijpt, wat de adel eigenlijk tegen dien vorst had, en welke belangrijke rol deze in onze geschiedenis gespeeld heeft; hij verhaalt u, dat men floris naar Engeland wilde vervoeren, maar vraag hem niet, wie omstreeks dat tijdstip op den Engelschen troon zat; dat weet hij alleen, als hij zijne Engelsche geschiedenis debiteert, waarin hij even goed t'huis is als in de Vaderlandsche; de knaap spreekt van leenen of het zoo niets is, maar niet de minste idée heeft hij van de beteekenis van dat woord; dat hij van de geschiedenis der Zuidelijke Provinciën, van Utrecht, Gelderland en Friesland niets afweet, moogt gij hem niet kwalijk nemen, want dat is eene kennis, die men zelfs niet eens van den docent mag vorderen. Ik zal hier maar ophouden met voorbeelden aan te halen, in de hoop, dat de lezer begrepen zal hebben, wat, naar mijn bescheiden oordeel, aan het onderwijs in de geschiedenis aan onze inrigtingen van middelbaar onderwijs en gymnasiën ontbreekt. Maar is uw oordeel ook wat al te ongunstig? Waarde lezer! zulk eene vraag mogt ik van u verwachten; laat mij te mijner verdediging alleen zeggen, dat ik verscheiden vrienden heb, uit zeer verschillende oorden des lands, die dergelijke instellingen bezocht hebben, en mij hunne bevindingen hebben medegedeeld, en zij zijn menschen van wie ik overtuigd ben, dat zij mij niet maar wat op de mouw hebben gespeld, zoodat ik van hunne mededeelingen voor mijn beweren wel partij mag trekken; maar daarenboven heb ik vroeger zelf twee van genoemde soort van inrigtingen gefrequenteerd, beide stedelijke instellingen in twee der aanzienlijkste steden van ons Vaderland. Aan het eene ontbrak het niet aan de
bekwaamheden van den docent, maar had men den man zoo met werkzaamheden in alle vakken overladen, dat hij een duizendkunstenaar had moeten zijn om zich van alles naar behooren te kunnen kwijten; het droevige resultaat was dan ook, dat het geschiedkundig onderwijs, waarvoor de docent veel lust en liefhebberij benevens zeer voldoende bekwaamheden bezat, minder dan middelmatig werd. Op het tweede gymnasium was het nog treuriger gesteld: daar was het niet overmaat van werkzaamheden, maar de docent zelf, die alles bedierf. Hij was een man, die zeker al voor zeer weinig zaken bekwaam-
{==400==} {>>pagina-aanduiding<<}
heden bezat, maar allerminst voor het onderwijs in de geschiedenis. Bij andere onderwijzers beklaagt men zich gewoonlijk, dat zij niets mededeelen dan eene opeenstapeling van feiten, en daardoor geen inzigt in het wezen der geschiedenis toonen te bezitten; maar deze sukkel wist zelfs van de feiten nagenoeg niets af, en het andere was pro rato; hij had een allerbekrompenst repertorium ter behandeling, dat voor de algemeene geschiedenis in een zeer oppervlakkig verhaal bestond van jan Zonderland's treurige lotgevallen, alleen nu en dan afgewisseld met de geschiedenis van den Zwarten Prins, terwijl hij voor de vaderlandsche historie zijn cursus steeds begon met karel den Vijfden, en eindigde met den dood van egmont en hoorne; kwam er bij dit laatste wat te kort, dan begon hij van voren af. Hoeveel smaak de discipelen in de geschiedenis kregen, laat zich begrijpen, beter dan, hoe 't mogelijk is, dat men het onderwijs in zulke onervaren handen liet berusten. Maar van waar dat vrij algemeen heerschende gebrek bij het onderwijs in de geschiedenis? O, daar zijn verschillende oorzaken voor. Vooreerst noem ik als zoodanig, dat men op vele plaatsen aan één man dikwijls te veel werkzaamheden opdraagt; meermalen gebeurt het, dat
iemand met het historisch onderwijs belast wordt, die in een of meer andere vakken wel de noodige bekwaamheden bezit, maar de geschiedenis als een lastig aanhangsel bij het overige krijgt, terwijl ook het tegenovergestelde niet zeldzaam is, dat aan een in de geschiedenis genoegzaam ervaren onderwijzer de hemel weet hoeveel andere vakken worden opgedragen. Ieder zal inzien, hoe nadeelig dit op het onderwijs werken moet. Het is eene verkeerd toegepaste zuinigheid, eene bekrompenheid, waarin de besturen der inrigtingen voor middelbaar onderwijs en der gymnasiën het verderfelijk voorbeeld volgen van het staatsbestuur, dat er nog altijd niet toe over kan gaan om aan de rijks-akademiën een afzonderlijken leerstoel voor vaderlandsche geschiedenis op te rigten, of van het stedelijk bestuur van Amsterdam, dat er zich volstrekt niet over schijnt te bekommeren, dat aan het Athenaeum aldaar in 't geheel geen onderwijs in de nieuwere algemeene geschiedenis wordt gegeven. Och, geschiedenis is immers maar eene bijzaak, daar men des noods wel buiten kan: waarom zou men zich daarvoor zoo veel moeite op den hals halen? - Vervolgens zij hier niet vergeten het

{==401==} {>>pagina-aanduiding<<}
klein aantal mannen, die geschiktheid bezitten om onderwijs in de geschiedenis te geven. Aan niemand kan het bestaan van dit treurig feit bevreemding baren; want waar hier te lande zal de onderwijzer zijne vorming voor het onderwijs in de geschiedenis verkrijgen? Immers nagenoeg geene gelegenheid staat daartoe voor hem open. 't Is waar, eenige autodidacten hebben zich buiten zulk eene gelegenheid om, gevormd, en zijn mannen geworden, wier namen genoemd kunnen worden om als uitzonderingen den regel te bevestigen, dat hier te lande het onderwijs in de geschiedenis verwaarloosd wordt; maar welk een ongeloofelijke ijver, welk eene verbazende studie is er toe vereischt om het tot zulk eene hoogte te brengen, vooral dewijl (en dit noem ik in de derde plaats) het voor onze geschiedenis zoowel als voor de algemeene geschiedenis in onze taal aan geschikte handboeken tot zelfoefening en tot handleiding ontbreekt. Zal er verbetering in de zaak komen, dan moet voorziening in de laatstgenoemde behoefte het beginsel zijn, waarvan alles uitgaat; daarvan zullen onderwijzers en discipelen profiteren, dat zal kennis en methode aan de eersten, lust en ijver aan de laatsten geven, en wie eene poging doet om die bestaande leegte aan te vullen, hij heeft aanspraak op de dankbaarheid van allen, wien het niet onverschillig is of hunne kinderen nagenoeg niet of verkeerd ontvangen in eene wetenschap, welker groote invloed op beschaving en zedelijkheid niet geloochend kan worden. Zulk eene poging is met betrekking tot onze Vaderlandsche Geschiedenis gedaan door den kundigen w.j. hofdijk; en wat meer zegt, die poging mag gelukkig geslaagd worden genoemd. De Schrijver erkent in zijn uiterst bescheiden Voorbericht, dat op dezen weg reeds zeer goede schreden waren gezet door Mr. j. van lennep in zijne Voornaamste Geschiedenissen van Noord-Nederland, en door Prof. l.g. visscher in zijn
Leiddraad tot de Algem. Gesch. des Vaderlands, maar merkt met regt aan, dat er aan het in vele opzigten voortreffelijke werk dier beide geleerden eene groote zaak ontbreekt, namelijk aanwijzing omtrent de kennis van het ‘uiterlijk der tijden, het voorkomen van menschen en zaken.’ Niemand zal ontkennen, dat deze kennis hoogst noodzakelijk is voor het regt begrip der Geschiedenis, terwijl ieder mij zal toestemmen, dat het moeijelijk aan beter hoofd en hand kon worden toevertrouwd, om hierin te voorzien, dan aan die van

{==402==} {>>pagina-aanduiding<<}
hofdijk. In de Schets, welke hier aan het publiek wordt aangeboden, is daartoe eene poging op kleine schaal gewaagd; de Schrijver noemt haar zelf gebrekkig en oppervlakkig, en zeker, ik zal niet beweren, dat men voor dat doel een compleet werk ontvangt. Maar wie zal zoo onbescheiden en dom zijn om dat te vorderen? Waarlijk, wat in een schoolboek, wat in een werk dat f 3-60 kost, gegeven kan worden, ontvangt men hier, en er was ongetwijfeld groote overeenstemming en zamenwerking van Schrijver en Uitgevers noodig om zoo iets te kunnen leveren. Wat vooral in hofdijk's werk te roemen is, is de keuze en afwisseling der afbeeldingen, welke voor zulk een klein bestek niet gemakkelijk was. Nagenoeg alles wat tot het publiek en privaat leven onzer voorouders betrekking heeft is er vertegenwoordigd. Wel herkent men den schrijver en teekenaar in die rubriek van afbeeldingen, welke het uitvoerigst is, maar hinderlijk is dit in geenen deele.
Doch nu het werk zelf: is de inhoud door den vorm niet wat op den achtergrond geschoven? Heeft de dichter-teekenaar den historicus niet verdrongen? Gelukkig niet; hofdijk heeft twee zeer gevaarlijke klippen vermeden, waarop hij zoo ligt had kunnen verzeilen. Zou het wel zoo te verwonderen geweest zijn, zoo de man in zijn enthusiasme om de onbekende en verkeerd bekende vormen te doen kennen, het wezen der zaak had opgeofferd, en ons een nuttig prentenboek, maar een schralen tekst had geleverd? Het tegendeel is waar, en de Schrijver verdient lof, om het een zoowel als het andere. Zijn boek bezit de verdienste van juist het doel te treffen, waarmede het geschreven is, te zijn wat de titel belooft, eene Schets; daarin paart zich beknoptheid aan betrekkelijke volledigheid; daarin wordt de matigheid in het opnoemen van feiten, welke zulk een kort bestek vereischt, in acht genomen, zonder dat men zich over de keuze beklagen kan; men vindt daarin geene uitvoerige betoogen over oorzaak, gevolg en verband der feiten, welke daar in 't geheel niet op hunne plaats zouden zijn, maar kort en kernachtig wordt daarin gepragmatizeerd, soms slechts door een paar woorden, die evenwel voldoende wenken ter uitbreiding bevatten, en even als bij de afbeeldingen vindt men er niet alleen geschetst, wat onze voorouders in betrekking tot andere volken waren, maar hunne innerlijke gestcldheid, hun zedelijke toestand, hunne intellectuële

{==403==} {>>pagina-aanduiding<<}
ontwikkeling in de verschillende perioden hunner geschiedenis worden, even als hunne kunstgeschiedenis, hier en daar met enkele, maar veelbeduidende lijnen aangegeven. Het spreekt van zelf, dat, waar gepragmatizeerd wordt, 's schrijvers subjective opinie voor den dag komt, en zich punten voordoen, waarover hij beschouwingen aanstipt, waarmede niet alle lezers zullen instemmen; men beschuldige h. hierom echter niet van partijdigheid, maar bedenke, dat er momenten in de geschiedenis zijn, waar pragmatizeren zonder partij te trekken eene onmogelijkheid is. Zoo b.v. zullen velen met mij van onzen Schrijver verschillen in opinie over de Loevesteinsche factie, over cromwell, over de latere Staatspartij, anderen liever anders over de Belgische revolutie geoordeeld zien; maar, waar als hier dat partijtrekken niet dan hoogst noodzakelijk geschiedt, en het oordeel doorgaans zoo gematigd is, zou men onbillijk handelen met 's Schrijvers subjectieve meening niet te eerbiedigen. Groote lof zij h. ook gegeven voor zijn Tijdrekenkundige grondslag ter uitbreiding van het Geschiedkundig Overzicht; hij heeft ook daar, even als in zijne Schets, het loffelijk voorbeeld van Prof. visscher gevolgd, en Vlaanderen, Brabant, Luik, Luxemburg, Namen, Henegouwen, Utrecht, Gelderland en Friesland behandeld, en wel op zulk eene wijze, dat, naar mijn oordeel, het geheel van hofdijk's werk boven dat van genoemden Hoogleeraar de voorkeur verdient; men heeft hier nog meer Algemeene Geschiedenis des Vaderlands bij eene veel geschikter oeconomie des werks.
Nu zou ik haast nog vergeten de tweede klip te noemen, die hofdijk zoo goed vermeden heeft. Ik was bang, dat de man ook hier weder zijn poëtisch proza (menschenhaters noemen het bombast) zou gebruikt hebben, zooals hij dat in zijne Historische Landschappen heeft aangewend, en daar zou de Schets zeker niet mooijer door geworden zijn. Maar van gezwollenheid geen spoor, en in plaats daarvan eene hoogst eenvoudige, juist voor dit werk passende stijl; hier en daar wel eens eene uitdrukking, die minder juist is, als: ‘De rederijkers, in dezen tijd nog voller bloei’, maar welke men om het vele goede gaarne over 't hoofd ziet - zietdaar alweder veel prijzenswaardigs.
Behoef ik nog iets te zeggen, om mijne ingenomenheid met hofdijk's werk te betuigen? Hartelijk hoop ik, dat vele anderen met mijn gunstig oordeel zullen instemmen, en de Schets zoo

{==404==} {>>pagina-aanduiding<<}
algemeen mogelijk in gebruik zal komen. Bovenal zij zij aan onderwijzers aanbevolen, zoo tot eigen studie, als tot gebruik op hunne scholen; zij zullen door dit werk hunne taak minder moeijelijk, hun arbeid aangenamer vinden gemaakt. En niet alleen hierom wenschen wij het boek een ruim debiet toe, maar ook opdat de Uitgevers op hun voortreffelijk en sierlijk werk, dat zij voor zoo matig een prijs het publiek aanbieden, zooveel mogelijk satisfactie hebben.

Korte mededeelingen.

Onder 't wat al te ligt geschatte en daarvandaan door de uitéénloopendste partijen gelijkelijk aangenomen blazoen: De Waarheid, zond de Eerw. d. molenaar, Pred. te 's Hage, bij den Heer j.w. swaan, te Arnhem, de 1e Aflevering in 't licht van een uit losse opstellen zaâmgevoegd en zonder vaste tijdsbepaling voort te zetten Bijbelsch Geschrift ter bevordering van kennis en godzaligheid. Des S. standpunt is, als bekend is, die gematigde Bijbel- en Formulier-orthodoxie, welke tijdens zijne jeugd - vóór ongeveer vijftig jaren - door vele Nederlandsche Gereformeerde Predikanten werd aangekleefd. Dat wij, kweekelingen eener van 't lettergezag geëmancipeerde en daardoor voortgeschredene Theologie, het door m. voor waarheid gehoudene niet meer als de Waarheid kunnen erkennen, behoeft naauwelijks gezegd te worden. Toch zien wij de pennevruchten van den grijzen m. liever dan van menig ander door onze orthodoxen ter hand genomen. Vooreerst: omdat zijne Dogmatiek, zoo verouderd als ze is, nogtans, gelijk we reeds zeiden, betrekkelijk altijd gematigd heeten kan. Ten tweede: omdat zijne Moraal, waar zij althans niet te zeer van de Dogmatiek afhangt, een even helderen als warmen, van koude verstandelijkheid en ziekelijk mysticisme even ver verwijderden Christenzin ademt, welke hem o.a. krachtig doet ijveren tegen dezulken, die van de zonden der Bijbelheiligen misbruik plegen te maken tot bedekking en verschooning hunner eigene zonden. Eindelijk ten derde, en bovenal: omdat niet alleen zijne, maar ook onze geestverwanten wel bij hem ter schole mogten gaan, als hij hen, waar hij de handhaving der
waarheid aanbeveelt, meer nog tot liefde dringt, en hun met hartelijke welmeenendheid toeroept: ‘Nimmer met bitterheid, haat of nijd, dan kenteekent

{==405==} {>>pagina-aanduiding<<}
zich de strijd als uit de hel en zonder waardij, maar veeleer in liefde en tot aller waarachtig heil.’
Op den Uitgever hebben wij geene andere aanmerking, dan dat hij zijnen Corrector wat beter late toezien op de vreemde namen. Melanghton en oucolampedius kunnen er niet door.

v.p.

Door Ds. a.g. van anrooy, te Kampen, werden aan zijnen Vader als eene Feestgave op diens 73sten Verjaardag, 4 Maart 1858, vier Leerredenen aangeboden, die echter tevens voor 't publiek zijn verkrijgbaar gesteld te Kampen, bij k. van hulst (in gr. 8vo. 4, III en 66 bl. f :-75). Desniettegenstaande verzoekt Z.Eerw., om ‘ter wille van het doel der uitgave’ de feilen zijner leerredenen wel te willen verschoonen. Diergelijke aanvragen zijn zeer gewoon; ons klinken ze wonderlijk. Ziet men zich ongaarne gekritiseerd, welnu, dan late men zijn boek buiten den handel, of zende het althans niet ter beoordeeling op. 't Is immers redelijker wijze van geen recensent te vergen, dat hij kwaad goed heete.
Wij maken deze opmerking hier te liever, wijl Ds. v.a. zulke kapitale redenen juist niet had om zich voor ons bang te maken. Voor ‘modellen van kanselwelsprekendheid’ geeft hij zijne preken niet, en ze zijn 't ook niet; maar gezonde, heldere, regt nuttige stukken mogen ze vrij heeten. De schetsen bevallen ons 't minst: ze hebben meerendeels voor ons iets ongeleidelijks, omslagtigs en onduidelijks. Ten bewijze diene de leerrede over de gelijkenis van den Zaadzaaijer, op den laatsten rustdag des jaars toegepast: ‘Ik ga’ - zegt de Prediker - I. u herinneren wat van Gods wege al de dagen onzes levens aan onzen geest is gedaan; II. u aanwijzen wat daarvan tot op dezen oogenblik de uitslag is geweest; om III. door de openbaring der redenen daarvan u den weg aan te wijzen waarop alleen verbetering in dit opzigt kan worden te gemoet gezien.’ Ook stijl en taal zijn van groote, soms overgroote slordigheid - die niet overal de schuld der wel is waar al even slordige correctie zijn kan - in gemoede niet vrij te pleiten. Voorbeeldshalve willen we slechts het aanhoudend, viermaal op ééne bladzijde, wederkeerende ‘dat 't’ aanhalen, en de navolgende perioden overschrijven: ‘Maar welligt zult gij meenen, dat het u troost genoeg is, dat gij u, wanneer die droevige gedachten, bij 't aanschouwen van den

{==406==} {>>pagina-aanduiding<<}
onvolmaakten toestand der gemeente des Heeren, zich van uwe harten meester maken, u te binnen brengt, dat de volmaaktheid hier op aarde niet gevonden wordt en dat die dan eerst zal gekomen zijn, wanneer datgene zal zijn te niet gedaan, wat eens kinds is geweest? Maar neen! dat kunt gij niet meenen; want dat zou ons dan alleen kunnen troosten, wanneer’, enz. ‘Maar dit troost ons niet’, enz. Wat kracht er ook (bl. 76) in dat ‘uwe en uwe en uwe verpligtingen’ mag verscholen zijn?
Den gewonen preeklezer zullen intusschen deze ‘feilen’ zooveel niet hinderen of schaden. Het viertal brenge, naar des Schrijvers hope, bij menigeen ‘eene opwekkende, stichtelijke gedachte’ te weeg, en hebbe vertiers genoeg, dat hij de opbrengst, overeenkomstig zijn voornemen, tot eenig ‘liefdadig doeleinde’ kan besteden!

v.p.

Een Bidstond voor de Heidenen op Hemelvaartsdag. Naar aanleiding van Kol. i; 27 sprak Ds. felix, Pred. te Heeg, over de volgende drie stellingen op den Hemelvaartsdag van 1857. De persoon van christus is eene verborgenheid. - Die verborgenheid bevat een rijkdom van heerlijkheid voor de Heidenen. - Die verborgenheid is eene hoop der heerlijkheid voor allen die gelooven. - Deze rede, bij bokma, te Heeg, verkrijgbaar, is de eerste van een zestal, waarmeê onze overladen preken-literatuur zal vermeerderd worden. Verrijkt - kunnen wij moeijelijk zeggen. De eersteling althans heeft onze sympathie niet. Hemelvaart en zendingswerk, het kan, gelijk alles, met elkaâr verbonden worden; maar men ziet uit deze proeve, dat zulke gedwongen vereenigingen doorgaans mislukken. En de inhoud der preek, - daarin zijn onmiskenbare blijken, dat den Schrijver het charisma der prediking niet ontbreekt; maar des te meer is het te bejammeren, dat hij zich niet op helderheid van denkbeelden toelegt; dan zou althans het eerste deel zeker eene andere gedaante hebben gekregen, en de geheele preek zou zijn bevrijd gebleven van eene menigte phrasen, waarin niets wordt gezegd, en van eene menigte uitdrukkingen en aanhalingen uit het O.T., die alleen dienen, om de wenschen van een orthodox publiek, dat veel waarde aan klanken hecht, te bevredigen.

Wederzien. Daarover spreekt J.B.F. Heerspink, Pred. te Gicten, in eene leerrede - bij P. van Zweeden, te Groningen,

{==407==} {>>pagina-aanduiding<<}
uitgekomen - naar aanleiding van Joann. xvi:16-20, 22. De Schrijver tracht uit de opstanding van jezus en de berigten omtrent zijn verheerlijkt leven de mogelijkheid van het wederzien der gestorvenen te bewijzen. Hij meent, dat de ware liefde, die eindeloos voortduurt, zulk een wederzien eischt, en de Christen daarvan overtuigd wordt door Gods opvoedende wijsheid en liefde. De bezwaren, die hiertegen bestaan, poogt hij uit den weg te ruimen, en stelt de hope des wederziens ten slotte voor als eene bron van vertroosting en heiliging. - Aan allen, die behoefte gevoelen om deze hoop bij zich te versterken, durven wij deze preek ter lezing aanbevelen. Zinnelijke verwachtingen worden er in bestreden, heldere denkbeelden uitgesproken, en in zulk een licht wordt de zaak geplaatst, dat daaruit vruchten voor het aardsche leven kunnen voortkomen.

Zendingszaak. - De Mededeelingen van wege het Nederlandsche Zendelinggenootschap zijn haar tweeden jaargang ingetreden. In de eerste Aflevering treffen wij, na een inleidend woord van de redactie, de volgende opstellen aan. Wat deelen reizigers ons over de zending in de Menahasse mede? - De kostschool van het Nederlandsche Zendelinggenootschap (met plans en teekeningen van het Kostschool-gebouw). - Toelichting der teekeningen van het kostschool-gebouw.
Alle vrienden der zendingszaak bezitten of lezen dit tijdschrift. Wij bevelen het daarom alleen aan dezulken, die eene meer dan oppervlakkige kennismaking met de bekeering der Heidenen, dat groote werk des Heeren, dringend van noode hebben.

De oudste Psalm. - Het boekje onder dezen titel bij m. wijt en zonen in het licht verschenen, is een der kleine stukjes, die van tijd tot tijd door het Nederl. Zendelinggenootschap worden uitgegeven. Het is eene aanbevelenswaardige toelichting van Psalm xc, en kost slechts 12½ cts.

Van de Bijdragen van amshoff en muurling, ter bevordering van het Christelijk leven, kondigen wij het tweede Stukje, 1857, aan. De inhoud behoort onder de melkspijs, en wel zulke melk, die goed gewasschen is. De redactie heeft waarschijnlijk alleen zeer weinig ontwikkelden als hare lezers op het oog. Maar toch, ook ten behoeve van dezen moest zij

{==408==} {>>pagina-aanduiding<<}
zorgen, dat in vertaalde stukjes niet zulke onvergefelijke fouten voorkwamen, als wij aantreffen op bl. 50, waar wij lezen: ‘Daar kunt gij vooreerst vergeefs wonen en eten.’ Dit zal toch wel moeten zijn ‘voor niet’! - Dergelijke feilen zijn niet stichtelijk. Voor zulk eene slordigheid verdient de redactie het tegendeel van lof.

Verhandeling over het Gips-verband; door Dr. a. mathijsen, Ridder van de Orde van den Nederlandschen Leeuw en de Eikenkroon, Officier van Gezondheid 1ste Klasse bij het Nederlandsche Leger, Lid der Geneeskundige Genootschappen te Amsterdam, enz. 's Hertogenbosch, bij Gebroeders Müller. 1857. In 8vo. III en 35 bl., met 13 houtsneê-figuren. - Hoewel de aanwending van het gips-verband, bij de behandeling van beenbreuken, reeds sedert lang bekend is, en thans bijna algemeen naar waarde geschat wordt, zoo heeft de Schrijver echter een verdienstelijk werk verrigt door ons de vruchten zijner ervaring, aangaande dat onderwerp, op eene beknopte wijze mede te deelen. Hij beschrijft tot dat einde, niet alleen de voor het vervaardigen van een zoodanig verband benoodigde stoffen, waaromtrent hij vele kleine, doch wetenswaardige bijzonderheden vermeldt, maar hij geeft ook de voorschriften en maatregelen op, waaraan bij de aanwending er van voldaan moet worden. Het een en ander wordt met voorbeelden opgehelderd en tevens door goed uitgevoerde houtsneêfiguren aanschouwelijk voorgesteld. Zoowel oudere, als jongere en minder ervaren heelkundigen zullen dit geschrift, waarvan de studie weinig tijd en inspanning vordert, met voordeel raadplegen. Het leelijke, tegen alle etymologie indruischende woord amovo-inamovibel, bij herhaling door den Schrijver gebezigd, verdient geene navolging.

Verbetering.


No. VII,	Boekbeschouwing,	bl. 336,	reg. 20 v.b.,	staat: den edelen Baptist w. noël,	lees: den edelen baptist w. noëll.
No. VII,	Boekbeschouwing,	bl. 353,	reg. 19 v.b.,	staat: philips' tolk,	lees: philips toch.






{==409==} {>>pagina-aanduiding<<}

Boekbeschouwing.

De nieuwe Grondleer der Wijsbegeerte; of de weg, om met wetenschappelijke zekerheid van mogelijkheid tot werkelijkheid te besluiten, door M.S. Polak, Lit. Hum. Dr. Te Amsterdam, bij Gebroeders Diederichs. 1857. In gr. 8vo. IV en 124 bl. f 1-50.

‘Eeuwen lang was de geheele wijsbegeerte zwevend en wankelend; want eeuwen lang ontbrak het haar aan den zekeren grond, om van mogelijkheid tot werkelijkheid te besluiten. Zou dus de philosophie meer dan philosopheem zijn, dan moest dit hoofdgebrek uit den weg worden geruimd: wij hebben daaraan onze krachten beproefd. Is ons deze grootsche onderneming gelukt - waaromtrent wij het oordeel met bescheidenheid aan den bevoegden kunstregter overlaten - dan gelooven wij er op te mogen bogen, het eerst de wijsbegeerte tot eene zekere wetenschap verheven te hebben.’
Menigeen zou, wanneer hij niet eerst het onderzoek van den Heer p. gelezen had, maar alleen deze zijne slotsom vernam, al ligt kunnen denken aan 't Horatiaansche: Quid dignum tanto feret hic promissor hiatu?; naar onze schatting echter heeft hij niets te veel gezegd. Om ons gevoelen te staven, geven wij, schoon zoo beknopt als wij maar immer kunnen, een overzigt van zijn stelsel.
De ondervinding, gelijk ze in ons opgenomen wordt door ons denkvermogen, is de grondslag - de natuur, als des menschen leer- en oefenschool, is de inhoud van al onze kennis. Terwijl dus het Goddelijk verstand de oneindige reeks der waarheid van voren (a priori) naar achteren aanvangt en alzoo tot scheppen in staat is, begint het menschelijk verstand diezelfde reeks van achteren (a posteriori) naar voren; weswege dan ook de eigenlijke strengzuivere aprioristische begrippen alleen in God en niet bij den mensch denkbaar zijn. Daar nu het menschelijk verstand alleen tot het erkennen dezer werkelijke wereld is ingerigt, kan het van 't geen de Eeuwige niet in de natuur en hare wetten gelegd en den mensch aldaar, om zoo te zeg-
{==410==} {>>pagina-aanduiding<<}
gen, voorgedaan heeft, volstrekt niets weten; maar wat het daarentegen kan erkennen, dat moet ook noodzakelijk in de natuur gelegen, in hare wetten werkelijk voorhanden zijn. Met dat al kunnen wij, daar we de dingen niet zien beginnen, ook nog niet eens tot hun worden doordringen: we kunnen alleen het zijnde - en dit dan nog slechts gedurende onze korte levensperiode - beschouwen, en moeten bijgevolg uit die enkele schakel eener eeuwige keten, uit de weinige zich daarin door werken of lijden verkondigende eigenschappen, al onze kennis van het wezen zelf ontleenen. De werkkring dus der natuur op het gebied van 't zinnelijk onmerkbare
is veel grooter dan op dat van 't bemerkbare. Spijt deze negative zijde van ons kenvermogen, heeft het ook weder zijne positive krachten, zijne onmiskenbare realiteit: het is voor onzen aardschen graad van ontwikkeling voldoende, ja het vermag ons zelfs, door van 't bijzondere tot het noodzakelijke en algemeene op te klimmen, tot verstandsbesluiten a priori op te leiden. Immers, omdat 's menschen denkkracht er slechts toe bestemd is om het bestaande te doorvorschen en te begrijpen; m.a.w. om uit het begrip van enkele ondervindingen - de verschijnselen van werkingen en lijdingen - tot het speciale (materiële) wezen, en door middel hiervan, tot het oorspronkelijke of algemeene wezen der dingen - de verstands-principen a priori, welke de dingen van voren af aan ten gronde lagen - te besluiten; ómdat dit, zeggen wij, de geheele, aan ons verstand tot zijne ontwikkeling gegevene taak is, zoo volgt hieruit noodzakelijk, dat ons kenvermogen ook voor de vereischten tot zulk eene taak moest ingerigt en met de daartoe noodige kracht toegerust wezen. Heeft het nu echter zulk eene kracht, dan... kunnen zijne van ware, d.w.z. beproefde ondervindingen uitgegane, en door streng logische sluitketenen voortgezette uitspraken (sluitredenen) - als zij werkelijk subjectief waar gedacht, bijgevolg mogelijk zijn - volstrekt niet anders dan ons tot het reaal-bestaande in de wetten der natuur, niet anders dan tot werkelijkheid leiden. Maar wanneer nu -gelijk wij zagen - ons verstand slechts hierop afgerigt is, om uit het ervarene, het
zinnelijk waarneembare, niet alleen tot de mogelijkheid, maar ook tot de werkelijkheid van het nog niet ervarene, dus, òf van het tot dusverre nog niet waargenomene, òf van het op zich zelf voor onze zinnen niet waar-
{==411==} {>>pagina-aanduiding<<}
neembare te besluiten, dan moet er ook noodzakelijk een criterium zoowel voor de objective als subjective realiteit, dan moet er een criterium zoowel voor werkelijkheid als voor mogelijkheid bestaan. Het criterium nu voor het erkennen der mogelijkheid of subjective realiteit is de bekende school-grondstelling: elke gedachte, welker inwendige bepalingen elkander niet wederspreken, is mogelijk; met het bijvoegsel: slechts het mogelijke kan tot werkelijkheid komen. Deze stelling drukt nogtans het geheele begrip der mogelijkheid niet uit; want, omdat al onze kennis in de natuur en hare wetten moet gegrond wezen, zoo kan ook geene gedachte mogelijk zijn, dan die met de natuur en hare wetten overeenkomstig is. Wat echter daarmeê overeenkomstig is, dat kan niet eerst door 's menschen denkkracht in de natuur zijn gelegd geworden, maar moet, reeds van den beginne af, daarin werkelijk voorhanden zijn geweest. Trouwens, voor deze waarheid pleiten alle a priori door den mensch vastgestelde ontdekkingen in wetenschap en kunst, die toch alle slechts op deze voorwaarde mogelijk waren, dat zij, op dezelfde wijze als zij gedacht werden, ook in de natuur en hare wetten werkelijk voorhanden
waren. Derhalve: 1o. Elke waarlijk mogelijke gedachte of subjective realiteit beantwoordt aan eene objective; elke werkelijk ideale realiteit komt met eene reale overeen. 2o. Er is dus voor het menschelijk kenvermogen volstrekt geene gedachte mogelijk, welke, gelijk sommige wijsgeeren aannemen, subjectief waar zou kunnen zijn, zonder daarom - d.w.z. omdat zij subjectief waar is - in de geheele natuur een congruerend reaal-onderwerp te vinden, en welke dus, ondanks hare subjective realiteit, slechts een van allen inhoud (realiteit) ontbloot denkbeeld zou wezen. 3o. Is dit zoo, dat moet ook noodzakelijk de logische erkenning der mogelijkheid het gezochte criterium voor het erkennen van alle reaalbestaan of werkelijkheid zijn. Gevolg: De positive zijde, of de kracht van ons verstand is dus die, dat het - zoodra het zijne sluitketenen met eene beproefde ondervinding of een ondervindings-lemma begonnen, en streng logisch doorgezet heeft - ons slechts tot werkelijkheid kan, ons noodzakelijk tot reaalbestaan moet leiden; want de logische gevolgen uit de werkelijkheid (ondervinding) getrokken, moeten immers noodzakelijk tot werkelijkheid leiden, of zij zijn op zich zelven, d.w.z. reeds subjectief, valsch. Maar, gelijk men ziet, geldt

{==412==} {>>pagina-aanduiding<<}
deze wet voor het wezen van ons verstand, het zijnde of bestaande over 't algemeen, bijgevolg zoowel het bestaande op het transscendentale gebied - wanneer onze van de ondervinding uitgegane sluitteekenen ons verre over de grenzen van het zinnelijk-waarneembare geleid hebben - als op het materiele gebied; met één woord waar ons verstand iets mogelijks ontdekt, daar heeft het ook iets bestaands, iets werkelijks ontdekt. Ook hier weder spreekt de dagelijksche ondervinding: zoodra toch iemand eene ontdekking gedaan, d.i. de mogelijkheid van eenig ding erkend heeft, gaat hij dit ook, in vast vertrouwen op de uitspraak van zijn verstand, beproeven; maar nu had die uitspraak immers niet eerst op de proefneming te wachten om waarheid te worden? en met welk regt, en op welken grond zou men dan de van eene beproefde ondervinding uitgegane uitspraak van ons oordeelend verstand betwijfelen en dit verstand zijne realiteit kunnen betwisten, wanneer het ons, door zijne sluitteekenen, over de grenzen van het niet slechts tot dusverre nog niet zinnelijk waargenomene, maar op zich zelf zinnelijk onwaarneembare geleid heeft? En dit wel alleen uit dien hoofde, omdat wij nu niet meer in staat zijn proeven te nemen, om het feitelijk bestaan van het erkende op zinnelijk waarneembare wijze te betoogen. Ingevolge dit alles dan is de beroemde schoolgrondregel: ‘Men kan van mogelijkheid niet regtstreeks tot werkelijkheid besluiten’ alleen van toepassing
1o. op het bestaan der dingen, als zijnde dit eene bloote toevalligheid (modus), welker werkelijkheid zich slechts uit eene andere werkelijkheid laat verklaren; 2o. op alle mogelijke handelingen van den mensch, zoo op zedelijk als stoffelijk gebied; omdat hij, op beide, alle mogelijke handelingen even goed nalaten als verrigten kan; doch kan die regel daarentegen 3o. volstrekt niet gelden van 's menschen erkennen op het gebied van de natuur en hare wetten. Slotsom: Omdat dus het geschapene, het menschelijke verstand slechts tot het erkennen, d.i. tot het opsporen en ontdekken van het bestaande - het in de natuur of hare wetten gegronde - en niet tot het scheppen, het vormen van nieuwe natuurwetten en het bevorderen van eene nieuwe orde van dingen bestemd is, zoo is zijn kenvermogen (denkkracht), onder de gegeven bepalingen, ook volkomen toereikend voor de behoeften der wijsbegeerte, en heeft deze wetenschap dan nu ook eindelijk, door een juisten

{==413==} {>>pagina-aanduiding<<}
blik op de positive zijde, de ware draagkracht van ons verstand, onmiskenbaar den zoo lang ontbeerden, onfeilbaren, wetenschappelijken bodem, verworven. Bij alle wijsgeerige problemata komt het nu voortaan slechts aan op deze vraagpunten: 1o. Zijn de ondervindingen, waarvan men uitgaat, en waarop dus het geheele gebouw steunt, naauwkeurig beproefd, en dus op zich zelve waar? 2o. Zijn de daaruit getrokkene gevolgen waar, en streng logisch getoetst? 3o. Zijn de sluitketenen, welke op den grondslag van deze gevolgen gebouwd werden, waar? d.w.z., zijn onze sluitketenen zoo formeel als materieel, streng logisch juist? Is dit alles met de vereischte zorgvuldigheid in acht genomen, dan is de uitspraak van ons verstand ook boven allen twijfel verheven; dan heeft ons verstand ons tot het erkennen van eene waarheid geleid, die, omdat zij werkelijk subjective realiteit bezit, nu ook noodzakelijk objective bezitten moet. En hiermede gelooven wij dan nu ook de positive en negative zijde van ons verstand, d.w.z. zijne kracht en zijne grenzen, naauwkeurig opgegeven, en langs dien weg den maatstaf, waarmede wij bestemd zijn de werken des Oneindigen te meten, behoorlijk bepaald, en zijnen waren inhoud, dus zijn gebruik en zijne strekking, opengelegd en aangewezen te hebben.
Ziedaar het beloofde overzigt. Wat er onvolledigs of onzamenhangends in mogt worden opgemerkt, wijte men aan ons, of aan de perken, die we ons moesten stellen, en niet aan den bekwamen Schrijver. Integendeel, hij ziet zich, en ook wel niet gehéél zonder reden, genoopt om verschooning te vragen voor menige herhaling, die hij juist om de grondigheid en uitvoerigheid, waarmeê hij bij zulk eene taak - bij het ontvouwen van een geheel nieuw systeem - te werk wilde gaan, niet bij magte was te vermijden. Van onzentwege houde hij zich zoo voor die herhalingen, als voor enkele andere kleinigheden - b.v. het min verkieslijke gebruik van vernuft voor rede - ten volle verontschuldigd. Tot geenen prijs toch zouden wij hem willen afschrikken of tegenwerken om zijne toezegging - van, bij genoegzame ondersteuning, alle deelen der Metaphysica met zijne nieuwe grondleer in verband te brengen - zoodra mogelijk ten uitvoer te leggen.
Want voorzeker, wij rekenen het van onzen pligt, om voor den arbeid van Dr. p. de hoogst mogelijke aandacht in te roepen.

{==414==} {>>pagina-aanduiding<<}
Weet iemand eene kink in dezen hechten kabel aan te wijzen, hij doe het hoe eer zoo liever, opdat men zich niet te lang in eene schijnbaar overgroote aanwinst der wetenschap verheuge, die alsdan toch op eene treurige vergissing zou moeten uitloopen. Voor ons, wij hebben, schoon wij er met bekommering naar zochten, geen droggrond gevonden, geen schakel in de betoogketen gemist.
Mogt iemand ons soms vragen, uit wat oorzaak wij hier juist zoozeer met bekommering zochten, ons antwoord ligt gereed. Het was, omdat wij zelven het er reeds van overlang voor gehouden hadden, dat 's menschen ideën, mits langs rigtigen weg opgemaakt, wel degelijk realiteit moesten bezitten, en dat wij dus niets vuriger verlangden, dan eene ab omni parte voldoende bewijsvoering dezer stelling vóór ons te zien. Het was verder, omdat, terwijl wij met Prof. opzoomer gaaf instemden, dat niet de bespiegeling, maar de ervaring de éénige bron der echte wijsbegeerte verdient te heeten, wij echter aan zijne hand niet tot de hoogste wijsbegeerte - tot de kennis des Eeuwigen en der Eeuwigheid - konden opklimmen, maar, even als hij zelf, door een salto mortale over de kloof tusschen weten en gelooven ons moesten trachten te redden; daar Dr. p. ons integendeel de gewenschte gelegenheid biedt, om van het aposterioristische tot het aprioristische voort te schrijden. En het was eindelijk en bovenal, omdat wij niet, gelijk het meerendeel onzer philosophische en voornamelijk onzer theologische wereld, met gerustheid en genoegen de muren van 't gebouw konden pogen te stevigen, onderwijl de fundamenten werden weg gegraven, en dat wij dus sinds lang naar alle zijden rondzagen, of ons geworden mogt, wat thans door Dr. p. ons geworden is:

ΔΟΣ ΜΟΙ ΠΟΤ ΣΤΩ 

v.p.





Geschiedkundige Beschrijving der stad Groningen, door Dr. E.J. Diest Lorgion. Met platen en kaarten. Tweede deel, 13e en 14e Aflevering. Te Groningen, bij H.F. Roelfsema. 1857. In gr. 8vo. Twee Deelen compl. f 11-50.

In de dertiende Aflevering gaat de S. voort met de ver-
{==415==} {>>pagina-aanduiding<<}
schillende stichtingen en liefdadige vereenigingen op te noemen en te beschrijven. Achtereenvolgens wordt van het Juffer Fette Alberda Gasthuis, het vrouw Frunsens of Geertjen Schilts Gasthuis, het Vrouw Wilsoors Gasthuis, de Scheunings- en Zeylsgasthuizen, allen inrigtingen, welke men in onze Hollandsche steden hofjens noemt, het merkwaardige medegedeeld, alsmede het gesticht ter huisvesting van bejaarde onderwijzers, onderwijzers-weduwen en onderwijzeressen gememoreerd. Een uitgebreider berigt wordt ons geschonken van het Instituut voor Doofstommen, dat sieraad van Groningens liefdadige gestichten. Met belangstelling zal men ongetwijfeld de bladzijden hieraan gewijd lezen. Misschien kan het zijn nut hebben, dat ik hier de woorden overschrijf, welke Dr. diest lorgion aanhaalt uit eene circulaire, welke onlangs verspreid is; hoe meer publiciteit zoo iets verkrijgt des te meer kans heeft het zijn doel te treffen: ‘Deze vermindering (zoo leest men daar aangaande het tot op twee derde verminderde aantal leden), gevoegd bij den hoogen prijs der eerste levensbehoeften gedurende de laatste jaren, heeft op den finantiëlen toestand van het instituut eene hoogst nadeelige uitwerking gehad, en oefent ook thans nog daarop zulk een ongunstigen invloed uit, dat, komt hierin geene verandering, het instituut welligt, tot zijn voortdurend bestaan, te eeniger tijd zal genoodzaakt zijn om in de toelating der kweekelingen beperkingen te maken, en niet meer, zoo als thans, alle doofstommen uit geheel ons land, die zich bij hetzelve aanmelden, en welke zich in den ouderdom, voor onderwijs vatbaar, bevinden, zonder eenig onderscheid van godsdienstige gezindheid, vermogen, stand of
geboorteplaats, gelijkelijk op te nemen. Moge echter de weldadigheid onzer landgenooten dit vóórkomen, en moge elk, wiens middelen zulks slechts eenigzins toelaten, tot dat einde zijne bijdrage doen en alzoo toebrengen tot het lenigen der ramp van die diep ongelukkigen, wier toestand slechts voor verzachting vatbaar is, maar welker lot door geene schatten ter wereld aan dat van den armsten hoorende gelijk kan worden gemaakt.’
Hiermede zijn de liefdadige inrigtingen afgehandeld, en komen aan de beurt de inrigtingen ter bevordering van wetenschap, kunst en maatschappelijk bedrijf. De hoogeschool en het gymnasium waren reeds in vroegere bladzijden behandeld; hier maken de lezers kennis met het genootschap Pro excolendo

{==416==} {>>pagina-aanduiding<<}
jure patrio (het oudste der geleerde genootschappen in Nederland), de akademie van beeldende kunsten, bouw-, toegepaste werktuig- en zeevaartkunde, onder den naam Minerva, het kunstlievend genootschap ter bevordering en aanmoediging van teeken- en schilderkunst, onder den naam Pictura, het genootschap ter bevordering van natuurkundige wetenschappen, de kweekschool voor onderwijzers (bij welker vermelding de S. eene opgave voegt van de scholen voor lager onderwijs), de landhuishoudkundige school, terwijl op de laatste pagina dezer Aflevering eene opgave gevonden wordt van de Groningsche fabrieken. De groote platte grond der stad Groningen welke er bij is gevoegd, verdient allen lof, en strekt aan teekenaar, lithograaf en uitgever tot eer.
Met de veertiende Aflevering is de veelomvattende arbeid van den heer diest lorgion voltooid. Daarin vindt men eerst gewag gemaakt van de belangrijke verbetering, welke de Groningsche handel naar alle verwachting zal ondergaan door de algemeene verbetering der scheepvaart-kanalen, waarbij al de voorgenomen werken, welke daartoe betrekking hebben, worden genoemd; natuurlijk wordt, waar van voorgenomen of gewenschte verbetering sprake is, het aanleggen van spoorwegen niet verzwegen, en eene uitvoerige mededeeling wordt den lezers geschonken omtrent de verschillende pogingen ten dien einde aangewend, welker laatste (het zich wenden tot den Koning door de Provinciale Staten) een gelukkigen uitslag schijnt te beloven. Na vermelding van de bestaande telegraaflijnen, deelt S. een en ander mede aangaande de inrigtingen tot uitspanning, welke in Groningen worden gevonden. Onder de geschiedkundige bijzonderheden omtrent den Stads Schouwburg door den heer lorgion hier medegedeeld, is vooral merkwaardig de vermelding van een twist in 1683 ontstaan tusschen de stedelijke regering en den kerkeraad betreffende het al of niet dulden van het geven van tooneelvoorstellingen; door deze mededeeling wordt den lezer gelegenheid gegeven om zich eenig denkbeeld te vormen omtrent de betrekking, waarin in dien tijd kerk en staat tot elkander stonden. Het laatste hoofdstuk, het twintigste, vormt een aanhangsel op de Beschrijving van Groningen, en bevat de vermelding van verbeteringen, welke verscheiden kerkgebouwen in de laatste jaren hebben ondergaan en van nog een paar zaken, welke

{==417==} {>>pagina-aanduiding<<}
voorgevallen zijn sedert de schrijver de uitgave van dit werk begon, en niet vergeten mogten worden.
Zoo heeft dan Dr. diest lorgion zijn belangrijk werk ten einde gebragt; dat is eene gelukwensching waard zoowel voor den schrijver, als voor de inteekenaars, wier geduld met de uitgave dezer Beschrijving wel op wat harde proef is gesteld, ofschoon deze laatsten ook wel zullen inzien, dat naauwkeurigheid en volledigheid bij een werk als dit moeijelijk met spoed in de bewerking kunnen gepaard gaan. De bekwame schrijver beleve veel voldoening van zijnen arbeid, en voele zich daardoor aangespoord het terrein waarop hij getoond heeft zich zoo goed te kunnen bewegen niet te verlaten, maar nog menigmaal anderen in de gelegenheid te stellen van zijne historische kennis te profiteren. - Den uitgever, den heer h.r. roelfsema, zij ook veel succes gewenscht op deze gewigtige onderneming; hij heeft aan het werk van den heer lorgion een vorm geschonken, zoo als de inhoud verdient.

d.




Geschiedenis van de vestiging, uitbreiding, bloei en verval van de magt der Nederlanders in Indië, door den hoogleeraar G. Lauts. Derde Deel. Te Groningen, bij W. van Boekeren, 1857. In gr. 8vo. f 3-40.

Heeft, na de verschijning van het 1e deel, het 2e zich vrij lang laten wachten, en veel langer dan den beminnaars der geschiedenis van de verrigtingen der Nederlanders in Indië lief was, niet zoo is het met het 3e deel.
Van den lof aan het eerste en tweede deel, ook door ons (*) met alle regt gegeven, mogen wij bij de aankondiging van dit derde deel niets terugnemen. Immers heeft de schrijver met dezelfde zorg en naauwkeurigheid zijne pen gebruikt, om zoo vele tot dus verre onbekende zaken aan het licht te brengen, dat ieder beminnaar der Vaderlandsche Geschiedenis dit 3e Deel hoogst welkom moet wezen.
Dit deel loopt van het 27e tot en met het 36e Hoofdstuk. Het neemt zijnen aanvang met de hernieuwing van het oc-
{==418==} {>>pagina-aanduiding<<}
trooi in 1740 en gaat tot het optreden van den G.G. alting in 1780. Oppervlakkig vergeleken met het het 2e Deel komt het den lezer voor veel breedvoeriger behandeld te zijn; doch het valt niet te ontkennen, dat naarmate een geschiedschrijver meer het tijdperk nadert, waarin hij zelf leeft, naar die mate ook de onderwerpen en gebeurtenissen meer ontwikkeling schijnen te vereischen en de personen eene meer uitvoerige behandeling noodig hebben.
Met kennis van zaken wordt in het 27e Hoofdstuk over de vernieuwing van het octrooi, hoe het afliep, en hoedanig, zoowel de Staten van Holland, als ook de Algemeene Staten over die vernieuwing dachten, en wat er is voorgevallen en gesproken; terwijl de terugkomst in Nederland der raden van Indie: van imhoff, de haze en van schiane, herfstmaand 1741 door den G.G. valckenier opgezonden, die zeer naauwkeurig is ontwikkeld, door het destijds voorgevallene, veel licht over de huishouding in Indië, te dier tijde verspreidt. Ook wordt in het 27e Hoofdstuk duidelijk aangetoond, hoe geheel onverwacht, en zonder dat daartoe eenige noodzakelijkheid bestond, in 1748 de verlenging van het pas vernieuwde octrooi van 1 Januarij 1755 tot ultimo December 1774 plaats greep. Doch hoe was dan ook sedert 1742, door het Erfstadhouderschap van den Stadhouder van Vriesland en Groningen, de verhouding van de Oost-Indische Maatschappij tot het Staatsbestuur veranderd!
Ten aanzien van den G.G. van imhoff, wiens benoeming tot die waardigheid, in plaats van valckenier, eerst na zijn vertrek te Batavia was aangekomen, ontmoet de lezer in het 29e Hoofdstuk vele bijzonderheden omtrent zijne vlugheid, bekwaamheid en inborst, welke zijn karakter beter ontsluijeren, dan de, zoo wij ons wel herinneren, onvermengde loftuitingen van van kampen, over dien algemeenen Landvoogd. Hij was een werkzaam mensch. ‘De arbeid door hem, in de eerste maanden na zijne komst in Nederland verrigt, zegt schrijver (bl. 57), is zoo veel omvattend en zoo grondig, dat groote werkzaamheid, zonder buitengewone vlugheid, niet in staat zoude zijn geweest, dat alles te verrigten, Men stelde grootelijks prijs op zijne inzigten en beschouwingen, niet enkel bij Bewindhebberen, maar ook bij de Algemeene Staten en de Staten van Holland.’

{==419==} {>>pagina-aanduiding<<}

Omtrent den moord der Chinezen, onder het bestuur van den G.G. valckenier wordt in het 28e Hoofdstuk veel nieuws geleverd, doch omtrent den eigenlijken moord op den 9en October 1740. (Nota bl. 35 en 36.) schijnt onzekerheid te bestaan, of die op hooger bevel dan wel op wiens last deze heeft plaats gehad. De moord der Chinezen echter die zich in de gevangenis bevonden, schijnt op hoog bevel van den G.G. valckenier geschied te zijn.
Hetgeen in het 31e Hoofdstuk over de gebeurtenissen op de kust van Malabar, van Koromandel en in Bengalen voorkomt, is met veel zorg behandeld, terwijl men over de Fransche Gouverneurs dupleix en lally tolendal, bovenal over clive en zijne loopbaan, op bl. 134-137 veel belangrijks ontmoet. Zoo leest men op bl. 137: ‘In Engeland begreep men, na weinige jaren, dat zijne tegenwoordigheid op nieuw in Bengalen vereischt werd, en Lord robert clive keerde in den aanvang van 1765 weder daarheen, om echter binnen twee jaren tijds naar het land zijner geboorte terug te keeren. Het was eene korte loopbaan, waarin hij van overwinning tot overwinning vloog, de meening uitsprekende, dat de O.I. Compagnie slechts rijkdommen en veiligheid kon verwerven door overwinningen te behalen en door zelve beheerscheres van het land te worden.’
Wat vermelding verdient en wij met veel belangstelling hebben opgemerkt, is, dat professor lauts zijnen lezer als in den huiselijken kring der O.I. dienaren binnenleidt en niets verborgen laat, wat door vroegere schrijvers verzwegen werd. Hebben wij reeds in het 1e Deel vernomen, hoe onder het bewind van van diemen, de leden van de hooge Regering met hen allen een enkel rijtuig hadden (bl. 265), en hoe weinige jaren later het bouwen van fraaije huizen en de aanleg der kaden en grachten van Batavia (bl. 261) eenen aanvang namen, wij vernemen in het 3de Deel 34e Hoofdstuk bl. 213 enz. hoe eene eeuw later prachtige buitenverblijven zijn aangelegd, waarvan de tuinen met velerlei gewassen en heesters zijn versierd, welke van elders werden aangebragt. Inzonderheid had dit plaats onder het bewind van den G.G. van imhoff, die in 1745 te Bogor (Buitenzorg) een buitenverblijf liet aanleggen, aan hetwelk hij den naam van Buitenzorg gaf, alsmede hoe alstoen het houden van rijtuigen algemeen

{==420==} {>>pagina-aanduiding<<}
was geworden; terwijl van toen af de weelde op eene verbazende wijze toenam, in weêrwil van de strenge verordening op pracht en praal, in 1754 door den G.G. mossel uitgevaardigd.
Het 35e Hoofdstuk levert velerlei zaken, waarvan door geen vroeger schrijver nog gewaagd werd. Om daarvan iets mede te deelen, zouden wij tot de verpligting komen, den geheelen korten inhoud, zoo als die boven het Hoofdstuk vermeld is, terug te geven. Wat bl. 268-271 omtrent de ziekten en sterfgevallen aan boord, alsmede ten aanzien van de soort van manschap, het gebrek aan goede kleeding en voeding gezegd wordt, kan bij den lezer niet anders dan eenen treurigen indruk achterlaten. Zulks vond zijnen oorsprong in het voortdurend gebrek aan bevaren volk, en de gevolgen daarvan waren betreurenswaardig. Zie hier wat professor lauts op bl. 272 daarvan mededeelt: ‘Ten gevolge van de bij voortduring bestaande moeijelijkheden, in het bekomen van bekwaam scheepsvolk en soldaten, waren bewindhebberen minder keurig bij het aanmonsteren van volk, zoodat de zielverkoopers (ceelkoopers) en slaapsteêhouders bij het aanbieden van manschappen weinig bemoeijelijkt werden. Men drukte vaak, zoo als het spreekwoord zegt, een oog digt, wanneer vreemdelingen op het Oost-Indische Huis te Amsterdam of bij andere Kamers werden aangeboden, zoodat men zich al ligt tevreden stelde met de opgave van geboorteplaats of bedrijf, niet zelden de uitvinding van den volkhouder. Zoo gebeurde het dat Engelschen, onder opgave van valschen naam en geboorteplaats, op de monsterrol werden ingeschreven. Dit gaf aanleiding tot klagten van wege Groot-Brittannië, wanneer dit rijk zelf gebrek had aan bevaren zeevolk. Het duurde niet lang of Nederlandsche schepen, in eene der Engelsche havens van het Kanaal binnengeloopen, ondervonden dat een deel der bemanning deserteerde. Onder verschillende voorwendsels, werd de uitlevering verijdeld, of zij werden als Engelsche onderdanen geweigerd.’
‘Toen de oorlog tusschen de Engelsche koloniën in Noord-Amerika en het moederland in 1773 was uitgebarsten, onderzochten de Engelschen de schepen, die van wege stormweder of tot het innemen van water en brandhout in de Engelsche havens waren binnengeloopen, om Engelsche matrozen te

{==421==} {>>pagina-aanduiding<<}
zoeken; doch weldra vergenoegden zij zich niet daarmede; Britsche oorlogschepen onderzochten Nederlandsche schepen met dat doel, zelfs in volle zee. Het eerst dat de O.I. maatschappij van een dergelijk onderzoek heeft last geleden, schijnt te zijn geweest in den winter van 1772 en 1773, toen het schip Foreest, voor de Kamer Hoorn uitgevaren, van wege eenen storm in Duins was binnengeloopen. Zestien varensgezellen werden, als geboren Engelschen, van dat schip geligt. Hoe zeer zoodanige gewelddadigheid tot vele misbruiken en schending van souvereiniteitsregten kon aanleiding geven, behoeft geen betoog.’
Op pag. 280 36e Hoofdstuk komt schrijver nogmaals terug op de zeden der Europeanen te Batavia, waarvan j.s. stavorinus in zijne ‘reize over de Kaap de Goede Hoop en Batavia naar Samarang, enz.’ geene vleijende schilderij ophangt en die voor het laatst in 1778 Indië heeft verlaten.
Laten wij thans ons Verslag over het 3e Deel van professor lauts' Geschiedenis van de vestiging, enz. der Nederlanders in Indië eindigen, onder betuiging dat wij die met eene klimmende belangstelling gelezen hebben. Van eenige nietsbeduidende kleine leemten willen wij niet spreken, daar er jaarlijks zooveel in het licht komt, waarin men te vergeefs naar onpartijdige en grondige mededeeling van verrigtingen op het geschiedkundige gebied van Indië zoude zoeken. Daarom willen wij hopen, dat professor lauts het publiek niet lang naar het 4e en laatste Deel van zijnen belangrijken letterarbeid zal laten wachten.




Beknopte Uitspraakleer der Nederlandsche Taal. Handleiding tot zelfonderrigt voor jonge lieden en ten gebruike der scholen. Door H.M.C. van Oosterzee, Lid der Maatschappij van Nederlandsche Letterkunde. Tweede druk. 's Hertogenbosch, Gebr. Muller. 1858. II en 80 bl. In kl. 8vo. f :-30.

Het is bekend en het wordt ook door deskundigen erkend, dat onze natie zich niet onderscheidt door juistheid en zuiverheid in het gebruiken van hare taal, in spraak en in schrift. Bijna ieder gesprek dat wij houden, bijna ieder boek dat wij lezen, geeft daarvan de bewijzen en brengt ons tot de

{==422==} {>>pagina-aanduiding<<}
beschamende belijdenis, dat wij in dit opzigt voor andere natiën, met name voor de Fransche, moeten onderdoen, bij wie de schrijf- en de spreektaal niet, gelijk bij ons, door eene wijde klove van elkander gescheiden zijn, maar doorgaans één enkel en wel een sierlijk geheel uitmaken. Vanhier dat ook de hulpmiddelen bij ons nog gebrekkig zijn die er vereischt worden om hierin verbetering aan te brengen. Op het gebied der spraakleer zijn, inzonderheid in de laatste jaren, door den verdienstelijken arbeid van den heer brill en anderen, wel groote vorderingen gemaakt, maar hoe ver staan wij in dezen nog bij andere natiën, bij de Duitsche b.v. ten achteren! Hoe vele jaren zullen er nog moeten verloopen, eer wij ons in het bezit van een Woordenboek mogen verheugen, dat den rijken taalschat van Nederland voor den inboorling zoowel als voor den vreemdeling ontsluit. En eer wij ons op zulk een werk kunnen beroemen, den onvermoeiden arbeid onzer voortreffelijkste taalgeleerden overwaardig, hebben wij niet het regt buitenlandsche geleerden, die onze taal alleen door het bestuderen van hare gedrukte voortbrengselen kennen, zoo als de gebroeders grimm, te beschuldigen over de blijken eener gebrekkige kennis van die taal, welke zij in hun beroemd ‘Deutsches Wörterbuch’ hier en daar aan den dag leggen. Kunnen wij ook eenig geschrift aanwijzen, dat zelfs maar eenigzins kan worden vergeleken met den arbeid, dien een eberhard-maass en anderen voor de synonymiek der Duitsche, en een lafaye, door het Instituut bekroond, voor de Fransche taal hebben geleverd! Hoe gering is ook de hoop, dat deze gapingen op eene voldoende wijze zullen worden aangevuld, zoolang onze voornaamste taalgeleerden aan de eerste wetenschappelijke instelling onzes lands - op eene indedaad weinig stichtelijke wijze - blijven geschilvoeren over belangrijke punten onzer
linguistiek, zoo als b.v. over de onderlinge betrekking van onze spreek- en schrijftaal!
Niet beter is het gesteld met de uitspraakleer van het Nederlandsch. Hoe groot is niet de verscheidenheid van klanken, die aan onze letters òf afzonderlijk, òf in zamenvoeging met andere, gegeven worden, en hoe gaan de zoetvloeijendheid en de welluidendheid onzer taal maar al te zeer verloren door de plompheid en ruwheid van uitspraak, die niet alleen in de achterhoeken onzer provinciën, maar ook onder de ge-
{==423==} {>>pagina-aanduiding<<}
ringer en zelfs de middelklassen van de bevolking onzer grootste steden, ons gehoor kwetsen, waar anders zeden en manieren in het gezellige leven een zekeren tint van beschaafdheid en verfijning vertoonen. Vruchteloos zoeken wij ook naar eene enkele stad in ons land, waar het beste gedeelte der bevolking een even goeden maatstaf voor onze uitspraakleer aan de hand geeft, als b.v. de beschaafde inwoners van Parijs voor de Fransche verschaffen. Waarlijk, het zijn juist onze hoogere standen, die het minst vertrouwen verdienen bij de vraag naar de juistheid en zuiverheid der uitspraak van onze taal. Dr. beets heeft onlangs die standen geestig naar 't leven geteekend in de gebrekkige kennis van hunne moedertaal, in stijl en schrijfwijze; maar wilde hij, of wilde Mr. j. van lennep soortgelijke proeven leveren van verwrongen en verkeerde uitspraak: zij zouden eene even rijke als vermakelijke stof ter hunner beschikking hebben. En vragen wij, of er dan niet iets gedaan is, om dit bestaand en erkend gebrek te weren en te verbeteren, zoo moeten wij een weinig voldoend antwoord geven. Wel hebben siegenbeek, wiselius en andere verdienstelijke taalkenners onder ons, bij voorkomende gelegenheden, op deze en gene verkeerdheden opmerkzaam gemaakt en er tegen gewaarschuwd, maar te vergeefs zoeken wij naar vaste beginselen, die toch moeten gevonden worden, zal er een werk tot stand komen, dat aan onze natie dezelfde dienst bewijst, als b.v. het bekende Woordenboek van
walker aan de Engelsche.
Loffelijk was daarom de poging der Maatschappij: Tot Nut van 't Algemeen, in 't jaar 1846, om door het uitschrijven van eene prijsvraag, eene ‘beknopte uitspraak-leer der nederlandsche taal voor de scholen te verkrijgen.’ De weinig voldoende uitslag bewees echter de moeijelijkheid, om er op te antwoorden. Steller dezes, die mede deel gehad heeft aan de beoordeeling van de toen ingekomen antwoorden, herinnert zich zeer goed, dat geen van alle voldoende mogt geacht worden; hij durft er echter bijvoegen, dat de heer van oosterzee groote kans op de bekrooning zou gehad hebben, zoo het hem had mogen gelukken zijne proeve, zelfs in hare eerste gedaante, tijdig genoeg in te zenden. De auteur heeft intusschen wèl gedaan met zijnen arbeid door den druk gemeen te maken. Dat bewijst ook de voldoening die hij er van gehad

{==424==} {>>pagina-aanduiding<<}
heeft. De aanzienlijke oplage van den eersten druk is uitverkocht en een tweede druk is noodzakelijk geworden. Wij verblijden ons over de herhaalde verschijning van dit boekje, dat in eene bestaande leemte eenigzins voorziet en wenschen het in vele handen; de geachte schrijver houde ons echter ten goede, dat wij zijnen arbeid, al wierd hij nog meer verbeterd dan nu geschied is, niet kunnen beschouwen als eene vervulling van hetgeen in dit opzigt in onze taalkundige Litteratuur ontbreekt. Onze voornaamste aanmerking betreft het gemis van vaste beginselen, waarop men in het uitspreken der Nederlandsche taal kan en moet afgaan; het volgen van gewoonte, alleen door het gebruik gewettigd, en het beslissen naar een geheel individueel gevoel van welluidendheid. Zulke vaste beginselen, uit het inwendig wezen en leven van onze natie en hare taal afgeleid, en door grondige historische taalvorschingen bevestigd, moeten voorafgaan, zal er eene voldoende uitspraakleer voor haar kunnen geleverd worden. Men dient ook hier niet met het laagste te beginnen om alzoo tot het hoogste op te klimmen, maar men behoort in eene omgekeerde orde te werk te gaan, zal er iets degelijks tot stand komen. Het schrijven van zulk eene uitspraakleer voor het Nederlandsch zou den arbeid van onze eerste taalkundigen overwaardig zijn, de poging om er eene te doen schrijven, zou aan eene van onze geleerde instellingen, b.v. aan de Maatschappij van Nederlandsche Letterkunde te Leiden, tot eer verstrekken.




Opstellen met fouten tegen woordgronding, woordvoeging, stijl, enz. Door D. Bommhoff h.zn. Te Zutphen, bij A.E.C. van Someren. 1858. In kl. 8vo. 2, IV en 96 bl. f :-45.

De heer bomhoff heeft in het bovenstaande boekje een vervolg geleverd op de ten jare 1854 door hem uitgegevene ‘gebrekkige opstellen’. Bij onze onbekendheid met de Letterkunde voor het onderwijs, achten wij ons onbevoegd over het noodzakelijke of zelfs het wenschelijke van zijnen arbeid te oordeelen, en willen wij dus gaarne gelooven, dat hij eene bestaande gaping op eene nuttige wijze aanvult. De auteur heeft bovendien eene eigenaardige verdienste aan zijn werkje bijgezet

{==425==} {>>pagina-aanduiding<<}
door, op verzoek van den uitgever, ‘geene losse volzinnen, maar doorloopende verhalen’ te geven. ‘Ter voldoening aan dit verlangen, heeft hij daartoe een paar tafereelen uit den tachtigjarigen oorlog (door karl curth's) gekozen.’ Wij prijzen dit als eene eigenschap, waardoor het boekje zich van de meeste, welligt van alle soortgelijke, gunstig onderscheidt. En over 't geheel erkennen wij gaarne, dat de schrijver met veel oordeel is te werk gegaan in het uitkiezen en verzamelen van stijl- en taalfouten, waarop de schooljeugd inzonderheid dient opmerkzaam gemaakt te worden, zoodat het verstandig gebruik van zijnen arbeid veel nut zal kunnen aanbrengen. Eindelijk heeft hij gemeend in zeker opstel (‘Een woord over taal en stijl in de hedendaagsche Nederlandsche Letterkunde’ ‘De Gids’ jaargang 1857, bl. 859) een behartingswaardigen wenk te vinden, om ‘eenige voorbeelden van gebrekkige taal, uit (lees: aan) gedrukte werken ontleend, er bij te voegen.’ Wij misprijzen dit ook niet, ofschoon wij niet kunnen zien, dat de schrijver ‘hierdoor aan velen een dienst bewijst.’ Want wat nut steekt er in, dat een leerling op de scholen, in plaats van opzettelijk verwrongen zinsneden, voorbeelden van slechten stijl onder de oogen krijgt, die, naar wij voorshands willen vertrouwen, in de werken van zeer gewone schrijvers voorkomen. De heer b. heeft blijkbaar de bedoeling van den ongenoemde in ‘de Gids’ niet goed gevat. Deze toch zou wenschen, dat er eene zekere monstering gehouden wierd, niet van onze middelmatige en slechte schrijvers - als die deze eer niet eens verdienen - maar van dezulke, die als goede, ja als voortreffelijke stilisten onder ons geroemd worden, vergezeld van eene beoordeelende aanwijzing van verkeerdheden door hen begaan en van eene opgave der noodige verbeteringen. Hij heeft hierbij geenszins het oog gehad op
schoolonderwijs of op eigene stijloefening, maar hij zou wenschen, dat zelfs aan onze stilisten bij uitnemendheid een getrouwe spiegel voorgehouden wierd, waarin zij hun, door eigen schuld soms deerlijk verwrongen aangezigt, en mede dat van anderen, levenden en dooden, naar waarheid zouden kunnen leeren kennen, waardoor zij zich zouden voelen opgewekt, om niet weg te gaan en terstond te vergeten, hoedanig zij zijn of hoedanig anderen waren; met

{==426==} {>>pagina-aanduiding<<}
één woord, hij heeft den wensch uitgedrukt, dat een desbevoegde hier te lande, zonder aanzien des persoons, grondig, maar bescheiden tevens, mogt doen wat prof. david in zijne Tael- en Letterkundige Aenmerkingen (Leuven 1856) voor België gedaan heeft. Dat zou, zijns achtens, niet alleen kunnen dienen, om aan het ijdel en verderfelijk roemen op de voortreffelijkheid van onzen hedendaagschen schrijfstijl een einde te maken, maar ook schrijvers en geleerde Instellingen kunnen aansporen, om bij al wat zij in 't licht geven, op juistheid en sierlijkheid van taal en stijl scherper toe te zien, dan zij nu gewoon zijn te doen.
Om den heer b. eene kleine proeve te geven wat wij met den ongenoemde in ‘de Gids’ bedoelen, zullen wij eene enkele zinsnede, naar de wijze van den Belgischen taalkundige, kortelijk nagaan en ontleden; 't is de eerste van het Voorberigt.
Die zinsnede luidt aldus: ‘Tot het schrijven van een goeden stijl worden, behalve de regelen der spraakleer, inzonderheid duidelijkheid en welluidendheid gevorderd, welke laatste eigenschappen maar al te vaak verwaarloosd en slechts door langdurige oefening verkregen worden.’ Wij laten de waarheid en juistheid van hetgeen hier beweerd wordt aangaande de noodzakelijke vereischten van een goeden stijl, in 't midden, en bepalen ons alleen tot den stilistischen vorm van het gezegde. Nu meenen wij al dadelijk te moeten opmerken, dat deze ééne zinsnede in twee dient gesplitst te worden. De woorden toch waarmeê ze begint: ‘Tot het schrijven van een goeden stijl worden, behalve de regelen der spraakleer, inzonderheid duidelijkheid en welluidendheid gevorderd,’ vormen op zich zelve éénen wèl sluitenden volzin; ze behelzen ééne volledige gedachte, die met de gedachte, in de volgende woorden begrepen, niets gemeen heeft en er dus ook niet mede behoort verbonden te worden. Het tweede gedeelte der zinsnede, of de woorden: ‘Welke laatste eigenschappen maar al te vaak verwaarloosd en slechts door langdurige oefening verkregen worden,’ kunnen wegvallen, zonder dat het eerste gedeelte er bij lijdt, of verandering ondergaat, ja ze staan in dezen zamenhang niet eens op hunne plaats. Wat toch behelzen die woorden? Eene tweede en nieuwe gedachte, die de heer b. onder het stellen bij zich voelde opkomen, die hij als eene nuttige opmerking ter loops wenschte

{==427==} {>>pagina-aanduiding<<}
meê te deelen en die hij daarom, bij wijze van aanhangsel, zoo maar los weg, aan het voorafgaande vasthechtte, zonder zich bepaalde rekenschap te geven, of zij hier alof niet paste.
Doch er valt meer aan te merken. In die zinsnede wordt mede gezondigd tegen een zeer wezenlijk vereischte van een goeden stijl, tegen juistheid en bepaaldheid van uitdrukking (precisie), en wel door de woorden: ‘behalve de regelen der spraakleer.’ Immers worden tot het schrijven van een goeden stijl niet ‘de regelen der spraakleer’ gevorderd, maar ket inachtnemen van die regelen, de getrouwheid aan die regelen. De heer b. toont ook, dat hij dit bedoelt, ‘daar hij de regelen der spraakleer’ (vreemd genoeg!) eene ‘eigenschap’ noemt, door ze gelijk te stellen met ‘duidelijkheid en welluidendheid.’ Hij noemt deze toch ‘de laatste eigenschappen,’ die natuurlijk voorafgegaan moeten worden door eene eerste eigenschap, en deze kan wel geene andere zijn dan - ‘de regelen der spraakleer’!
Ten derde valt hier eene zonde tegen den regel op te merken, dien de heer b. zelf aldus opgeeft: ‘de welluidendheid gebiedt, dat gelijke klanken zoo min mogelijk digt bij elkander staan.’ En nu lezen wij in het eerste gedeelte der zinsnede; ‘inzonderheid duidelijkheid en welluidendheid! Ook klinkt het niet fraai, dat in dezen korten volzin de constructie met het woord worden tweemaal voorkomt.
Volgens deze aanmerkingen zou die ééne zinsnede, in twee gesplitst, nagenoeg aldus moeten luiden:
‘Tot het schrijven van een goeden stijl worden, behalve getrouwheid aan de regelen der spraakleer, voornamelijk duidelijkheid en welluidendheid gevorderd. Deze laatste eigenschappen, alleen door langdurige oefening te verkrijgen, ontbreken maar al te veel, zelfs bij verdienstelijke schrijvers.’
Zou de heer b. niet beter gedaan hebben, als hij met die zinsnede zijn boekje niet geopend, maar gesloten had?...




De Stichting van Batavia. Tooneelspel in vijf Bedrijven, door Mr. J.V. Lennep. Amsterdam, J. de Ruyter. 1858. In post 8vo. 130 bl. f :-80.

Weinige vakken der schoone letterkunde zijn in onze dagen zoo diep van hun vorigen luister vervallen, als de dramatische poëzy. Vroeger gevierd en bewonderd, heerschte zij aan

{==428==} {>>pagina-aanduiding<<}
het hoofd harer zusterkunsten; en ook daar zelfs, waar zij zich in eene konventionele wereld afsloot, en in stede van uit de naaste en vruchtbaarste bronnen te putten, hare inspiratie als uit de tweede hand ontleende, - ook daar zelfs mogt zij bogen op heerlijke, onvergankelijke meesterstukken, omdat hare beoefenaars zich toch den weg - zij het ook een willekeurigen omweg - wisten te banen tot het menschelijk hart, van waar immers altijd en overal de uitgangen des levens zijn. En de dramatiek verdient ten volle dien hoogen rang aan het hoofd der poëzy, als de meest omvattende, de meest eischende, de invloedrijkste ook, als de rijpe en heerlijke vrucht der poëtische ontwikkeling eener maatschappij. Ideale voorstelling des levens, omvat zij in haar ruimen kring het onafzienbare gebied der werkelijkheid, en vordert van haren dichter niet alleen gevoel en verbeelding, maar diepe menschenkennis en open blik voor den oneindigen rijkdom des levens; vordert zij van hem die groote en zeldzame gave, om buiten zich zelve te kunnen treden en het denken en gevoelen, het lijden en worstelen en hopen van anderen, te verstaan niet slechts, maar mede te gevoelen en te denken, mede te lijden en te zegevieren. Uit haren aard binnen enger grenzen dan het epos besloten, vereischt de dramatiek bovendien dien juisten tact, dien geoefenden blik, die in het bonte weefsel der menschelijke daden, de hoofdmomenten, de leidende gedachten, de beslissende keerpunten weet te onderkennen, om deze dan in eene zamenhangende, organisch-verbondene handeling, in één bezield tafereel, te veraanschouwelijken. En welk een magtige heerschappij zal zij niet kunnen uitoefenen over het volk: zij, niet als alle andere poëzy beperkt binnen de wanden der huis- of studeerkamer, maar openlijk optredende, omgeven met al den tooi, al den glans en de betoovering der werkelijkheid; zij, sprekende door den mond van gewijde, geheel aan hare dienst gewijde, tolken. Eene
grootsche, eene heerlijke roeping is der dramatische poëzy weggelegd, zoo zij slechts hare taak begrijpt, en in stede van zich te buigen voor de grillen eener dwaze menigte, deze tot zich poogt op te heffen, en alzoo den smaak te zuiveren en te veredelen. Dubbel beklaaglijk is het daarom, dat de tooneelpoëzy, in onze dagen, zoo zeer van haren weg is afgeweken, zoo diep van hare vroegere grootheid vervallen; dat een ijdel

{==429==} {>>pagina-aanduiding<<}
marionettenspel, indien maar niet erger, de plaats heeft ingenomen van die ideale voorstelling des levens, welke de bestemming van het drama is. Dubbel beklaaglijk is het ook en nog meer, dat de schouwburgen in onze steden vaak niets andres zijn dan plaatsen van geesteloos vermaak, waar gevoel en smaak en waarheid evenzeer zijn verbannen, en waar een misleid publiek wordt onthaald op den gretig opgegaarden afval der fransche theaters van den derden en vierden rang. Is er dan in ons volksleven, in onze volkshistorie, waarlijk geene stoffe te vinden voor een eigen nationaal tooneel, dat wij steeds veroordeeld zijn te luisteren naar die jammerlijke voortbrengsels van allerlei fransche en duitsche prulschrijvers, zonder eenige kennis of tact bijeengezameld, en in even jammerlijk hollandsch den volke voorgedreund? Zie, bij een blik op de diepte van dien val en op het ijdele der pogingen, tot hiertoe aangewend, om wat men ons nationaal tooneel gelieft te noemen, uit zijne uiterste vernedering op te heffen, zouden wij welhaast aan redding wanhopen: - immers zoo lang het tooneel bij ons voorwerp van industrie, in plaats van kunst, zal blijven.
Onder hen, die zich meermalen over de doodkranke ontfermd hebben, behoort ook onze roman- en legendendichter v. lennep, lid van wijlen de commissie om middelen te beramen tot verbetering van het tooneel. Die commssie kon niet veel meer doen dan zij deed: goeden raad geven, die nooit zou opgevolgd worden; waarna zij uiteenging, terwijl het aan de leden overgelaten bleef, om ieder voor zich zijne krachten aan die wonderkuur te beproeven. De heer v. lennep heeft op nieuw eene poging gewaagd; en dat hij daartoe den moed had, verdient reeds erkenning en lof. Hij heeft begrepen, dat het verlies van tijd en moeite zou zijn, zijne krachten andermaal aan de overbrenging van een van shakespeare's meesterstukken te beproeven; en in zijne Stichting van Batavia een offer gebragt ‘aan den smaak van het hedendaagsche publiek, dat, bij een ingewikkelde intrigue, veel theatralen toestel verlangt.’ Evenwel, hij wilde nog iets meer dan aan dien smaak voor een ingewikkelde intrigue, of aan dien wel ietwat kinderlijken trek naar veel theatralen toestel, voldoen: hij wilde eene stoffe kiezen, die ‘bij vermaak, ten minste eenige leering aanbood.’ Voortreffelijk: wij zouden zelfs meer

{==430==} {>>pagina-aanduiding<<}
dan eenige leering verlangen; maar zullen onze verwondering moeijelijk kunnen onderdrukken, als wij zien dat die leering bestaan zal in het mededeelen van eenige historische bijzonderheden, aan de geschiedenis der stichting van Batavia ontleend. Immers, behalve dat zulke leering geheel niet tot de roeping der dramatiek behoort, zien wij niet in, welke soort van onderrigt, en voor wie, er te putten zou zijn uit het onderhavige stuk. Die met de geschiedenis zelve geheel onbekend is, zal hier weinig leeren, daar hij de voorgestelde feiten natuurlijk niet in haar verband kan beschouwen; voor wien daarentegen de geschiedenis niet vreemd is, zal de wijze, waarop de heer v. lennep hier met haar omspringt, zoo wij vreezen, aanstootelijk zijn. Ik weet wel, in de behandeling van historische feiten en karakters, moet den dichter de ‘gouden vrijheid der poëzye’ gelaten worden; de dramatische, de zedelijk-aesthetische waarheid gaat steeds boven de historische, de toevallige waarheid; maar ook alleen de eischen der eerste mogen de afwijkingen van de laatste regtvaardigen. Het is, dunkt mij, altijd bedenkelijk, om, terwijl men in de bijzonderheden, in vaak zeer ondergeschikte détails, bijna angstvallig getrouw de historie volgt, - daarentegen de rollen der hoofdpersonen geheel van de geschiedenis afwijkend te maken, en aan een zeer bekend historisch persoon de rol en het karakter toe te dichten van een ander, evenzeer historisch persoon. De bekende en beroemde Gouverneur-Generaal van Indië, antonie v. diemen, is in dit drama, historisch, een zeer zamengesteld, een hybridisch wezen: behalve zijn eigen naam, draagt hij ook dien van de haen, den naam van een hollandsch geneesheer in het fort te Jakatra, in welk karakter ook antonie optreedt; verder speelt hij ook de rol van den bekenden opperkoopman v.d.
broecke, vóór de muren van het zoo even genoemde fort. Dat alles licht v. lennep nu wel voldoende toe in de historische ophelderingen achter zijn drama; maar een tooneelspel is allereerst bestemd om vertoond en gezien te worden, en het is van de aanschouwers niet te vergen, dat zij eerst die ‘Toelichting’ zullen lezen, om de anachronismen en historische ketterijen te herstellen, die in het stuk voorkomen. Waarom de schrijver - die toch het punt van uitgang in zijn magt had - ook de chronologie wijzigde, is mij niet duidelijk; door de gebeurtenissen in het

{==431==} {>>pagina-aanduiding<<}
derde en vierde bedrijf in het jaar 1618 te plaatsen, daar zij toch, even als de ontknooping in het vijfde, in het jaar 1619 behooren, is niet alleen de duur van het beleg der hollandsche faktorij met minstens zes maanden verlengd, maar - schijnbaar althans - geheel onnoodige afwijking van de historie, ja zelfs onwaarschijnlijkheid in het drama, ontstaan. - Maar dit zijn welligt kleinigheden. - Van meer belang is de vraag of de gekozen stof voor eene dramatische behandeling geschikt is. De heer v. lennep zegt wel, dat hij dit onderwerp koos, omdat de behandeling daarvan ieder Nederlander belang moet inboezemen, uithoofde van het hooge gewigt onzer O.I. bezittingen voor de welvaart van het moederland; - maar dit motief voor de keuze eener dramatische stoffe schijnt voor 't minst zonderling. Een drama toch vereischt handeling, geleidelijke ontwikkeling, een beslissend keerpunt, eene voldoend voorbereide en natuurlijke ontknooping; maar van dat alles is weinig te vinden in de geschiedenis der maandenlange blokkade van de hollandsche faktorij te Jakatra. Wij bewonderen voorzeker den moed en de volharding dier handvol dapperen, die pal bleven op hun post, trots de vermoeijenissen en dagelijksche ontberingen, in een moordend klimaat, trots al de plagerijen, de intrigues, de aanvallen en verraderlijke aanslagen hunner openlijke en bedekte vijanden. Maar iets anders is het, dit verhaal met bewondering en sympathie te lezen, - iets anders het op het tooneel te brengen. Van al die doorgestane ellenden, van dat lijden van elken dag, van dien onverwinbaren zedelijken moed in afmattende beproevingen, zien wij niets; wij hooren slechts nu en dan den benarden toestand van het fort en de bezetting bespreken door de officieren, mannen bovendien, van wie niet één aanspraak kan maken op de minste sympathie, wier rol volstrekt onbeduidend is. Op het fort doet men letterlijk niets, dan afwachten of en van waar de hulpe
komen zal, die dan ook, tot tweemaal toe, geheel onvoorzien en toevallig, komt. Dit moge nu historisch waar zijn, de voorstelling van zulk een toestand op het tooneel kan, dunkt mij, onmogelijk boeijen en belang inboezemen; terwijl ook dat telkens ingrijpen van het toeval in den gang der gebeurtenissen, met de beginselen zelve der dramatiek in strijd is. Er is in deze geheele lange geschiedenis slechts één enkel punt, één moment, dat tot middelpunt

{==432==} {>>pagina-aanduiding<<}
voor eene dramatische behandeling zou kunnen gekozen worden: de edele daad van v.d. broecke vóór het Hollandsche fort, hier aan antonie van diemen toegeschreven; en v. lennep heeft dan ook niet verzuimd van dat gegeven gebruik te maken. Mij dunkt echter, dat hij er op verre na niet dat gebruik van gemaakt heeft, dat hij er, in zijn drama, van kon en moest gemaakt hebben. Wel verre toch, dat dit feit het middel- en keerpunt der handeling zou zijn, is het niets meer dan eene episode, die op den verderen gang der gebeurtenissen, ja ook op het lot der hoofdpersonen zelve, niet den minsten invloed heeft, daar alles weder tot zijn vorigen staat terugkeert, en de handeling geen stap voorwaarts doet. Dit geheele voorval schijnt dus alleen ingevlochten, om den held van het stuk in eene frappante situatie te plaatsen. Maar juist tegen de houding van dien held hebben wij nog eene groote grieve. Om deze te doen begrijpen, zal het noodig zijn een blik te werpen op de rol en het karakter van dien man.
Antonie van diemen, een jong geneesheer te Amsterdam, poogt vergeefs zich door zijn ouderen, halven broeder, willem van diemen, als echten zoon van hun beider vader, gewezen burgemeester van Kuilenburg, te doen erkennen. Willem, die de vaderlijke erfenis voor zich alleen wil behouden, weigert die erkenning halsstarrig, en zint op middelen om zich van den lastigen mededinger te ontdoen. Bij den aanvang van het stuk wordt antonie door zijn broeder, die hem in eene herberg bescheiden heeft, om den tuin geleid, door middel van een slaapdrank (een zeer bijzonder sterk werkende, die den jonkman oogenblikkelijk van alle bewustheid berooft) bedwelmd, en in dien toestand, onder een valschen naam - ysbrand de haen - als matroos aan boord van een naar Indië bestemd schip geleverd. Dan verliezen wij hem uit het oog, en vernemen alleen uit een brief dien hij, twee jaar later, aan zijne vrouw schrijft, dat hij gezond is en bevordering gemaakt heeft. Verder, wederom twee jaar later - leeren wij uit eene mededeeling van den kommandant carpentier te Jakatra, dat de haen daar voor hem kommandant geweest is, maar zich door den koning van Jakatra heeft laten verschalken, die hem nu gevangen houdt. Inderdaad ontmoeten wij hem dan ook (in het vierde bedrijf) aan het

{==433==} {>>pagina-aanduiding<<}
hof van dien koning, die hem nu en dan als geneesheer gebruikt, en op dien oogenblik laat roepen om eene zijner vrouwen, eene Hollandsche, die krankzinnig schijnt, te genezen. Deze vrouw - men vermoedt het reeds - is niemand anders dan klara, de vrouw van antonie zelve, die na de ontvangst van bovengemelden brief, terstond, als kadet verkleed, op reis naar Indië is gegaan, en na een zeer avontuurlijken togt en allerlei lotwisselingen, eindelijk is beland in den harem van widiak rama, koning van Jakatra. Om daaruit verlost te worden, wendt zij, op raad van haar ouden bediende en geleider, teeuwis, die als Sinees vermomd tot haar doordringt, krankzinnigheid voor: want teeuwis weet dat de Javanen voor een krankzinnige eerbied hebben. Klara volgt oogenblikkelijk zijn raad: de doktor wordt geroepen - en die doktor is haar man, dien zij tot hiertoe vergeefs gezocht had. Beiden zijn natuurlijk ten hoogste verbaasd elkander hier te ontmoeten, en in afgebroken woorden deelen zij in het kort hun wedervaren mede. Die vreugde des wederziens duurt echter maar kort. Widiak rama, wien de hardnekkige tegenstand der Hollandsche bezetting op het fort verveelt, volgt den raad van zekeren dirkszoon, een deserteur, om den gevangen de haen naar het fort te laten brengen, ten einde hij daar, op straffe des doods, zijne landgenooten tot de overgave aanmane. Dit berigt wordt antonie medegedeeld, juist nadat hij zijne vrouw herkend en weinige woorden met haar gewisseld had. De hollandsche overlooper, die den raad gaf en ook ten uitvoer zal brengen, geeft hem te verstaan dat zijne vrijheid en die zijner vrouw verzekerd is, indien hij zich aan het bevel des konings onderwerpt. Wat doet hij nu? Bijna zonder eenige tegenspraak, na een oogenblik peinzens, gaat hij mede naar het bolwerk, en
maant daar de Hollanders, in plaats van tot de overgave, tot volharding aan. Vooraf heeft hij zijne pas wedergevonden echtgenoote aanbevolen aan de zorg van dienzelfden dirkszoon, een man, hem reeds van vroeger bekend, dien hij alle reden heeft om te wantrouwen, die hem, gelijk hij zelf zegt, veel leeds gedaan heeft, die op den eigen oogenblik als roover zijner eer, van zijn naam en zijn vrijheid, als deserteur en verrader, voor hem staat, - en verzoekt hém haar naar het engelsche, dat is vijandelijke, fort, waar diezelfde man gezag uitoefent, te doen overbrengen.

{==434==} {>>pagina-aanduiding<<}
Als dit geschied is, gaat hij heen en houdt zijne aanspraak. - Zie, bij dien moed, bij die kalmte en zelfverloochening kan toch de zoo geroemde heldendaad van v.d. broecke niet halen. Deze antonie van diemen weifelt zelfs geen oogenblik, geen schijn van aarzeling of strijd komt in hem op, hoewel voor hem zoo oneindig veel meer dan voor zijn historisch tegenbeeld op het spel staat: tusschen zijne teederbeminde, hem als uit de dooden wedergegeven gade, van wier alles overwinnende liefde hij pas het treffendst bewijs ontving, - en het behoud van dat zwakke, ongelukkige, door allen reeds bijna verloren geachte fortje, dat een paar dagen later toch zou zijn overgegaan, had een toeval het niet verhoed - daartusschen zweeft zijne keuze geen oogenblik! Wat grootsche heldenziel.... of wat psychologisch raadsel! Men versta mij wel: ik beweer niet dat van diemen had moeten doen, wat v.d. broecke niet deed, dat hij inderdaad tot de overgave had moeten aanmanen, en daardoor zijn leven en vrijheid en die zijner echtgenoote redden: neen, ik billijk volkomen dien triomf zijner vaderlandsliefde en van zijn pligtgevoel op wat hem als mensch en echtgenoot dierbaarst moest zijn; - maar aan eene overwinning, die zoo zonder eenigen strijd behaald wordt, kan ik mijne bewondering niet schenken, immers alleen waar strijd is, is deugd en ware grootheid. Door de daad van v.d. broecke voor van diemen zoo veel gewigtiger en van zoo veel meer beteekenis te maken, en hem die evenwel zoo te laten volbrengen, alsof het iets zeer gewoons gold, dalen beide - de held en de heldendaad - zeer veel in waarde. Bovendien komt de held van het stuk hier tegenover zijne gade in een vrij ongunstig licht als echtgenoot voor, en wij zouden de arme klara kunnen beklagen, dat zij zich zooveel moeiten en gevaren getroostte voor een man, die blijkbaar zoo weinig met haar
opheeft. Die koelheid en onverschilligheid voor zijne vrouw blijkt later, zoo mogelijk, nog duidelijker. Antonie wordt, na zijn speech, dadelijk weggevoerd en in den kerker geworpen; even daarna verschijnt hij weder, aan een paal gebonden, om voor de oogen van het geheele hof dood gemarteld te worden, toen eensklaps de coup d'état van den bevelhebber of Sabandar der Bantamsche hulptroepen, die den koning van Jakatra onttroont, zijn leven redt. Wederom verdwijnt hij om, zoo als

{==435==} {>>pagina-aanduiding<<}
wij hooren, naar Bantam gevoerd te worden, als gijzelaar, van waar hij dan nogmaals ontsnapt, om, geheel onverwacht, in den krijgsraad op het Hollandsche fort te komen binnenvallen, met de niet minder onverwachte tijding van de aankomst van koen. Daar ontmoet hij nu een zendeling van den Sabandar, in wien hij straks zijn ouden bediende en den trouwen geleider zijner vrouw herkent. Eerst echter geeft hij dien man, in het breede, zijn last aan den Sabandar mede; en zegt dan eindelijk: ‘En nu teeuwis..... mijn vrouw?’ ‘Alles wel’, antwoordt teeuwis. ‘In 't paleis..... de linkervleugel.’ Antonie. ‘Zorg dat gy haar niet verlaat..... en wat er gebeure, blijf afwachten.’ Wat er gebeuren zal, weet hij intusschen zeer goed, daar hij even te voren teeuwis uitdrukkelijk heeft bevolen, den Sabandar uit zijn naam te raden, zoo hij zijn leven liefheeft, vóór den nacht Jakatra te verlaten; en straks aan de verbaasde officieren, voor wie die stoute taal een raadsel is, verklaart, dat zij de oplossing van dat raadsel zullen vernemen ‘als het geschut der vloot op de muren van Jakatra zal beginnen te spelen.’ - Is het dit treffend bewijs van vijandsliefde en zelfverloochening, die hem beweegt den Sabandar aan te sporen tot de vlugt uit datzelfde paleis, waar hij zijne vrouw gerust laat vertoeven, mits teeuwis met haar blijve afwachten wat gebeuren zal; - is het deze grootsche daad, die zijn tot hiertoe verstokten broeder zoo hevig aangrijpt, dat hij zich op eens aan de voeten van antonie werpt, met den uitroep: ‘Broeder! ik ben de oorzaak uwer rampen geweest. Wreek u op mij!’ - Hoe het zij, de teeder bezorgde antonie blijkt maar al te goed profeet: het paleis wordt bestormd en in brand geschoten, waartoe hij dapper medehelpt;
en in het laatste tooneel verschijnt klara midden op de brandende gaanderij, terwijl nog bovendien de Sabandar zijn kris boven haar hoofd opheft, om haar te doorstooten. Evenwel is willem de eerste die ter hulpe schiet, den Sabandar velt, en, schoon zelf doodelijk getroffen, klara redt en aan antonie overreikt, die haar naar den voorgrond voert, en ‘klara’ zegt: ‘Patroon! je woord in eere - merkt de brave teeuwis op - maar als je my weêr last geeft met je vrouw t'huis te blijven, moet je dat huis niet in brand schieten.’

{==436==} {>>pagina-aanduiding<<}

Ziedaar de hoofdpersoon van het drama, een, dunkt mij, zeer onbeduidend, bijna onuitstaanbaar karakter, een man, die genoegzaam niets van belang uitrigt, maar die, buiten zijn toedoen, in eene reeks van min of meer vreemde en ingewikkelde toestanden geplaatst wordt; die zelf niet handelt, maar met wien gehandeld wordt. Om die hoofdfiguur groeperen zich nu de andere figuren, naarmate van hare belangrijkheid; en wel in de eerste plaats zijn broeder willem, een ijverzuchtig egoïst, en schipper dirk dirkszoon, een gewezen zeeroover, willems vriend en medehelper, een laaghartige verrader, een wreedaard, een bedrieger, iemand die antonie doodelijk haat, zonder dat juist blijkt waarom. Als antonie zelf hem dit vraagt, weet dirkszoon geen beter antwoord te geven, dan ‘Wijt uw ongeluk niet zoozeer aan mij, als aan uw gesternte, dat u een broeder gegeven heeft, die u in mijne handen speelde, en eene vrouw, die mij behaagde.’ Hoe minder invloed echter in een drama aan het gesternte wordt gelaten, des te beter; en wat het eerste motief betreft, welk monster is die schipper dan, die een onschuldige alleen daarom rusteloos vervolgt en ter dood toe kwelt, omdat hij door een misdadigen broeder aan boord van zijn schip is geleverd? Maar toen klara, als kadet verkleed, ook met schipper dirkszoon, naar Indië voer, heeft hij achterdocht gekregen en vergeefs gepoogd haar tot ontrouw te bewegen - een avontuur, dat tot zeer treffende ineidenten aanleiding geeft. Die teleurstelling van den schipper dus moet zijn gloeijenden haat, zijne helsche vervolgingswoede tegen den man verklaren, want de vrouw zelve, hoewel in zijne onmiddellijke nabijheid, laat hij verder ongemoeid; ja, hij betuigt uitdrukkelijk aan willem (evenzoo naar Indië gegaan om fortuin te maken), dat hij haar
‘geen stroobreed in den weg zou leggen’, indien zij niet, met behulp van teeuwis, alle pogingen in het werk stelde, om den naam en het verblijf van haar echtgenoot te ontdekken. En hoe voorbijgaand die gril was, blijkt daaruit, dat het dirkszoon is, door wiens toedoen de arme klara uit het fort gelokt en aan den koning van Jakatra verkocht wordt, ja eigenlijk wenschte hij haar nog verder weg, in den harem van den Soesoehoenan. Willem en dirkszoon, hoewel zamenspannende tot verderf van antonie, bedriegen ook elkander, en dat soms vrij grof. B.v. wanneer willem zijn broeder bedwelmd heeft, levert hij hem aan dirks-
{==437==} {>>pagina-aanduiding<<}
zoon over met de woorden: ‘Zoo je altemet papieren by hem vindt, bezorg je ze my hoor.’ Die papieren, waarvan hij vermoedt, dat zijn broeder ze bij zich draagt, zijn nu juist de bewijzen voor de echtheid van antonie's geboorte, van welke papieren deze zoo even heeft gesproken, en welker bezit voor willem van het uiterste belang is. In plaats van nu, gelijk toch natuurlijk was, zelf te onderzoeken of zijn broeder die papieren bij zich heeft, gaat hij heen en laat dat aan dirkszoon over, die ze - 't spreekt van zelf - vindt en behoudt, en sedert, tot zijn dood toe, op zijn borst draagt, wanneer hij stervend ze aan antonie overreikt. Het is waar, indien willem die onbegrijpelijke nalatigheid niet begaan had, zou het pas begonnen stuk reeds dadelijk uit geweest zijn.
Van de overige personen zullen wij niet spreken, ook niet van klara, wier veelvuldige lotgevallen toch reeds genoegzaam uit het voorgaande op te maken zijn, en wier liefde voor haar man de beste trek in haar karakter is. Het best beviel ons nog de goedhartige, bedrijvige teeuwis, rusteloos bezig om wat anderen bedorven hebben, weder zooveel mogelijk in orde te brengen, onuitputtelijk in hulpmiddelen, eerlijk, gulhartig, trouw: een van de beste, innemendste karakters uit het geheele stuk. Hoe hij zijn heer, zijne jufvrouw bovenal, met hart en ziel dient, en geen taak te moeijelijk acht om hun nuttig te zijn! Nu eens ijverige huisbediende, dan schieman en vader van den gewaanden kadet, straks soldaat op het fort; nu weder, versierd met den naam tsing-sa-hai-kitong-tso - een naam, dien de lieve lippen der schoonen in den harem vergeefs pogen uit te spreken, waarom zij hem maar tso zullen noemen - als Sineesch koopman; dan eindelijk, met den gejavaniseerden naam tevesi uitgedoscht, als gezant van den Sabandar; - blijft hij toch altijd door de goede, brave, uitmuntende teeuwis, ook met zijne spreekwoorden, waaraan hij zich wel wat te buiten gaat. - Al de overige personen spelen eene zeer ondergeschikte rol. Koen verschijnt slechts tweemaal, en beide keeren als een echte Deus ex machina, om een niet te ontwarren knoop door te hakken. Carpentier doet letterlijk niets, dan aan zijne medeofficieren te Jakatra den staat van zaken zoo gunstig mogelijk afschilderen, en hen telkens vermanen, den moed niet te laten zakken, daar er, op de eene of andere wijze, wel redding

{==438==} {>>pagina-aanduiding<<}
komen zal - die dan ook eindelijk, tot groote verbazing van allen en geheel onverwacht, komt.
Indien eene levendige voorstelling, afwisseling van tooneelen, rijkdom van episodes en eene ingewikkelde intrigue voldoende waren, om een drama te redden, voorzeker zou aan dit drama eene eervolle plaats toekomen, want alle deze verdiensten zullen wij het niet betwisten. Maar behoort tot het begrip van een drama ook eene innig zamenhangende handeling, die zich zelfstandig, naar eigen beginselen, uit zich-zelve ontwikkelt; goed volgehouden karakterschildering; de voorstelling van menschelijke daden, die haar reden en motief in des menschen ziel en aanleg hebben: - zie, dan schiet hier veel te kort. Wij zouden den heer van lennep beleedigen, indien wij zijn werk wilden vergelijken met wat gemeenlijk op onze schouwburgen wordt vertoond; maar te bejammeren is het, dat hij meende aan den heerschenden smaak zulk een offer te moeten brengen, en een stuk te schrijven, waarvan de voornaamste verdienste wezenlijk bestaat in de bont-verscheiden voorstelling van ‘een kleederdracht, een bouwtrant, zeden en gebruiken, die nimmer, zooveel (hem) bewust is, op eenig tooneel in Europa aanschouwd zijn.’ - De liefhebbers van theatralen toestel kunnen dan ook hier hun hart ophalen; nu eens vertoeven zij in eene matrozenherberg, dan aan boord van een schip, straks in de hollandsche faktorij op Java, ja zelfs in het paleis van een Indisch vorst, en in het sanctum sanctorum van een Oosterschen harem; en bij het scheiden worden zij nog verkwikt door eene slot-scène, met wapengekletter, gebulder van het geschut, geweervuur, en het gekraak van instortende en brandende paleizen: alles bekroond en overschaduwd door de vlag, met den naam ‘Batavia’ versierd! Wij voor ons evenwel achten het zeer gelukkig, dat de letterkundige roem van den Heer van lennep op hechter grondslagen, dan dit drama, rust.





De School des Levens, van Anna Mary Howitt. Uit het Engelsch door L.C. Cnopius. Haarlem, C. Zwaardemaker. 1858. In gr. 8vo. 279 bl., met eene steendrukplaat. f 3-20.

Ref.'s oordeel omtrent dit boek is goed en kwaad beide. Terwijl hij enkele details, menig gedeelte, vooral natuur- en

{==439==} {>>pagina-aanduiding<<}
plaatsbeschrijvingen, flink, hier en daar met meesterhand geteekend acht, zoo kan hij zich in geenen deele vereenigen met de ontwikkeling der karakters, wanneer hij die in verband beschouwt met het plan, dat de Auteur zich blijkbaar heeft voorgesteld. De Schrijfster heeft wel geweten wat zij wilde; 't zuivere, afgeronde denkbeeld heeft in al zijne helderheid haar voor den geest gezweefd, maar 't is overal zigtbaar dat de bewerking van 't idée verre boven hare kracht was, en zij uit dien hoofde beneden haar onderwerp bleef.
Op welke wijze de strijd des levens eene leerschool ten leven kan worden; hoe men in dien strijd ondergaat, en hoe men zich daarboven verheft, om gelouterd, en gereinigd, en geheiligd door de vuurproef, daaruit als een nieuw, meer degelijk en meer zedelijk wezen te voorschijn te treden - Miss howitt heeft getracht dit haren lezers duidelijk te maken; onzes erachtens is zij daarin niet geslaagd.
Zij schetst in deze bladen twee levensbeelden; de jeugd, de ontwikkelingspriode, den rijperen leeftijd en het einde van twee personen, die, van een verschillend punt uitgaande, toch door den loop der omstandigheden elkander naderen, om weldra zich in dusdanige gelijke positie te bevinden, dat eene vergelijking tusschen hen mogelijk wordt.
Leonard mordaunt is de ontwikkelde, dichterlijke, geniale jongeling, wien 't sombere kantoor zijns ooms weldra te eng wordt, en bij wien het besluit rijpt om zijne moeder en bloedverwanten te verlaten en met deze zijne gevestigde positie vaarwel te zeggen, zonder iets daarvoor in ruil te ontvangen dan de gelegenheid, om de proef te nemen of 't ideaal zijner jeugd, de kunstenaars-loopbaan in Londen, door hem zou kunnen verwezenlijkt worden. Daar de weg voor iedereen open ligt, bereikte de vlugteling uit Nottingham weldra de reusachtige wereldstad; de eerste schrede te zetten op den weg der eere en der vermaardheid, was een begin, dat echter met vele moeijelijkheden gepaard ging. Er moest armoede worden geleden en 't wigt der vernedering worden getorscht. Toch kwam hij 't doel, dat hij beoogde, nader, van stap tot stap. Moed en volharding, een ijzeren wil en talent waarborgden hem vrienden en beschermers; hij werd eerst als bediende, later als leerling op de Akademie toegelaten, om weldra onder Engelands goede schilders te worden gerekend.

{==440==} {>>pagina-aanduiding<<}

In de dagen dat mordaunt Nottingham verliet, woonde op een dorp, eenige uren van die koopstad verwijderd, een arme boerenknaap met zijne bejaarde grootmoeder. John wetherley was een aardige, vlugge jongen, die eigenlijk nimmer iets geleerd had, maar van wie 't gezegd kon worden; ‘dat hij schilder geboren was.’ De bengel had op zekeren dag, met behulp van wat lakmoes en roet, zijn oud meuken uitgeteekend en daar die schets toevallig onder 't oog van den dorps Laird kwam, meende deze den genialen knaap de gelegenheid te moeten openen om zijn talent te ontwikkelen. Eerst liet deze hem door een kunstschilder te Nottingham onderwijzen, later bezorgde zijn invloed hem eene plaats op de Akademie en waar zijn medestudent mordaunt slaagde, ontwikkelde hij zich nevens hem, om na weinige jaren beider naam in éénen adem genoemd te hooren, waar er sprake was van nieuwe en heldere starren aan den hemel der kunst.
Beiden staan dus op een gelijk standpunt; beiden hebben hun doel bereikt; hun toekomstig geluk ligt in beider hand.. ons bestek gedoogt niet hen verder te volgen; alléén dit, de geniale, fiere, wetenschappelijk ontwikkelde, dichterlijke leonard mordaunt gaat vroeg onder, achter zwarte, sombere wolken verbergt zich zijne star, om weldra allen gloed en alle licht te missen; de eenvoudige, praktische, meer degelijke john wetherley daarentegen vindt overal zijn geluk, waar hij 't zoekt, om, wanneer zijn Akademievriend en kunstgenoot reeds sedert lange jaren gestorven en vergeten is, nog zijn hoofd met den lauwer van kunstenaarsroem te zien omkranst.
Wij achten de figuur van wetherley een welgeslaagde, die van mordaunt daarentegen eene mislukte schepping. Blijkbaar heeft de Auteur de primitieve conceptie van dit karakter willen volhouden, om, waar haar talent voor de bewerking van dit waarlijk grootsche denkbeeld - de man van genie en illusie's, gehuldigd en gesteund door de wereld, doch vernietigd door de hartstogten en dwalingen van zijn eigen gemoed - niet berekend was, van haren held eene wanstaltige, walgingwekkende figuur te maken, wiens leven en lotgevallen weinig indruk bij hare lezers achterlaten.
De jongeling, die zij schetste, mogt, om het doel dat Miss howitt beoogde, zulk een man niet worden. Allerminst

{==441==} {>>pagina-aanduiding<<}
mogt het verleden zijns vaders eene medewerkende oorzaak zijn tot den val des zoons; daarvoor stond mordaunt te hoog in ontwikkeling. Kwam men, ingevolge de gedachtenreeks die de Schrijfster ontwikkelt, tot eenige conclusie, zij zou deze zijn: wilt ge een talent wezen, uitmuntende op eenig wetenschappelijk of artistiek gebied, en u staande houden op de hoogte, die ge eenmaal mogt bereiken, wees dan niets meer dan een koel, praktisch mensch, die bedaard zijn weg vervolgt, aan wiens borst idealen vreemd zijn en wien een onverschillig ‘laissez aller’ ten minste van teleurstelling vrijwaart.
Al bewijst john wetherley's levensloop niet in allen deele voor de waarheid dezer stelling, al zou de schrijfster veelligt ontkennen, dat uit diens karakterschets deze gevolgtrekking kon worden afgeleid; bij antithese moet men uit de beschrijving die zij van leonard mordaunt geeft, tot zulk een resultaat komen, en de werkelijkheid van het kunstenaarsleven zal wel bijna telkenmale het tafereel, dat de Auteur teekent, voor eene onware voorstelling verklaren.
Wij hielden ons te lang met de beide hoofdpersonen van dit boek bezig, om aan de overigen veel aandacht te kunnen wijden. Agnes singleton is een karakter dat boeit van 't begin tot het einde. Deze figuur is vooral in hare ontwikkelingsphase, in haren overgang van den toestand eener geëmancipeerde vrouw, tot die van een innig liefhebbend, echt vrouwelijk wezen, met meesterhand geschetst. Honoria moge waar zijn; zulke mannen in vrouwenkleeding mogen misschien in Engeland worden gevonden, zij zijn te afstootend, om belang te kunnen wekken. Dan dweepen wij liever met het huishoudentje der gaywoods, een gezin, waarvan de Schrijfster uitmuntend partij had kunnen trekken, om leonard mordaunt op te heffen, waar zijn karakter en levensbeschouwing hem ten val bragten.
Wilde ik u eens op schoone bladzijden uit dit boek wijzen, ik zou uwe aandacht kunnen vestigen op wat voorviel op de villa te Boxton Hill; op die tooneelen tusschen wetherley en honoria, en tusschen leonard en agnes, die Miss howitt op bl. 157-175 van haar boek verhaalt; verder zou ik u kunnen zeggen, dat ik de hoofdstukken, waarin de groote brand te Hamburg met fiksche hand wordt geteekend, meesterlijk geschreven acht; maar liever dan dit, wil ik u de lezing van 't

{==442==} {>>pagina-aanduiding<<}
geheel aanbevelen, dat ik, behalve de hierboven ter neêr geschrevene opmerkingen, onder de goede romans durf rangschikken.
Door eene keurige vertaling en nette uitvoering, onderscheidt dit boek zich ook boven menig ander.
O. April 1858.

l-e.




De Held van Marengo. Geschiedkundige Roman door F. Stolle, Schrijver van: ‘1813’ enz. Uit het Hoogduitsch. Twee Deelen. Met gesteendrukten titel en vignet. Te Deventer, bij A. ter Gunne. 1857. In gr. 8vo. 542 bl. f 5-30.

Stolle's naam herinnert die dagen, toen een buitenlandsch auteur maar een slechten roman behoefde te schrijven, om dien na weinige maanden in 't Hollandsch vertaald te zien. Twintig jaren geleden had de vertaalwoede ten onzent haar toppunt bereikt. De mannen van 't ambacht werkten voor een honorarium van f 2,50 à f 3,- per vel met eenen ijver en spoed, die, bij wie de fabriekage met aandacht gadesloeg, het vermoeden wekten, dat ‘paardenkracht’ en ‘stoom’, tegen alle natuurwetten in, in een vertalers-ligchaam konden aanwezig zijn. Van die dagen dateert ook Ref. kennismaking met stolle's arbeid. 't Zou echter onbillijk wezen, wanneer wij de qualificatie van ‘slechten’ roman ook op ieder geschrift van dezen Auteur toepasten. Integendeel, wat in der tijd bij den heer van boekeren te Groningen van zijne hand het licht zag, onderscheidde zich gunstig van menige andere geestvrucht, die als de zijne ook van Duitschen bodem geplukt werd. Wij lazen zijn ‘1813’, ‘Elba en Waterloo’, zijn ‘Nieuwe caesar’ niet zonder genoegen. Toch meenden wij hem nu, na twintig jaren, tot een voorbijgegaan en afgesloten tijdperk te mogen rekenen. Een nieuwe tijdgeest, een nieuw geslacht heeft ook der romantiek hoogere eischen gesteld, dan die zijn talent ooit had kunnen bevredigen, en terwijl hij zich vóór jaren eene niet ongunstige letterkundige reputatie verwierf, had ook hij die voor een goed deel te danken aan de toegevendheid, welke toen zelfs het half- of kwart talent van een min keurig en minder dan het tegenwoordige van een novellenauteur eischend publiek, ten deel viel.
Ieder buitenlandsch Auteur - wien wij om zijns goeden

{==443==} {>>pagina-aanduiding<<}
naams wille wel een Requiescat in pace zouden gunnen - achten wij 't daarom ondienst gedaan, wanneer een onhandig vertaler, of een uitgever-speculant, na jaren nogmaals eenig geschrift van zulk eenen bijna vergeten schrijver, uit 't stof van eenig fonds oprakelt, om er eene vertolking van te leveren; eene ondienst vooral, wanneer - zoo als hier het geval is - zulk een geschrift niet alleen in geen enkel opzigt uitmunt, maar zelfs verre beneden zijn vroeger verschenen arbeid moet geacht worden.
Wou ik mij de moeite geven om u een aperçu te schrijven van dezen ‘Held van Marengo’, gij zoudt zonder het boek te hebben gelezen, wel zeker onze ongunstige meening beamen. Ref. mag echter de ruimte, daartoe vereischt, niet van de Redactie vragen. Laat mij u alleen zeggen, dat 't eene allerongelukkigste proeve is van wat de vertaler (de heer ter gunne, junior) een nieuw genre gelieft te noemen. Dat nieuwe genre schijnt zich te moeten kenmerken door de afwisseling, die de Auteur in de verschillende hoofdstukken heeft weten te brengen. 't Eerste is b.v. puur roman en 't tweede een dor verhaal van geschiedkundige voorvallen. Welk eene ongelukkige mixtuur!
Wat de intrigue en de feiten betreft, de eerste is te alledaagsch en de laatste zijn te onwaarschijnlijk, dan dat ze ons in eenig opzigt zouden kunnen boeijen, of liever dan dat ze bij ons eenigen aangenamen indruk zouden kunnen achterlaten. Voor de leesbibliotheek eener kleine stad is 't misschien wel een goed en geschikt ‘stuivers’ boek. Naaimeisjes en aankomende jongens, een keukenmeid of een lakkei, zullen zich door den held renaud dormans of door de bevallige, natuurlijk beeldschoone gabriëlle misschien wel aangetrokken gevoelen, en de figuur van lynaud, die zoo familiair met vergift omgaat, als een oud soldaat met zijn pijpaarde en witsel, zal veelligt dezulken wel boeijen.
't Is doodjammer voor een auteur als stolle, dat zijn naam boven dit ellendig product staat. Wij zouden haast twijfelen of de booze wereld, - misschien wel een ondeugend uitgever - hem 't vaderschap over dezen bastaard aanwreef. Wij gelooven 't bijna zeker. Hij heeft ten minste menigmalen een beteren, meer historischen napoleon geschetst, dan zulk eenen als ons hier voorgesteld wordt.

{==444==} {>>pagina-aanduiding<<}

Weet ge, wat ge in deze bladen nog aantreft, dat ge hier stellig niet zoeken zoudt? Een extra populaire cursus over sterrekunde en Egyptische antiquiteiten. Voor de keukenmeid of de lakkei, die 't boek zeker ‘beelderig mooi’ zullen vinden, zonder twijfel een slaapmiddel bij uitnemendheid!
Doch, badinage à part. De uitgave doet ons voor de Heeren ter gunne leed. Wie ons publiek, eenigen tijd geleden, met goede vertalingen, als van thackeray en wetterbergh, begiftigde, moest zijn naam te lief hebben om dien aan zulk een prulschrift te verbinden. Bovendien verdiende de Vertaler nog wel eene scherpe kastijding. Hij geeft op menige bladzijde bewijzen, dat hij zijne taak zonder oordeel en slordig heeft verrigt. 't Boek wemelt van Germanismen en van zonden tegen onze moedertaal. Er ligt een lijstje in ons exemplaar, dat wij haast lust zouden hebben over te schrijven. Maar.... waartoe? Alleen dat de Vertaler van Keizerin josephine sprekende, haar eene ‘tractantse’ noemt, moeten wij vermelden. Van 't overige zwijgen wij liever.
De uitvoering is goed en bewijst dat de Heer ter gunne meer zorg had voor 't uitwendige van dit boek, dan 't inwendige wel verdiende.
O. Mei 1858.

l-e.




Laurens Coster. - Tijdschrift voor Beoefenaren en Voorstanders der Boekdrukkunst. Eerste Jaargang. No. 1. Utrecht, W.J.A. Mulder. 1858. In kl. 8vo. 32 bl. Per Jaargang f 1-20.

Met belangstelling en zekere vóórliefde nam ik de eerste Aflevering van dit tijdschrift in handen. Na de lezing had ik het voornemen opgevat, om er in de ‘Korte Mededeelingen’ eene aankondiging van te geven. Doch na eene herlezing voelde ik mij gedrongen, om er iets méér van te zeggen; want moge er iets goeds in voorkomen, veel gebrekkigs en nietsbeduidends ontsiert het toch.
In een woord ‘Aan onze Lezers’ betuigt de redactie haren ‘dank aan allen, die door hunne deelneming aan de uitgave van dit Tijdschrift getoond hebben, dat zij de kunst van coster hoog waarderen. Met volle vertrouwen aanvaarden wij onze taak, in de hoop, bij het einde van dezen eersten

{==445==} {>>pagina-aanduiding<<}
jaargang een' welwillenden blik van goedkeuring te mogen verwerven. Om die goedkeuring deelachtig te worden, zullen wij al onze krachten inspannen. Mogten wij echter niet aan aller verwachting beantwoorden, men veroordeele ons niet al te sterk, en bedenke, dat onze taak niet gemakkelijk is. Wij weten maar al te wel, dat wij aan den grooten weg bouwen. Gegronde aanmerkingen, als die er zijn, zullen we daarom in dank ontvangen, om te kunnen verbeteren, wat verbetering of wijziging behoeft.’
Ziedaar, Lezers! wat de redactie zich ter taak stelt. Laten we nu eens zien, wat ons in dit nieuwe tijdschrift wordt aangeboden.
‘Iets over de Rollen.’ - De korte wenken en voorschriften mogen goed genoemd worden - veel nieuws toch bevatten zij niet. Op bl. 5 staat: ‘De verhouding van lijm tot stroop moet altijd als van 5 tot 7 staan.’ Is nu hier de bedoeling, dat men op 5 pond lijm 7 pond stroop moet gebruiken? Zoo ja, dan had er wel bijgevoegd mogen zijn in welk gedeelte des jaars; want naarmate de temperatuur heet is, moet er immers minder stroop bij de lijm gevoegd worden. Zoo neen, dan is de theorie: ‘altijd als van 5 tot 7’, niet te verklaren. Als men eene duistere theorie in praktijk brengt, welke schadelijke resultaten zal men dan verkrijgen!
‘De Letterkast.’ - Bl. 6: ‘Het valt toch niet te ontkennen, dat onze tegenwoordige kast aan zeer vele gebreken in de rangschikking der letters lijdende is, en dat er aan eene herziening dringende behoefte bestaat. Een dagelijksch gebruik zal dit genoegzaam doen zien. De letters, welke men het meest noodig heeft, liggen op eene ongeschikte plaats [!] en sommigen in eene te beperkte ruimte. Die, welke zelden voorkomen, liggen meestal vlak bij de hand [!!] enz.’ En dat zal dan eene letterkast zijn, die ‘aan de vereischten van onze snelpers-eeuw kan voldoen’?!! Bravo! Vol verlangen zie ik die wijziging te gemoet.
‘Alphabetische beschrijving van zaken en voorwerpen tot de drukkerij behoorende.’ - Deze verdienen, op eenige uitzonderingen na, bestudeerd en goed in het geheugen geprent te worden. - Van de accent wordt (bl. 9) gezegd: ‘Onder deze komen alleen de klinkletters voor en hebben dan een teeken bovenaan, als; à-û circumflexus, of ook wel kap genoemd. ä-ë ieris of

{==446==} {>>pagina-aanduiding<<}
jeris, bij sommigen ook dubb. punt.’ Ik verklaar ronduit: nog nooit gehoord te hebben van de benaming van a of e dubb. punt. - Bl. 10: ‘Jeugdige zetters hebben soms eene slechte gewoonte van afbreken. Wij hebben er gezien, die zich tegen alle regels in daarin bezondigden’; toegestemd; maar dan had de zetter deze les wel wat beter ter harte mogen nemen, toen hij op bl. 2, reg. 7 en 8 v.o., de woordjes ‘zo- nen’ en ‘le- ven’ heeft afgebroken, want die staan toch óók niet fraai. - Op bl. 11, reg. 7 v.o., staat: ‘meetal’, lees: meestal. - Op bl. 12 vindt men een Grieksch alphabet, waarin de epsilon of korte e ἐΦιλὸν (lees: ε ψιλὸν), en, eenige regels lager, de hupsilon (over het woord upsilon of hupsilon wil ik hier niet in het strijdperk treden, ofschoon ik aan de eerste benaming de voorkeur geef) of u νΦιλὸν (lees: υ ψιλὸν) wordt genoemd. Blijkbaar zijn dit ‘zet-fouten’, die door niemand zijn opgemerkt, terwijl er te veel van afhangt, of de leerlingen al dan niet goed onderwezen worden. Een verkeerd onderwijs vormt immers..... brekebeenen.
‘Berigten en Mededeelingen.’ - Zeer belangrijke? Och neen. Ze kunnen bijna allen op ééne lijn geplaatst worden met eenvoudige courant-artikeltjes.
‘Helbakje.’ - Deze benaming vind ik zeer curieus. Velen onzer lezers zullen zeker niet weten, wat zulk een opschrift beteekent. Een ‘helbakje’ heeft zijne plaats in de letterkast en bevat gebroken of verminkte letters, onverschillig of zij tot dezelfde soort behooren van de kast, waarin zij liggen; dus, wat in dat bakje ligt is verwerpelijk. Welnu, als men mij vraagt: verdient dan ook het een of ander van 'tgeen hier geleverd wordt, eene plaats in het ‘helbakje’? dan beken ik gulhartig: ja. Immers het ‘staaltje van vernuft, bij een jong letterzetter’ (eene zeer flaauwe anekdote) - dat hier in het midden van deze Aflevering staat - had te naauwernood achteraan geschikt geweest tot bladvulling. - Welligt vraagt een ander: zou zulk een opschrift ook moeten dienen, om de leerlingen met dien naam bekend te maken? Volstrekt niet. Waarlijk, wanneer men, als knaapje, slechts ééne week op de zetterij ronddrentelt, dan weet men ook zeer spoedig wat een ‘helbakje’ is.
Op dit alles volgt eene aanbeveling ‘Aan Heeren Patronen’, betreffende de lettergicterijen.

{==447==} {>>pagina-aanduiding<<}

Voorts ‘Mengelwerk. - Liefde voor zijnen stand. (Fragment cener Voorlezing.)’. - Een goed geschreven stukje, dat wel verdient gelezen te worden.
Nu volgt een ‘Afgeluisterd gesprek tusschen een zetter en een drukker’, waarin het voor en tegen van weêrszijden wordt besproken. Komen er soms gezegden in voor, die zoogenaamd moeten dienen om ‘den spijker op den kop te slaan’..... zij zullen, mijns inziens, geene verbetering te weeg brengen, en bij jeugdige zetters en drukkers de liefde voor het vak meer afbreken dan opbouwen. - Op bl. 29 spreekt de drukker over het groote getal exemplaren, dat er in de wereld wordt gezonden. ‘Als men een gewone pers berekent tegen 2500 Exempl. per dag [theorie!], dan leveren wij in 300 werkdagen 750,000 Exempl. - Een snelpers, berekend tegen 10,000 Ex. per dag [alweêr theorie! - de ervaring geeft andere resultaten, of het moest eene machine zijn, die zonder eenig oponthoud in werking is], levert daarentegen in denzelfden tijd 3,000,000 Ex. De haren rijzen je te berge’, enz. Jammer maar, dat die drukker ook niet heeft uitgecijferd, welk een verbazend groot getal dit zou zijn in den tijd van twaalf of méér jaren, dan zouden de haren van elken lezer zeker nog wel hooger rijzen dan de bergen.
Ten slotte eenige ‘Defecten’, die ik niet belangrijk genoeg acht, om er hier breedvoerig over uit te weiden, - ze dienen tot.... bladvulling.
En nu leg ik de pen neder, - hopende van de volgende Afleveringen - als ze mij gezonden worden - eene gunstiger getuigenis te kunnen afleggen.
‘Tot zoo lang punctum.’
A. 9 Junij 1858.

-n.

Avis de Lord Chesterfield à son Fils. Livre de Traduction Francais, pour la classe supérieure, traduit de l'Anglais, par L. Rijnenberg, Précepteur à Dordrecht. Dordrecht, H.R. van Elk. 1858. In kl. 8vo. 10 vel en 138 bl. f :-50.

Dat boekjes-maken wordt eene ware furie in onzen tijd. Een tal van menschen, bijzonder onderwijzers, meenen hun burgerpligt te kort te doen, als zij niet eens met 't een of ander als auteurs optreden - dan, wie is er nooit voor

{==448==} {>>pagina-aanduiding<<}
verleiding bezweken? Il est si doux de se faire imprimer, zegt molière.
We willen dus met heel veel toegevendheid deze poging van den Heer r. beschouwen, en hem alleen doen opmerken, dat de taak wat zwaar was, en buitendien een vertaald boek, bij 't aanleeren eener nieuwere taal, niet ten gebruike is aan te bevelen.
Om 't eerste aan te toonen, 'tgeen anders de Vert. zelf herhaaldelijk moet gemerkt hebben, als hij nu hier dan daar eene moeijelijke phrase maar liever niet vertaalde - wij vergeleken een paar bladzijden met het origineel - beginnen we met bl. 4; de Vert. zal 't ons wel ten goede houden, zoo we ons tot eenige bladzijden bepalen. Van den titel: Livre de Traduction Français, zullen we maar niet spreken, ofschoon hij al dadelijk niet in den haak is.

Bl. 4.	(Avant-propos) l'instruction de la langue Française, dat is geen Fransch. Vraagt de Vert. hoe hij dan had moeten schrijven? De geheele zin, hier en bijna overal, is verkleed Hollandsch, en zou geheel uiteen moeten; voor instruction zou men intusschen enseignement kunnen schrijven.
Bl. 4.	pour répondre dignement à leur vocation - lees: pour qu'ils répondent, etc. Zie noël et chapsal (De l'emploi de l'infinitif).
Bl. 4.	..., il faut encore qu'en développant en eux, par une bonne éducation, les sentiments généreux, ou les rendre dignes d'occuper cette place. Is dat eene drukfout voor: on les rende dignes? Ook is dignes verkeerd afgebroken: men schrijve: di-gnes, en niet dig-nes.
Bl. 5.	de temps-à-temps - lees: de temps en temps of de de temps à autre.
Bl. 5.	bien que attachées - lees: bien qu'attachées. Et bien qu'animal sans vertu, zegt la fontaine. Ces gens, bien qu'oisifs, vindt men in la bruyère. We kunnen intusschen niet alles met bewijzen staven; anders weigert misschien de Redactie onze geheele kritiek.
Bl. 5.	Un esprit si borné qui - lees: qu'il, etc.
Bl. 5.	pas plus qu'une seule idée - lees: d'une seule idée.

Plus d'une Hélène au beau plumage

Fut la prix du vainqueur. (la fontaine.)


{==449==} {>>pagina-aanduiding<<}


Bl. 6.	J'aime plutôt - lees: j'aime mieux.
Bl. 6.	Cette manque de convenances - lees: ce manque.
Bl. 6.	Je préfère être auprès d'un mort, qu'en compagnie avec un homme distrait - lees: J'aime mieux étre avec un mort, qu'avec un homme distrait.
Bl. 6.	point du mépris - lees: point de mépris.
Bl. 6.	tout ainsi, on peut converser avec un sourd qu'avec un homme distrait - moet dat beduiden: la compagnie d'un sourd vaut celle d'une homme distrait?
Bl. 6.	il paraît manquer la faculté de réminiscence - sedert wanneer is manquer, in dezen zin, bedrijvend geworden? Lees: il paraït que la faculté, etc. lui manque.
Bl. 6.	Euclides - lees: euclide.
Bl. 6.	un parti de plaisir - lees: une partie de plaisir.

Tot hiertoe hebben we drie bladzijden druks doorloopen; de lezer verlangt zeker niet, dat we de 135 volgende zóó nagaan. Waartoe zou 't ook dienen? Hiermede dus basta.

a.b.m.





Beknopt Chronologisch Overzigt der Algemeene Geschiedenis; voornaamste vorstenhuizen in Europa, en tabellarische overzigten der merkwaardigste gebeurtenissen; door W. Degenhardt. Vierde, veel vermeerderde druk. Te Amsterdam, bij C. Kraay. 1857.

Met het volste regt heeft de beroemde condillac gezegd: ‘C'est par les idées générales que l'esprit prend son essor, qu'il s'élève, qu'il plane, qu'il redescend pour s'élever plus haut encore.’ Passen wij dit kernachtige gezegde op de studie der geschiedenis toe, dan lijdt het geen twijfel, of zij vereischt in de eerste plaats tijdrekenkundige kennis, wil men orde in het geleerde aanbrengen en de hersenkas niet tot eene chaotische verzamelplaats van verwarde begrippen verlagen.
Men geloove echter niet, dat het voldoende is, data en namen in zijn geheugen te prenten, om de geschiedenis te kennen. Chronologie is niets dan eene hulpwetenschap; doch zij kan onder de leiding van een ervaren onderwijzer moeijelijkheden opheffen, die zonder haar praktisch gebruik zouden blijven bestaan. Immers, door de tijdrekenkunde vormt men zich een juist begrip van den duur der rijken, en door

{==450==} {>>pagina-aanduiding<<}
haar worden ons de synchronistische gebeurtenissen helder voor den geest gebragt.
Het schrijven van een Chronologisch Overzigt der Algemeene Geschiedenis is evenwel geene gemakkelijke taak. Vóór de geboorte van onzen Zaligmaker is meest alles, wat de tijdrekenkunde betreft, op vrij onzekeren grond gebouwd; het tijdstip zelfs van die geboorte kan men niet met vaste zekerheid bepalen. Ja, de stichting van Rome is ook aan die onzekerheid onderhevig, en de oorsprong van vele volken in mythen gehuld.
Den Heer d. hebben denkelijk deze eigenaardige bezwaren voor den geest gezweefd, toen hij zijne krachten wijdde aan het schrijven van boven aangekondigd werkje. Wij keuren het niettemin goed, dat hij ze onaangeroerd heeft gelaten, en de meest algemeene meening heeft gevolgd, volgens welke de geboorte van christus 4000 jaren na de schepping der wereld heeft plaats gehad. Met groot genoegen maakten wij kennis met zijn arbeid en getuigen volgaarne, dat die niet van verdienste is ontbloot. De ‘vorming, uitbreiding en ondergang der Oostersche Staten’ is in waarheid beknopt, doch tevens naauwkeurig bewerkt. Het ‘overzigt der groote Volksverhuizing’ is zeer belangrijk en der aandacht waardig.
Enkele op- en aanmerkingen houde men ons ten goede. Alhoewel wij Nederland volstrekt niet te hoog willen verheffen, vermeenen wij, dat er eene te geringe plaats onder de Europesche Staten aan wordt toegekend. Ook vinden wij, onder de vorstenhuizen van Europa, dat van Oranje stilzwijgend voorbijgegaan. Bij de opgave der merkwaardige personen hadden wij gaarne, in de zesde eeuw vóór christus krezus, en, in de vierde, philippus van Macedonië vermeld gezien. Bij die van de negentiende eeuw na christus, wordt blücher wel genoemd, doch wellington, de ijzeren hertog, vergeten.
Men ziet het: ons oordeel is over het algemeen zeer gunstig, en wij wenschen den ijverigen d. lust en krachten toe, om nog meer zulke nuttige werkjes voor onze studerende jongelingschap te leveren.
Het papier is goed, de druk duidelijk, de prijs matig.

l.a.h.


{==451==} {>>pagina-aanduiding<<}

Korte mededeelingen.

Zedelijke verbetering van Gevangenen. - Het lot der gevangenen trekt meer dan ooit in de laatste jaren aller aandacht tot zich, vooral sedert de vraag behandeld wordt, die nog altijd aanhangig is, omtrent de keuze tusschen de gemeenschappelijke en cellulaire opsluiting. Dit is echter reeds eene schoone vrucht van hetgeen daaromtrent door deskundigen verhandeld is, dat men algemeen tot het inzigt is gekomen, dat de gevangenis niet louter eene plaats van strafoefening, maar veelmeer eene plaats van verbetering wezen moet. Dat doel kan alleen door het Evangelie worden bereikt. Maar geen gemakkelijk werk is het, om het Evangelie op de regte wijze tot het verstand en hart der veroordeelden te brengen. Daarom verwachten wij veel goeds van een boekje bij van der meer en verbruggen te Rotterdam uitgekomen, getiteld: Godsdienstige Toespraken, gehouden in de gevangenis voor jeugdige veroordeelden te Rotterdam, door w. de vries, Godsdienstonderwijzer, met eene Voorrede van w. francken, a.zn. - De waardige Schrijver toont in de acht toespraken, die hij ons geeft, den juisten tact te bezitten, om tot zulke soort van hoorders een kort, eenvoudig en nuttig woord te rigten. Zijn arbeid in de gevangenis te R. blijve gezegend, en de proeven, in dit boekje openbaar gemaakt, mogen tot gebruik of tot handleiding strekken van menigeen, die de moeijelijke, maar schoone taak heeft te vervullen, om diep gezonken medemenschen tot nuttige burgers der maatschappij en tot boetvaardige Christenen te vormen.

De 8ste Aflevering des 3den Deels van het Woordenboek voor het Chr. Gezin is in 't licht verschenen, en bevat onder meer andere artikelen: Simson, door Dr. stricker; Sinaï, door Prof. kuenen; Spreekwoord, door Prof. veth; Spreuken, door Prof. kuenen (wel zeer degelijk, maar te zwaar, te geleerd; wij zagen liever niet in dit Woordenboek eene behandeling en wederlegging der jongste gevoelens van commentaren; wij hadden gaarne eene zelfstandige beschouwing van het Spreukenboek ontvangen) en wordt afgebroken midden in het interessant artikel Stam, Stammen. Wij verzuimen niet, als ons eene Aflev. wordt toe-
{==452==} {>>pagina-aanduiding<<}
gezonden, er melding van te maken. Ligt dat wij nog iemand tot de inteekening onpen! 't Wordt een voortreffelijk boek.

Een anonymus in eene brochure: Iets over Handel en Scheepvaart met betrekking tot Java, te Rotterdam, bij van der meer en verbruggen, 1858, brengt de gewone bezwaren ter sprake, welke door eenige handelingen van het Gouvernement, de Suikerwet, de Scheepvaartwetten, de Concurrentie van Engeland voor den handel en reederijen ontstaan. Die goed geschrevene woorden verdienen behartiging in een tijd, dat onze scheepvaart niet bloeit, Zonder deze toch zal het ons Vaderland nooit wèlgaan, en de kwijning der scheepvaart is een nagel aan de doodkist van elk goed Hollander.

Wie, die tegenwoordig ook maar eenigzins met Nederlandsche boeken zich ophoudt, kent die van den ouden Heer smits niet? De ‘Afdrukken van indrukken’, die hij met zijne vriend mulder te zamen tuitgaf, beleven een tweeden druk, bij d.a. thieme, te Arnhem. Die uitgave is keurig, en de prijs f 1-75. Wat zullen wij van den inhoud zeggen? De gustibus non est disputandum. WIj hebben er vrede mede, dat de satire of ironie of humor van de compagnieschap in ons Vaderland gehuldigd wordt: wij houden 't er voor, dat zin nuttige ontspanning geeft. Maar ons werd het bij de lezing wel eens wat raar om de maagstreek, hoewel zeer veel ons de aardige wijze van schrijven der Heeren deed bewonderen. Wij willen het zelfs geheel aan onze saaiheid toeschrijven, dat wij met den ouden Heer en zijn vriend nu niet zoo zeer hoog kunnen loopen. Ons oordeel mistrouwende, raadpleegden wij een zeer knap vriend, en die schreef ons: ‘Dat altijd aardige is wel wat eentoonig, enkele flaauwiteiten ontbreken ook niet; maar wien zouden ze wel niet eens uit de pen komen, die in dit genre schrijft? Over 't algemeen zij de aardigheden meer dan grappig, zijn zij geestig. En b.v. het derde stukje: over het een en ander dat de dichters schrijven, en poëzij (door mulder) is een regt goede inval.’ Kent gij, lezers! de ‘Afdrukken van indrukken’ nog niet, zoo moet ge erkennen, dat zij wel verdienen , dat gij onderzoekt, wien gij gelijk zult geven, ons of onzen vriend. - Kent gij ze wel, zoo zij u het berigt der verschijning van eene goedkooperc tweede uitgave welkom!

{==453==} {>>pagina-aanduiding<<}

Thomas matulesia, het hoofd der opstandelingen op het eiland Honimoa, na de overname van het bestuur der Molukken door den Landvoogd jacobus albertus van middelhoop in 1817, bewerkt door j.b.j. van doren, Oud-Onder-Intendant der 1e Klasse van het O.I. Leger, Ridder der M.W. en v.d. Ned. Leeuw. Amsterdam, j.d. sijbrandi. 1857. In gr. 8vo. 188 bl., met gesteendr. titel en vignet.f 2 -: - Door dit aan den Hertog van saxen-weimar opgedragen werkje heeft de heer van doren een vernieuwd bewijs gegegeven, hoe hij niet ophoudt zich, zelfs op geklommen leeftijd, door zijnen arbeid ten opzigte van de geschiedenis onzer O.I. koloniën verdienstelijk te maken.
De opstand in de Molukken ten jare 1817 was ernstig genoeg, om eene afzonderlijke beschrijving te verdienen, en voor zoo ver wij over de waarheid van het te boek gestelde kunnen oordeelen, heeft de geachte Schrijver zich goed van zijne taak gekweten.
Stijl en uitvoering zijn goed; dezen arbeid meer gedetailleerd te bespreken, laten wij aan meer bevoegden over.
Gaarne wenschen wij den Schrijver en Uitgever een goede ontvangst van dit werkje toe, ware 't alleen om den eersten te nopen, nu en dan nog iets uit zijne aanteekeningen ten beste te geven.
O. Mei 1858.

L-E.

Bij p. van zweeden, te Groningen, kwam van de pers: Eenige punten der Zangkunst, toegelicht door s. meijer, Organist te Groningen. Wenken voor schoolonderwijzers, die hun examen willen afleggen. Dit boekje is 20 blz. groot. Een ieder, die eenig begrip van eenige wetenschap of kunst heeft, ziet terstond, dat het hier bij het aller-alleroppervlakkigste blijft - en dat er liever van onze aanstaande schoolonderwijzers geen examen in de zangkunst moest afgenomen worden, dan een, waarbij 't voldoende is, dat er van te weten, wat dit werkje geeft. Want is de examinator daarmede tevreden, dan behoeft de examinandus zich slechts één langen achtermiddag in de theorie der zangkunst geoefend te hebben. Meer tijd is er toch niet noodig om deze bladzijden uit het hoofd te leeren. Wij wenschten, dat de dagen voorbij waren, waarin muzijk en zang, die kostelijke middelen tot ontwikkeling voor het jonger geslacht, niet noodig geacht werden voor de opvoe-
{==454==} {>>pagina-aanduiding<<}
ders er van; want ieder zal ons moeten toestemmen, dat een licht als hier ontstoken wordt voor de onderwijzers, hen weinig kan verlichten en al eene zeer zwakke weêrkaatsing moet geven bij degenen, die door hen onderwezen worden.

Met een enkel woord kondigen wij Het Nachtegaaltje aan; Verzameling - zoo luidt de titel verder - van twee- en driestemmige kinderliederen voor scholen en huisgezinnen. Van beoordeelen kan hier geene sprake zijn. Genoeg, dat bij altmann en de vletter, te Rotterdam 20 liederen voor de jeugd zijn uitgekomen, waarvan de muzijk door onderscheidene componisten vervaardigd is. De tekst draagt veelzins onze goedkeuring weg; de muzijk zouden wij de schooljeugd zelve moeten hooren uitvoeren, om een regtmatig oordeel te vellen. In allen gevalle is de gelegenheid om met dit boekje eene proeve te nemen, niet moeijelijk, want ofschoon het 36 bladz. bevat - en wel keurige muzijkdruk! - zoo kost het toch maar 15 cents. De wenken ‘aan de jeugdige zangers’ die het werkje besluiten, doen ons vragen: Waarom zijn nog niet andere daarbij gegeven?

Neêrlands Schoolwezen, Jaarboekje voor Onderwijzers, Leden van 't Schooltoezigt, Gemeentebesturen en allen, die belang stellen in de zaak van Volks-Opvoeding en Volks-Onderwijs. Eerste Jaargang. Te Franeker, bij t. telenga. 1858. - Na de gewone mededeelingen van Almanakken, vindt men hier eene lijst van de Inspecteurs en Schoolopzieners en eenige opgaven betrekkelijk 't schoolwezen in Nederland, achtereenvolgens de Kweekscholen van Groningen, Leiden en Haarlem, de Oefenscholen te Leeuwarden en Assen en 't Nederl. Onderw.-Genootschap in aard en strekking doende kennen.
Dit alles beslaat ongeveer ⅓ van 't boekje; 't overige is aan Mengelwerk gewijd, waarvan wij, onder meer: ‘Een blik in 't verledene’ niet zonder belangstelling lazen; slechts vonden we den stijl hier en daar wat doctoraal en niet overal vrij van eene zekere zucht om knal-effect te weeg te brengen. - Die ‘Elegie ofte redering in versmaat van een' grijzen Schoolmeester tegen zijn' pennekoker’, vinden we meer kluchtig dan dichterlijk, en ware beter maar onder de Oeuvres inédites gebleven.

{==455==} {>>pagina-aanduiding<<}

We hopen, dat een ruim debiet en vele degelijke bijdragen den Redacteur in staat zullen stellen de uitgave van zijn Jaarboekje voort te zetten - intusschen vreezen we wel een weinig voor 't lot van 't vroeger uitgegeven, daarna gestaakte, weêr uitgegeven en weêr gestaakte Jaarboekje, waarvan 't Voorberigt gewaagt.

Nouveau Livre de Lecture et de Traduction, destiné spécialement aux Classes inférieures des institutions de la Neerlande; par l.a. hissink, Directeur du Pensionnat Français Municipal, à Zutphen. Zutphen, w. thieme. 1858. In kl. 8vo. 5 vel in 75 bl. - Ref. had gedacht en gehoopt, dat de leesen vertaalboekjes à la engelberts gerrits, met de vertalingen, anders gezegd ezelsbruggen, aan den kant van elke bladzijde, nu voor goed van de baan waren, en dat de onderwijzers er in der tijd genoegzaam van verzadigd waren geworden om dergelijke niet te reproduceren - bovenstaande uitgave overtuigde hem, tot zijne teleurstelling, van het tegendeel. Ofschoon hij, alvorens verder dan de eerste bladzijde het boekje ingezien te hebben, overtuigd was hier goed Fransch te zullen vinden, daar de naam van den Schr. hem hiervoor borg stond, ging hij 't met weinig ingenomenheid verder na, aangezien, naar zijn oordeel, deze methode niet de regte is, en men op deze wijze eene nieuwe taal niet mag noch kan onderwijzen: niet mag, omdat het vertalen zoo doende in afschrijven ontaardt en eigen nadenken uitsluit; niet kan, omdat zulk een werktuigelijke arbeid geene vruchten oplevert.
Wel weet Ref., dat bij alle onderwijs de onderwijzer zelf 't levend element moet wezen, en de handleiding, die hij gebruikt, bijzaak moet zijn; eigen werkzaamheid van den leerling staat intusschen mede op den voorgrond, en er zijn zonder deze geene goede resultaten te wachten.
De keus der stukken getuigt overigens van tact in 't kiezen; zonder die woorden op den kant zou 't werkje zeer bruikbaar zijn.

Leitfaden zum richtigen Gebrauch des Dem und Den; des Mir und Mich; des Ihnen und Sie; des Vor und Für, u.s.w. der deutschen Sprache. Nebst einem Verzeichnisse der meis-
{==456==} {>>pagina-aanduiding<<}
ten Substantive, mit Geschlechtsbezeichnung und Declination; einer Liste von Adjectiven und Verben, welche anstatt eines abhängigen Casus mit Präpositionen verbunden werden; einer anschaulichen Darstellung der Wortfolge; einer Anleitung zu logischen Satz-Zergliederungen; kurzgefaszten Regeln über die Orthographie; und einer Anweisung deutscher Titulaturen. Zum Privat- und Schulunterricht von h. hartmann, Lehrer der deutschen Sprache und Literatur. Zweite, gänzlich umgearbeitete Auflage, Haag. Verlag von h. hartmann. kl. 8vo. 17v. en 200 bl. - Wel een lange titel, lezer! maar daar toch iets goeds op volgt. De heer hartmann heeft met zijn Leitfaden velen eene aangename dienst gedaan, daar hij, in een beknopt bestek, een tal van vragen beantwoordt, waartoe men anders lijvige Spraakkunsten en Woordenboeken noodig heeft. 't Is ons gebleken, dat jongelieden er zich gaarne en met nut van bedienen, om de vele zwarigheden, die zich onder 't vertalen in 't Hoogduitsch bij hen voordoen, uit den weg te ruimen. Men vindt hier toch niet alleen lijsten van de geslachten en verbuigingen der meest voorkomende gemeen zelfstandige naamwoorden, opgave der voornaamwoorden en werkwoorden, maar bovendien over al de rededeelen, de interpunctie, de ontleding, de titulatuur, eene menigte van opmerkingen, die, wanneer men slechts de inhoudstafel openslaat, de vertaling gemakkelijk maken.
Deze tweede, omgewerkte Uitgave bewijst dan ook, dat het boekje reeds zijn' weg onder ons gevonden heeft.

Wij ontvingen een paar goede kinderboeken, waarop wij ouders gaarne opmerkzaam maken. Willen zij in waarheid hunne kinderen spelende leeren, dan schaffen zij zich Een nieuw boek voor moeders aan, dat met zeer veel zorg te Arnhem bij d.a. thieme en h.a. tjeenk willink is uitgegeven à f 2-: - Wat zullen de oogen der kleinen glinsteren bij het zien van zulk een groot boek, dat reeds buiten op den stevigen omslag eene plaat met de sprekendste kleuren heeft! En met ééns bekijken zal 't niet afloopen; want de kinderen kunnen uit dit boek allerlei dingen leeren: de getallen, de kleuren, den verschillenden toestand waarin voorwerpen zich kunnen vertoonen, enz. enz. In één woord - dit boek is zeer aanbevelenswaardig - het leert de kinderen opmerkzaamheid.
Niet met zoovel ophef spreken wij van De Zwarte Man. Nieuwe knipsels met de schaar van karl fröhlich, zij het ook dat j.j.a. goeverneur er versjes en rijmen bijgeschreven heeft. Kwaad zijn deze niet, maar hij kan het toch veel beter - en knipsels worden toch ook gevoegelijker, op afzonderlijken bladzijden gedrukt, uitgegeven, dan zoo als hier in een boekje. De plaatjes zijn anders zeer aardig en geven tafereeltjes, die het kind moeten amuseren. De prijs is f :-90.





{==457==} {>>pagina-aanduiding<<}

Boekbeschouwing.

Dogmatices christianae initia. In auditorum usum scripsit J.H. Scholten, phil. theor. mag. litt. hum. et theol. doct. et in acad. lugduno-batava theol. prof. ord. Editio secunda.

Pars formalis. Lugduni-batavorum, apud P. Engels. mdccclvi. pp. 100. f 1.-

Pars materialis. Lugduni-batavorum, apud P. Engels, Lipsiae, apud T.O. Weigel. mdccclviii. pp. 171. f 2.-

II.

Pars materialis.

In de beschouwing van het eerste gedeelte - pars formalis - der Dogmatices christianae initia van den hoogleeraar scholten (Vaderl. Letteroef. 1858, VII, blz. 315 v.) werd met een enkel woord herinnerd dat vele en velerlei stemmen zich tegen den schrijver en zijne opvatting der christelijke leer verheffen. Uit die herinnering bleek welligt alreede dat de bestrijders in twee groote legers zouden kunnen worden ingedeeld. 't Eene, dat om den toon, die daarin gemeenlijk wordt aangeslagen, gevoegelijk 't leger zijner vijanden kan worden genoemd, bestaat uit de formulier- en gezagsmannen, eene partij talrijk in den lande. 't Andere, in aantal geringer en wat zijne bestanddeelen aangaat uit meer verscheidene elementen saamgesteld, mag onder den zachteren naam van dat zijner tegenstanders, of welligt juister zijner liberale tegenstanders worden aangeduid. De inhoud van de pars formalis verklaart genoegzaam de bestrijding die van 't eerstgenoemde kamp uitgaat, al wettigt noch verontschuldigt hij hare bitterheid. Maar om den tegenstand van 't andere leger te begrijpen moet men vertrouwd zijn met des hoogleeraars gevoelen over andere dogmatische onderwerpen, dat, ook van elders bekend, op nieuw, met groote helderheid voorgesteld, in 't tweede gedeelte - pars materialis - der Initia wordt gevonden.
Daaruit, gelijk uit andere geschriften van zijne hand, blijkt, zooals mede ter aangehaalde plaatse in dit tijdschrift in 't

{==458==} {>>pagina-aanduiding<<}
voorbijgaan werd opgemerkt, dat de hoogleeraar zich in menig opzigt sterk getrokken gevoelt tot sommige vormen en voorstellingen van 't gereformeerde kerkgenootschap. Reeds in kleinigheden kan dit worden opgemerkt, wanneer hij b.v. uitdrukkingen geliefkoosd door de vaderen dier afdeeling van 's Heeren gemeente, en door hen aan de letter of aan den geest der gewijde schrijvers ontleend, maar die in meerdere of mindere mate in onbruik zijn geraakt en verouderd, òf wijl ze van ons spraakgebruik afweken, òf wijl ze min juist werden bevonden, in eere tracht te herstellen, en door die zucht gedreven gaarne van ‘onweêrstaanbare genade’, van ‘volharding der heiligen’, ‘staat der regtheid’, enz. spreekt. Maar meer dan in dergelijke uitdrukkingen komt die voorliefde uit in zijne beschouwing van het leerstuk dat als 't hart der gereformeerde kerkleer mag worden beschouwd: en 't is juist wegens haar dat velen zich verpligt achten om den strijd te voeren tegen den man met wiens inzigten ten aanzien van den weg die tot kennis der christelijke waarheid voert, den koninklijken weg van 't vrije onderzoek en onbevooroordeeld schriftgebruik, ze overigens, de een in mindere, de ander in meerdere mate, sommigen ook wel geheel instemmen.
't Verschijnsel dat verschillende beoefenaars van dezelfde wetenschap eenstemmig denken over de bronnen waaruit moet worden geput, de wijze waarop die bronnen moeten worden beschouwd en gebruikt, den weg die moet worden bewandeld, en nogthands tot geheel onderscheidene, soms lijnregt tegenover elkander staande uitkomsten geraken, is in de zoogenaamde geleerde wereld algemeen genoeg, en zijne verklaring behoeft niet diep gezocht te worden. Daarom zou van dit verschil van gevoelen tusschen godgeleerden, allen wegens kennis en gezindheid geacht en waardig om geacht te worden, niet eenmaal behoeven gewaagd te worden, zoo 't hier een verslag of beoordeeling der Initia in een theologisch tijdschrift gold. Maar met het oog op 't doel dezer aankondiging, vroeger eene poging geheeten om in ruimeren kring ware 't ook slechts iets toe te brengen tot eene juistere beoordeeling van personen en zaken, mag 't niet onopgemerkt gelaten worden: al ware 't alleen wijl dat verschijnsel sommigen onverklaarbaar voorkomen kan. Wanneer twee lijnregt tegenover elkander staande meeningen over 't een of ander gedeelte der christelijke waarheid

{==459==} {>>pagina-aanduiding<<}
worden voorgedragen, is menigeen gewoon, - op welke gronden en uit welke beginselen doet hier niets ter zake; want ze kunnen vele en veelsoortig zijn, - de eene als volkomen juist te omhelzen, de andere te verwerpen als met de waarheid geheel in strijd. Dat niet het verworpen, maar juist het aangenomen gevoelen ten eenemale onjuist kan zijn, komt in dezulken zelden op. Maar zeldzamer nog geraken zij tot het inzigt dat èn de beledene èn de bestredene meening ten deele juist, ten deele onjuist zouden kunnen wezen. Werd die overtuiging algemeener 't zou der verketteringswoede eene gevoelige schade, doch juist daarom het koninkrijk Gods eene uitnemende bate zijn. En zoo ligt zou ze algemeener kunnen wezen, indien men bedacht dat het met de christelijke waarheid is als met de stoffelijke voorwerpen die ons omringen. De voorstelling die van laatstgenoemden gegeven wordt is afhankelijk van den tijd waarop, de omstandigheden waaronder ze worden waargenomen, en van de gesteldheid van ziel en lichaam dergenen die ze waarneemt. De kranke heet soms de spijze walgelijk die de gezonde smakelijk noemt. Wie voor 't eerst onze duinen zag, zou in eene beschrijving kunnen zeggen dat ze rood getint waren indien hij ze in 't licht eener dalende zon had waargenomen, schitterend wit wanneer hij ze op een zonnigen middag aanschouwd had, violet wanneer ze uit de verte werden gezien, half omsluijerd door den nevel die soms op een helderen, heeten julidag aan den gezigteinder wordt bespeurd. Iets dergelijks heeft plaats ten aanzien der menschelijke beschouwingen en voorstellingen van het geestelijke en onzienlijke. Op zich zelf is al 't onzienlijke en geestelijke, de waarheid, 't euangelie, wat men slechts wil, één en onveranderlijk. Maar onze begrippen en meeningen dienaangaande verschillen van die van anderen naarmate wij en zij op een verschillend standpunt van zedelijke of verstandelijke ontwikkeling zijn geplaatst, soms zelfs
naarmate we onder verschillende omstandigheden leven. Aanleg, inborst, de opvoeding die men in de jeugd ontving en de opvoeding die men op lateren leeftijd zich zelven schenkt, voor- en tegenspoed oefenen daarop den magtigsten invloed. In één woord: ieder gevoelen, elke meening, iedere voorstelling in 't godsdienstige zoowel als in alle andere zaken is afhankelijk van geheel onzen in- en uitwendigen toestand. Augustinus, de vader van het

{==460==} {>>pagina-aanduiding<<}
leerstuk der erfschuld, en pelagius, de bestrijder van dat dogma, die in zijne bestrijding zoo verre ging dat hij niet slechts de leer der erfschuld, maar ook die der erfsmet verwierp, waren beide eerlijke en regtschapene mannen, wien 't om waarheid te doen was, die haar zochten, konden zoeken, en bij hun streven zich wendden tot dezelfde bron. Maar augustinus was de man met het beschuldigend verleden, in de school der sofisten en onder den invloed der latijnsche kerk opgevoed, vervuld van een diep besef zijner eigene verdorvenheid en strafwaardigheid; - pelagius de zoon van 't vrolijk Oud-Brittanje, wien die diepe blik in 't eigen gemoed ontbrak, en die in 't stille klooster een groot deel zijner dagen als de effene wateren eener kalme beek had zien henenvloeijen. Vandaar dat lijnregt verschil bij eenheid van bedoeling, eenheid der bron waaruit werd geput, en eenheid der waarheid naar wier kennis getracht werd. Reeds de gedachte aan zulke feiten en hunne oorzaak moest van een onvoorwaardelijk omhelzen of verwerpen en van een ligtvaardig partij kiezen der gemeente voor of tegen de mannen der wetenschap weêrhouden. Hoeveel te meer dan wanneer daarbenevens nog iets anders in aanmerking wordt genomen. Mannen wier bedoeling, in- en uitwendige toestand, en wat straks meer genoemd werd zoo volslagen dezelfde waren als hier op aarde noode of niet gedacht kan worden, zouden, ook als zij denzelfden grondslag voor hunne onderzoekingen hadden gekozen, nogthands tot geheel verschillende uitkomst kunnen geraken. Want ook van de keuze der methode waarnaar men werkt hangt veel af. Men stelle zich eenige beoefenaars der godgeleerde wetenschap voor die tot de samenstelling eener dogmatik geroepen hierin overeenkomen, dat Gods woord in de schrift de grondslag van hun systheem moet zijn. Ten opzigte der vraag: ‘wat moet als Gods woord in de
schriften beschouwd worden?’ denken ze geheel eenstemmig. Voorts voldoen ze aan de zoo even gestelde voorwaarde wat bedoeling en omstandigheden betreft. Nu kunnen zich echter verschillende gevallen voordoen. A wil al wat in de schrift door God geopenbaard is eenvoudig nevens elkander ontwikkelen. Maar hierdoor zal hij op schijnbaar onvereenigbare zaken stuiten: het alomvattend godsbestuur b.v. en de vrijheid van den mensch, of Gods heiligheid en 't ontstaan der zonde.

{==461==} {>>pagina-aanduiding<<}
Geschiedt dit en komen die leerstukken hem werkelijk onvereenigbaar, en toch ieder op zich zelf onloochenbaar uitgesproken voor, dan moet hij, met het oog op zijn doel, zich tevreden stellen met ze nevens elkander voor te dragen onder erkenning der onmagt van 't eindig, kortzigtig en gebrekkig menschelijk verstand om ze met elkander in eene gewenschte overeenstemming te brengen. B, c en d, niet tevreden met eene methode die hare aanhangers noodzaakt reeds achter de wortelvragen van alle kennis, in plaats van een voldoend en allen bevredigend andwoord, een groot vraagteeken te plaatsen, gaan uit van 'tgeen hun de hoofdsom dier verschillende openbaringen dunkt, en trachten al wat met de hoofdsom in strijd schijnt met haar in overeenstemming te brengen. Maar nu vindt b die hoofdsom in 't geopenbaarde aangaande den mensch, en wordt bij de bewerking en uiteenzetting daarvan ten diepste overtuigd van 't bestaan der menschelijke wilsvrijheid. 't Gevolg daarvan zal wezen dat hij, gedreven door zijne zucht om in overeenstemming te brengen, onwillekeurig 't godsbestuur zoo zal trachten voor te stellen dat de leer dienaangaande met die der menschelijke wilsvrijheid in harmonie kan worden gebragt. C en d daarentegen vinden die hoofdsom in de leer aangaande God. Zij zullen dus den tegenovergestelden weg inslaan en al 't overige dat geopenbaard werd in overeenstemming trachten te brengen met hetgeen zij oordeelen Gods openbaringen aangaande zich zelven te zijn. Doch terwijl c, Gods liefde als kern dier openbaring beschouwend, zich geneigd gevoelt tot verwerping of verzachting van de leer der voorbeschikking, acht d die kern juist in 'tgeen aangaande andere eigenschappen Gods geopenbaard is te bestaan, en gevoelt zich genoopt om 't door c ter zijde geschoven leerstuk in al zijne kracht vast te houden.
Veel zou hier kunnen worden bijgevoegd. 't Gezegde zal genoeg zijn tot staving der stelling, dat mannen van gelijke gezindheid en bedoeling, allen evenzeer wetenschappelijk gevormd, en al wat verder zou kunnen medewerken om naar het oordeel der menigte tot dezelfde uitkomsten te doen geraken, ook waar ze uit dezelfde bron scheppen tot onderling geheel afwijkende meeningen kunnen komen, alleen door verschil van methode. Doch daaruit volgt tevens dat het voor hen die van de beoefening der godgeleerdheid hunne levenstaak niet

{==462==} {>>pagina-aanduiding<<}
hebben gemaakt, hoogst gevaarlijk, ja in zekeren zin onbetamelijk is de slotsom van x's onderzoek als onomstootelijke waarheid te omhelzen, en die van y's studie, welke met die van x in lijnregte tegenspraak is, als van alle waarheid ontbloot te verwerpen.
De lengte dezer uitweiding moge hare verontschuldiging vinden in hare bedoeling om - niet bepaaldelijk met het oog op het werk van den hoogleeraar scholten, maar in 't algemeen - tot billijker en voorzigtiger oordeel te voeren waar 't de voorstelling geldt der oneindig rijke en onpeilbaar diepe christelijke waarheid. Zij vindt die welligt ook hierin dat ze, in weerwil dier algemeene strekking, tot eene billijke en onbevangene beschouwing der pars materialis van de Initia voeren kan, en eenigzins duidelijk maakt wat vele mannen van vrijzinnige rigting, achtbaar door ijver voor de waarheid en rijkdom van kennis, beweegt om zich tegenstanders van scholten te stellen. Want hij behoort tot degenen die zooeven duidelijkheidshalve b, c en d werden geheeten, en waar de weg door dezen gevolgd zich splitste heeft hij het pad gekozen door d ingeslagen. Zijnen tegenstanders uit het tweede leger nu oordeelen en handelen de een als a, de ander als b, een derde als c. Vandaar 't verschil van slotsom, en in dat verschil de oorzaak van den strijd, die toch, - en dit worde nimmer vergeten, - bij alle liefde tot vrede, den eerbied der belangstellenden verdient om 't beginsel waaruit en de wijze waarop hij wordt gevoerd.
De hoogleeraar behoort, gelijk zoo even werd aangeduid en zooals uit vele zijner geschriften, waaronder nu weder de pars materialis zijner Initia, blijkt, tot degenen wien 't niet genoeg is, de verschillende leerstukken van 't christendom eenvoudig te ontwikkelen, nevens elkander te plaatsen, en zoo er tusschen twee of meer hunner strijd bestaat, dien werkelijken of schijnbaren strijd onopgemerkt te laten, te bemantelen of eenvoudig aan te wijzen. Overtuigd van de eenheid der waarheid, doordrongen van 't besef dat alle woord Gods, onverschillig welk onderwerp 't betreft, vereenigbaar moet zijn met 's Heeren openbaringen over ieder ander gedeelte der waarheid, met een scherpen blik en helder oordeel begaafd, en met rijke kennis toegerust, wil hij 't verband tusschen de schijnbaar meest strijdige leerstukken uitvorschen en anderen duidelijk

{==463==} {>>pagina-aanduiding<<}
maken. In zijne ‘Leer der hervormde kerk, enz.’ heeft hij zijn standpunt aangewezen, en latere geschriften hebben bewezen dat 't in de hoofdzaak 'tzelfde gebleven is. Hij noemde in 't eerstgenoemde werk aanvankelijk ‘de leer van Gods souvereiniteit’, - en bij eene latere herziening: ‘de zuivere belijdenis van God, inzonderheid van zijne vrije genade het materiële grondbeginsel van de leer der hervormde kerk’ (1). Het tweede deel van dat uitnemend werk was bestemd om te doen uitkomen hoe dit beginsel door jesus christus als grondslag der godsdienst is uitgesproken; - door de apostelen in-
{==464==} {>>pagina-aanduiding<<}
zonderheid door paulus, in den strijd met Joden en heidenen ontwikkeld; - door augustinus tegen pelagius verdedigd; - door het protestantisme op de roomsche kerk heroverd, tegen sociniaansche miskenning gehandhaafd en van de overdrijving der wederdoopers vrijgehouden; - door de gereformeerde kerk vollediger dan door de luthersche ontwikkeld en tegen de bedenkingen der remonstranten in bescherming genomen werd. Maar in 't ‘Besluit’ van dat deel heeft hij zijne instemming met het wezen en de hoofdzaak dier belijdenis van de gereformeerde kerk uitgesproken, en dus getoond dat haar materiëel grondbeginsel ook 't zijne was. Hij staat dus op een theologisch standpunt d.i., - in verband met hetgeen
vroeger aangaande de bronnen der christelijke kennis door hem werd opgemerkt, - 'tgeen door Gods woord aangaande Gods wezen geopenbaard is, 't godsbegrip uit die openbaring verworven strekt hem tot uitgangspunt der dogmatik (2). Bij de beoordeeling der pars materialis van de Initia moet dit natuurlijk in 't oog gehouden worden: ofschoon in de beoordeeling dier keuze van uitgangspunt groot verschil van gevoelen kan bestaan.
Vóór die keuze, verondersteld dat zulk eene keuze noodzakelijk is, wat de mannen der rigting onder a aangeduid zullen loochenen en misschien niet ten onregt, vóór die keuze is veel te zeggen. Wie den diepen zin van paulus' woord: ‘uit God en door God en tot God zijn alle dingen’ verstaat en van de waarheid dier uitspraak diep doordrongen is, zal zich ligtelijk getrokken gevoelen tot het inslaan van dien weg. Maar de voorstanders dier methode plegen een gewigtig bezwaar over 't hoofd te zien, dat het bewandelen van dat pad in anderer oog tot eene ondoenlijke zaak maakt. Eenmaal aangenomen dat het godsbegrip de grondslag der dogmatik moet zijn, ontstaat als van zelf de behoefte om zich eene duidelijke en volledige voorstelling van Gods wezen te vormen. Dit echter, hoe gebiedend noodzakelijk, is hoogst moeilijk, indien al niet bepaald onmogelijk. Wel is 'tgeen van God kennelijk is den menschen door God geopenbaard. Maar elke openbaring is - gelijk reeds bij de behandeling der pars

{==465==} {>>pagina-aanduiding<<}
formalis werd herinnerd - tweeledig: in- en uitwendig. En deze openbaring is nog voor velen schier geheel, voor allen gedeeltelijk uitwendig. God heeft aan allen getoond (manifesté) wat van hem kennelijk was. Volkomen duidelijk geworden (révélée) is echter die kenbaarmaking nog aan niemand. Gods onzienlijke dingen, beiden zijne eeuwige kracht en goddelijkheid, en dus alles wat tot zijn wezen behoort, worden van de schepping der wereld af uit het geschapene genoegzaam verstaan en doorzien om den zondaar te beletten dat hij zijne overtredingen op grond van onbekendheid met Gods wil en wezen verontschuldige. Maar de kennis die daartoe voldoende is, is nog geheel onvoldoende voor den theoloog die zijn systheem op 't godsbegrip wenscht te bouwen. Wel was jesus 't afschijnsel van Gods heerlijkheid, 't uitgedrukte beeld zijner zelfstandigheid, alzoo dat hij zeggen kon: ‘Wie mij gezien heeft heeft den Vader gezien.’ Maar, daargelaten dat er hoogere reinheid des gemoeds, dat er volkomene zedelijke reinheid noodig zou zijn en geweest zijn om alles op te merken wat God aangaande zich zelven in christus openbaarde, mag 't niet vergeten worden dat het afschijnsel wel eenig, maar geen volledig begrip geven kan van 't licht waarvan 't de weêrglans is, noch 't beeld van den persoon dien 't voorstelt. Wie jesus zag zag den Vader: in zooverre hem werd getoond welke de zin, welke de bedoelingen, welke de wegen, welke de middelen des Vaders waren. Hij kon zich dus eene voorstelling maken van de heiligheid, de wijsheid, de liefde, de trouw en menige andere eigenschap Gods. Alles wat de mensch aangaande God behoefde te weten om zijne geboden te kennen, om Hem lief te hebben, om die liefde door onvoorwaardelijke gehoorzaamheid te betoonen, om door zijne kennis en zijne gehoorzaamheid zalig te worden in Hem, is vooral
in de verschijning van jesus geopenbaard. Maar hoe zou men 's Heeren woord in dien zin verstaan als moest, neen! als konde men uit het leven van jesus tot volkomen heldere begrippen komen aangaande Gods eeuwigheid, oneindigheid, alomtegenwoordigheid, alwetendheid? Zoolang het eindige en stoffelijke zich geen volledige voorstelling kan vormen van het oneindige en zuiver geestelijke, zoolang zal 't voor den mensch, vooral in betrekking tot eene volmaakte godskennis waar blijven: dat hij door een dof glas op een geheimzinnig letter-
{==466==} {>>pagina-aanduiding<<}
schrift tuurt. Op grond van dit alles mag worden staande gehouden dat, ook bij 't bezit eener ruime kennis van Gods woord, van een vroom hart en een scherp verstand, in ieder menschelijk godsbegrip veel gebrekkigs blijven zal. Van den anderen kant leert de dagelijksche ervaring dat, gelijk reeds ter loops werd opgemerkt, het godsbegrip van twee menschen, beiden met deze drie vereischten toegerust, in menig opzigt kan verschillen. Wie, naar den wenk door den hoogleeraar hofstede de groot, in een zijner jongste strijdschriften tegen de leer van zijnen leydschen ambtgenoot gegeven, uitgaat van de beschouwing der liefde Gods, staat evenzeer op theologisch standpunt; en nogthands zal hij door zich God als Vader voor te stellen, zich een geheel ander godsbegrip vormen en tot geheel andere gevolgtrekkingen komen, als wanneer hij uitgaat van Gods oneindigheid of Hem zich denkt als Souverein.
Daarom mag 't gevaarlijk geacht worden om bij de samenstelling eener dogmatik de theologische methode te volgen. Zijn de bezwaren minder talrijk en minder gewigtig bij 't volgen van den anthropologischen weg? Dien volgende heeft men met het stoffelijke en tastbare te doen, beweegt men zich op een gebied dat minder ruim is, gaat men uit van de beschouwing van 'tgeen meer onder het bereik onzer waarneming valt. Maar is er op aarde grooter raadsel voor den mensch dan juist de mensch zelf? Veiliger mag die weg zijn, volkomen veilig is hij even weinig als de andere. Prof. scholten, die minder naar veiligheid dan naar waarheid vraagt, en de waarheid 't best meende te zullen vatten door 't volgen van de theologische methode, koos haar: en tot regt verstand en zelfstandige beoordeeling zijner dogmatik is 't dus vóór alle dingen van belang zijn godsbegrip te leeren kennen.
Het eerste hoofdstuk der pars materialis biedt daartoe de schoonste gelegenheid. Een der rijkste en schoonste partijen uit geheel het werk behandelt die afdeeling alles wat algemeen tot de leer aangaande God geacht wordt te behooren, en veel dat anders onder afzonderlijke opschriften besproken wordt, maar door den hoogleeraar volgens eene nieuwe, hem eigene en aanbeveling waardige methode daartoe wordt teruggebragt. Niet slechts over het wezen en de eigenschappen Gods, de schepping, het wereldbestuur, de drieëenheid, den logos (het Woord Joh. i), ook over de leer aangaande de goede - en

{==467==} {>>pagina-aanduiding<<}
den satan met zijne kwade engelen wordt daarin veelzijdig gesproken. 't Kost moeite zoo menigen verrassenden wenk en opmerking in die 73 §§ voorkomende stilzwijgend voorbij te gaan. Maar 't doel dezer aankondiging dringt daartoe (3).

{==468==} {>>pagina-aanduiding<<}
De schrijver noemt God de redelijke en zelfbewuste oorzaak van alle dingen, die wel van de wereld onderscheiden is, maar niet van de wereld afgescheiden mag worden gedacht (§ 2). Dat God de oorzaak van alle dingen is, of gelijk 't in de schrift populair wordt omschreven: dat Hij de schepper van alle dingen is, wordt in de wetenschap zijne causaliteit genoemd. Dat Hij van de wereld onderscheiden moet worden bedoelt de wetenschap wanneer zij van zijne transscendentie spreekt, de bijbel, wanneer hij zegt dat ‘God in de hemelen is.’ Dat Hij niet als van de wereld afgescheiden beschouwd mag worden duidt de bijbel aan wanneer hij zegt dat ‘Gods geest in het geschapene leeft, is of werkt’. De wetenschap

{==469==} {>>pagina-aanduiding<<}
bestempelt dit met den naam van Gods immanentie. Gods betrekking tot de wereld acht de hoogleeraar uitnemend uitgedrukt in 't apostolisch woord: ‘uit Hem, door Hem en tot Hem zijn alle dingen’. Daarin toch ligt de krachtigste uitdrukking zijner causaliteit, zijner onafgebrokene inwerking en zijner bedoeling met de wereld (§ 13). Maar hij herinnert dat de beschouwing en het onderzoek der natuur, zoowel als de aart der godsdienst, welke, behoudens Gods werkzaamheid, de zelfstandige werkzaamheid der menschen eischt (o.a. Filipp. ii:12, 13) verbieden die causaliteit als iets onmiddellijks te denken, zoodat alle werkzaamheid van 't schepsel door haar zou zijn buitengesloten (§ 14). Zoekt iemand hoe de voorstelling dat God de voortdurend werkzame oorzaak van alles is overeen te brengen met de erkenning van 't bestaan en de noodzakelijkheid eener eigene werkzaamheid van 't schepsel, de hoogleeraar wijst hem op de schrijvers der bijbelboeken, die Gods werkzaamheid doen opmerken ook in zulke natuurverschijnselen welker natuurlijke oorzaken ze geacht mogen worden gekend en doorzien te hebben. Hij vindt dus het middel daartoe in de aanneming van Gods immanentie (§ 17). Nogthands ook na dien wenk blijft de zaak even duister en de oplossing even moeilijk. Die schrijvers zeggen wel dat Gods vinger zich daarin openbaart, maar met de beandwoording der vraag hoe dat geschiedt houden ze zich nergens bezig. De onafgebrokene werkzaamheid Gods, waardoor Hij de voortdurende oorzaak van alles en in alles ten allen tijde aanwezig is, wordt de voorzienigheid genoemd. Die voorzienigheid omvat alles, ook het kleinste en wat even algemeen als onjuist toevallig wordt geheeten, de vrije gedachten en daden der menschen, zelfs het zedelijk kwaad (§ 21). Daar echter in God geen willekeur gedacht kan worden, moet ook zijne voorzienigheid met zijne oneindige wijsheid in
overeenstemming zijn, op de wetten zijner oneindige wijsheid berusten, en alles wat in de wereld geschiedt overeenkomstig die wetten geschieden; en daar God eeuwig en onveranderlijk is, moet ook die wijsheid eeuwig zijn: weshalve alles wat plaats heeft, bij regtstreeksche gevolgtrekking, de uitvoering van zijn eeuwigen raad, de vervulling zijner voorbeschikking moet worden geacht. Hierin ligt de kern van des hoogleeraars godsbegrip. Wat verder wordt opgemerkt ten aanzien van sommige eigenschappen

{==470==} {>>pagina-aanduiding<<}
Gods, welker omschrijving de gedachten tot die hoofdzaak terugvoert, moet dienen om dat gevoelen te staven. Zoo wordt bij de behandeling der almagt (§ 28) gezegd: dat de menschelijke vrijheid Gods magt niet beperkt, en bij die der oneindigheid (§ 29) de meening dat God zich zelven zou kunnen beperken, opdat er ruimte voor de menschelijke vrijheid mogt blijven, of opdat zekere voorstelling aangaande den persoon van christus zou kunnen worden gehandhaafd, als met het zuivere begrip van Gods oneindigheid in strijd, teruggewezen. Zonde noch menschelijke vrijheid beperkt Gods oneindigheid, zegt de hoogleeraar (§ 31), terwijl hij tevens voorloopig opmerkt: dat er onderscheid is tusschen vrijheid en wat gemeenlijk de vrije wil, maar door hem willekeurige wilsbepaling (indifferentia volendi) geheeten wordt, - en dat de door hem bedoelde vrijheid des menschen niet onvereenigbaar is met het godsbestuur of de voorzienigheid.
In deze verzekering ligt de verdediging van deze rigting, die men gewoonlijk het determinisme noemt, tegen eene beschuldiging meermalen tegen haar ingebragt: dat ze de menschelijke vrijheid, daardoor 's menschen toerekenbaarheid, zijne strafschuldigheid wanneer hij zondigt, en alzoo alle zedelijkheid aan de zijde des menschen, en zoo God den zondaar straft alle regtvaardigheid aan de zijde Gods vernietigt. Maar is die verzekering genoegzaam om zoo zware beschuldiging tot schande te maken?
Eer deze vraag beandwoord kan worden, moet men eerst overeengekomen zijn ten aanzien van 'tgeen men door vrijheid des menschen verstaat. De schrijver ontvouwt zijne denkbeelden dienaangaande in het tweede hoofdstuk. Hij handelt daar over de schepping der menschen naar het beeld van God, of den oorsprong der godsdienst, met andere woorden over 's menschen oorspronkelijken aanleg. Na over de beteekenis der woorden geest, inwendigen mensch, verstand, ziel, vleesch, lichaam, enz. gesproken, en in 't licht gesteld te hebben dat met de uitdrukking ‘vleeschelijke of natuurlijke mensch’ volgens 't bijbelsch spraakgebruik bedoeld wordt ‘de mensch in wien het zinnelijke een overwigt over 't geestelijke’ - en met de uitdrukking ‘geestelijke mensch’ ‘de mensch in wien het geestelijke een overwigt over 't zinnelijke heeft’, vangt hij aan te handelen over de beteekenis der formule ‘naar Gods beeld

{==471==} {>>pagina-aanduiding<<}
geschapen’. ‘Daar de mensch,’ zoo heet het § 6, ‘door zijn wezen bestemd is om met God verbonden, uit vrije aandrift des geestes zijn leven op de gelijkenis Gods te rigten’ (zoo in te rigten dat hij Gode gelijk wordt) ‘wordt hij in de schrift gezegd “naar Gods beeld en gelijkenis geschapen te zijn”’ (4). Voorts wordt in die § herinnerd dat uit sommige aangehaalde plaatsen blijkt dat ‘het beeld Gods te dragen’ en ‘godsdienstig zijn’ als uitdrukkingen van dezelfde beteekenis moeten worden beschouwd, en uit die herinnering aanleiding genomen om een kerkelijk en bijbelsch spraakgebruik (5) te regtvaardigen (§ 7), de
socinianen (6), die geheel het beeld Gods in de heerschappij over de schepping achten te bestaan, te tuchtigen (§ 8), de godsdienst als iets dat tot het wezen des menschen behoort, - en dus als iets dat hem niet door eene werktuigelijke (7) openbaring als van buiten aangebragt, toe-
{==472==} {>>pagina-aanduiding<<}
geworpen, als opgedrongen wordt, - te kenmerken (§ 9), en in 't licht te stellen dat bij de schepping des menschen, - in den oogenblik toen de eerste mensch als 't
ware als 't voltooide werkstuk uit de hand zijns Makers kwam, - 't beeld Gods nog slechts een aanleg was (§ 14), die door den mensch ontwikkeld moest worden, om hem te maken tot alles wat hij overeenkomstig zijn wezen worden kan. Misschien kan 't voor 't vervolg nuttig zijn hier in 't voorbijgaan op te merken: dat 't beeld Gods en alles wat nog slechts als aanleg aanwezig is gezegd wordt potentiëel aanwezig te zijn, terwijl 't werkelijk bezit ten gevolge der noodzakelijke ontwikkeling de actuele aanwezigheid wordt genoemd. Tot dit beeld Gods nu, of tot de voortreffelijkheid der - men lette hier op 't bijvoegelijk naamwoord - ongerepte menschelijke natuur behoort volgens den hoogleeraar ook de ongeschondene vrijheid (§ 16). Die vrijheid omschrijft hij als den toestand waarin geen vreemde invloed den mensch belet om de aandrift van zijn eigenlijk wezen te volgen (§ 17), 't vermogen dus om overeenkomstig zijn wezen en zijne bestemming te leven. Hij houdt staande dat deze vrijheid, door hem de zedelijke vrijheid genoemd, niet in strijd is met de zedelijke noodzakelijkheid, maar dat integendeel slechts hij waarlijk vrij is wien het zondigen, het tegenovergestelde van het godsdienstig leven, en dus 'tgeen niet met 's menschen bestemming strookt, krachtens de voortreffelijkheid van zijn zedelijk wezen onmogelijk werd (§ 18). Die vrijheid, de hoogste trap der ontwikkeling, bezit de mensch, bezat ook de eerste mensch zelfs in de ure zijner schepping niet: tot haar bezit moest adam, tot haar bezit moet ieder van diens afstammelingen gevormd worden. Doch daartoe is 't noodig dat hij leerde en leere 't goede van 't kwade te onderscheiden en zijne keuze tusschen die beiden te bepalen. Dat vermogen om eene keuze te doen nu wordt de vrije wil genoemd (§ 19). Verstaat men door den vrijen wil,

{==473==} {>>pagina-aanduiding<<}
met pelagius en de arminianen (8), dat de mensch ten allen tijde, in denzelfden oogenblik, dezelfde zaak willen of niet willen kan, dan ontneemt men hem de ware zedelijke vrijheid, welke de mogelijkheid om iets anders dan het goede te doen, uitsluit (§ 20).
Men ziet, de hoogleeraar wenscht nevens het alomvattend godsbestuur de vrijheid van den menschelijken wil erkend te zien. Ook bij zijne beschrijving der zedelijke vrijheid, welke geheel overeenkomstig is met 'tgeen jesus dienaangaande leerde (Joh. viii:31-36, vooral 32b, 34 en 36), blijft het bestaan der menschelijke wilsvrijheid mogelijk. Men kan verder gaan en zeggen dat uit de zoo even aangehaalde redenering in § 19 hare noodzakelijkheid volgt. Toch blijft de bedenking bestaan, of 'tgeen hier geleerd wordt in goede overeenstemming kan worden gebragt met de slotsom waartoe het eerste hoofdstuk voerde. Die bedenking wordt niet opgelost. De grieken, de oosterlingen, de christenen van alle eeuwen hebben die moeilijkheid gekend, hebben naar 't woord van dat raadsel gezocht. Vruchteloos! Zal 't immer gevonden worden, of zal 't de hoogste wijsheid blijven 't woord van den spreukdichter te herhalen: ‘het hart des menschen overdenkt zijnen weg, maar de Heer stuurt zijn gang’, zonder eene poging te doen om 't verband tusschen die beide waarheden te doorzien? IJdele vraag voor als nog! Maar onweêrsprekelijk is 't dat de Initia de oplossing nog niet gaven, terwijl uit het derde hoofdstuk, dat over de zonde handelt, kan worden opgemaakt dat, ook bij den vurigen wensch des hoogleeraars om de menschelijke wilsvrijheid niet prijs te geven, - een wensch waarvan de opregtheid en kracht uit de aangehaalde §§ van hoofdst. II overtuigend blijken, voor ieder die ze te goeder trouw leest en bestudeert - in zijn systheem voor haar geene plaats blijft.
Want wat behelst dat derde hoofdstuk? Na de opmerking

{==474==} {>>pagina-aanduiding<<}
dat het enkelvoud zonde in de H.S. gebezigd wordt voor den verdorven toestand, het meervoud zonden voor de verkeerde daden der menschen (§ 2) (9), - na de opgave der verschillende namen waaronder beiden in de schrift worden aangeduid, - na haar als afwending van God en zelfzucht gekenmerkt te hebben (§ 3
et passim), welke niet aan zijne geestelijke (§ 7), maar even weinig aan zijne zinnelijke natuur op zich zelve kan worden toegeschreven (§ 5), na de herinnering dat de zonde slechts in den mensch kan worden waargenomen (§ 11) (10), dat ze geen beginsel, maar slechts eene ontkenning (§ 12) (11), eene ziekelijkheid des geestes is (§ 14), en dat geheel het menschelijk geslacht door die ziekte is aangetast (§ 17), gaat de schrijver over tot de behandeling der vraag: waaruit die ziekte verklaard moet worden, hoe ze ontstaan is? De zonden uit ieders afzonderlijk vermogen om goed of kwaad te doen af te leiden, zoodat het van iemands wil afhankelijk zou zijn vrij van alle kwaad te zijn, acht hij op

{==475==} {>>pagina-aanduiding<<}
mensch- en zielkundige gronden verkeerd. Maar de zonden, de zondige daden ontstaan, volgens zijn gevoelen, uit de zonde, uit de zondige geaardheid, uit de zedelijke verdorvenheid, die van lieverlede sterker geworden is in 't menschelijk geslacht, en waaraan ieder reeds bij en door zijne geboorte deelachtig werd. Die ziekelijke toestand, door de ouders op de kinderen overgeplant, wordt de erfzonde, (liever nog om alle dubbelzinnigheid te vermijden vertale men 't latijnsche woord, in 't nederduitsch door ‘erfsmet’) geheeten (§ 18). Brengt men daartegen in dat de uitspraak des gewetens met die leer in strijd is, - dat wanneer het kwaad door den mensch bedreven niet uit het misbruik van zijnen vrijen wil, maar uit zijn toestand moet worden afgeleid, en 't dus niet van des menschen eigene keuze afhangt of hij goed dan of hij kwaad doet, er voor hem geene toerekenbaarheid bestaat, - dat wanneer er geene toerekenbaarheid bestond, 't geweten het kwade niet zou kunnen verwijten noch 't goede loven, dan andwoordt de hoogleeraar: dat die wijze van beschouwing onjuist is; want dat het geweten even weinig aangaande den oorsprong der zonde bepaalt als een ziektegevoel op zich zelf de oorzaak der ziekte doet kennen. Schijnt het geweten te leeren, dat de zondaar anders had kunnen handelen dan hij gehandeld heeft, dan moet dit deels daaraan worden toegeschreven, dat men zijnen aanleg met zijnen toestand verwart, deels aan de stemming des gemoeds, welke in den oogenblik waarin de daad voor de vierschaar in ons binnenste wordt gebragt, anders is dan in dien toen ze werd gepleegd (§ 19).
Tegen deze beschouwing, van hoeveel scherpzinnigheid ze getuige en hoeveel waarheid ze in zich bevatte, zou van de zijde der bestrijders veel kunnen worden ingebragt. Maar hoe men daarover oordeele, zeker is 't dat ze de vraag naar het ontstaan der zonden even weinig als die naar 't ontstaan der zonde beandwoordt. Kwade daden ontstaan uit de bedorven natuur. Ook de tegenstander moet erkennen dat de bedorven natuur het ontstaan der verkeerde daden uitermate bevordert, al geeft hij niet toe dat dezen uitsluitend uit gene ontstaan. Maar aangenomen dat de stelling volkomen juist is: van waar dan dat bederf der menschelijke natuur? Van beiden een: òf 't is na de schepping van den cersten mensch ontstaan, òf 't was reeds in den eersten mensch bij zijne schepping aanwezig.

{==476==} {>>pagina-aanduiding<<}
Is 't na de schepping van den eersten mensch ontstaan, dan moet eenmaal, 't doet weinig af wanneer en hoe, een zondige daad of gedachte, wat op 't zelfde nederkomt, dien toestand hebben veroorzaakt, en dan moge later de zondigheid de moeder van nieuwe zonden geworden zijn, maar dan is toch oorspronkelijk de daadzonde, het bedreven kwaad, de moeder der zondigheid. Maar dit ontkent de hoogleeraar. ‘Vruchteloos poogt men den oorsprong of de eerste oorzaak der zonde in 't menschelijk geslacht uit den vrijen wil der eerste menschen af te leiden. Want die eerste daadzonde, die eerste verkeerde handeling moet evenzeer als de volgende daden uit den zedelijken toestand van den eersten mensch worden afgeleid’ leert § 20. Zoo blijft er dan niets over dan tot de andere stelling de toevlugt te nemen: de zondige toestand was reeds in den eersten mensch bij zijne schepping aanwezig. Maar uit die stelling volgt lijnregt dat God den mensch dien hij naar zijnen beelde schiep, onrein, bedorven heeft geschapen. En gaat men verder, zegt men dat een toestand van verdorvenheid noodzakelijk kwade daden moet voortbrengen, gelijk § 18 ingewikkeld wordt te kennen gegeven, dan moet men er bijvoegen dat God van 't wezen, dat Hij onrein, bedorven schiep, vorderde dat hij zich aan een zedewet onderwerpen zou, waarvan God wist dat hij haar overtreden moest. 't Is waar dat alleen strijd tegen 't kwade tot het bezit der heiligheid voeren kan, - dat strijd alzoo voor den mensch noodzakelijk was, - dat iedere strijd de mogelijkheid eener nederlaag in zich sluit, - dat de mensch dus een nederlaag moest kunnen lijden, dat hij moest kunnen vallen, kunnen zondigen, gelijk in § 22 wordt herinnerd. Maar omdat strijd de mogelijkheid eener nederlaag met zich voert, sluit hij de noodzakelijkheid daarvan nog niet in zich, en tusschen kunnen vallen en
moeten vallen is een gewigtig onderscheid (12).
Behalve deze kan nog eene andere bedenking tegen des hoogleeraars gevoelen worden ingebragt. Ze is door hem zelven aangevoerd in dezelfde paragraaf (§ 31), waarin hij haar tracht

{==477==} {>>pagina-aanduiding<<}
te ontzenuwen. Daar leest men: ‘Wanneer 't pelagianisme leert dat hij geen schuld kan dragen die geacht wordt niet uit vrij vermogen te zondigen, maar door de onvolmaaktheid, welke den gevallenen mensch aankleeft, dan bedenkt het niet dat schuld, voor zooverre zij wordt verstaan van 'tgeen te berispen d.i. zedelijk af te keuren is, wel bepaaldelijk op 't zedelijk kwade, hoe 't ook ontstaan mag zijn, drukt, doch dat schuld, voor zoover daar 't begrip van een regtszaak (13) en een te betalen geldelijke vordering in ligt, iets is dat wel tot den wettelijken toestand der oude bedeeling behoort, maar niet voegt in een godsdienst, volgens welker beginselen de betrekking van God tot de menschen die eens vaders, maar niet die eens regters is. Vraagt het pelagianisme, waar in ons systheem een plaats is voor den
staat van beschuldiging en de toerekenbaarheid, dan mogen david en paulus andwoorden, dat God, den mensch niet als een beschuldigde beschouwt. Ps. xxxii:1, 2. Rom. iv:7, v:16, en dat Hij, der menschelijke zwakheid gedachtig, Ps. ciii:14, de zonde uitdelgt, maar niet toerekent. II Kor. v:19, vgl. Matth. vi:12, xviii:28 vv. Luk. vii:41 vv.’ Tegen deze pleitrede zou eene uitvoerige replik kunnen worden ingebragt. Tegen het tweede lid der paragraaf zou kunnen worden aangevoerd dat het op zwakke gronden steunt, eerstens wijl tegenover de aangehaalde uitspraken andere zouden kunnen worden overgesteld, die niet van vergiffenis, maar van straf, niet van uitdelging, maar van toerekening spreken; in de tweede plaats wijl een deel der aangevoerde teksten bestrijdt wat het bevestigen moet. Of bewijst niet juist de bede: ‘Vergeef ons onze schulden’, dat het kwade vergeving behoeft en dus toegerekend wordt, en veronderstelt niet de zaligspreking

{==478==} {>>pagina-aanduiding<<}
Ps. xxxii:1, 2, door paulus Rom. iv:7 herhaald, dat er menschen zijn wier overtreding niet vergeven, wier zonde niet bedekt is, wien de ongeregtigheid wel wordt toegerekend? Maar ook het eerste lid der paragraaf is niet boven gewigtige tegenspraak verheven. Kan God niet vader zijn en regter tevens? Behoort het niet juist tot het wezen des regtgeaarden vaders, dat hij zoo noodig regter weet te zijn? en onderstelt niet reeds de redelijke mogelijkheid van berisping eigen, vrijwillig toedoen?
Het aangevoerde, hoe onvolledig, zal genoegzaam wezen om te doen inzien hoe weinig eigenlijk de aanneming of de verwerping van een vrijen wil afdoet, waar daaraan geen grooten invloed wordt toegekend. Maar 't nadenken over deze zaak zal welligt de vraag uitlokken: of niet die beperking, of liever geheele magteloosverklaring der wilsvrijheid gebiedend noodzakelijk werd, zou 't mogelijk worden om het deterministisch systheem consequent vol te houden en toe te passen? De beandwoording wordt aan ieders eigene overtuiging, op rijp nadenken gebouwd, overgelaten. Doch zeker is 't dat de zwakke zijde van 't determinisme, hoeveel 't voor een verstand dat alles vereenigen en doorzien wil voor hebbe, altijd 't meeste aan 't licht komt waar 't in aanraking gebragt wordt met de leer aangaande de zonde en...... 't schuldgevoel, de overtuiging der strafwaardigheid wanneer het kwade is verrigt.
Het overige van den inhoud dezer afdeeling mag om de uitvoerigheid van 't voorafgaande slechts ter loops worden aangeroerd. 't Handelt voornamelijk over het voortwoekeren der zonde, indien ze niet wordt tegengegaan en onderdrukt, over 't verderf dat ze met zich voert, over de geneesbaarheid der kwaal, de stemming die ze kan veroorzaken, en voert alzoo geleidelijk tot hoofdst. IV: ‘Over jesus christus de volmaakte openbaring der godsdienst.’
De zonde is eene kwaal, eene vreeselijke, verwoestende kwaal, maar toch altijd eene geneselijke. Wordt het geneesmiddel aangebragt, dan kan ze reeds door de kracht die den mensch is ingeschapen, worden ten onder gebragt, Gen. iii:15. Daarom hebben zoowel augustinus en luther, die den mensch als geheel dood in de zonde, aan stok en blok gelijk, zich voorstelden, gedwaald, als pelagius met zijn aanhang, wanneer ze volhielden dat de gevallen mensch het onbedorven en ongerepte vermogen om 't goede te doen bezit, evenzeer als de

{==479==} {>>pagina-aanduiding<<}
stamouders vóór hunnen val. Uit het eerste gevoelen volgt, dat verlossing van de zonde onmogelijk, uit het tweede dat ze overbodig is. Dit gezegde (cap. III, § 26) is als 't ware de korte aanduiding van 'tgeen de beide volgende hoofdstukken zullen bevatten. Daarin ligt niet slechts de aanduiding van 't geloof aan de mogelijkheid, en het besef der noodzakelijkheid van eene verlossing van zonde, maar tevens wordt daarin reeds gewezen op 'tgeen tot zulk eene verlossing wordt vereischt: geschiktheid van den zondaar om verlost te worden, de aanwezigheid van minstens een vonkjen van 't oorspronkelijk goddelijke, dat wederom aangeblazen worden kan, de uitwendige aanbrenging van een geneesmiddel, en daar er van geneesmiddel sprake is, de inwendige opneming, toeëigening, verwerking, assimilatie van die artsenij. Die artsenij is de christelijke godsdienst, jesus christus de geneesmeester die haar brengt. ‘Te midden der zedelijke onvolkomenheid van 't menschelijk geslacht, ging de godsdienst niet onder, al werd ze onder de volken door de zonde verduisterd. Vooral onder 't volk van Israël werd zij bij voortduring door eenige meer uitnemende mannen bewaard, ontwikkeld, gehandhaafd, opdat ze eenmaal, overeenkomstig de verwachting der profeten, in jesus christus geopenbaard aan 't menschelijk geslacht ten licht en zuurdeeg worden zouden’ (cap. IV, § 7). Jesus heeft haar verkondigd, uitgesproken, toegelicht, in zoover is hij de meester, de leeraar geweest (§ 2). Hij heeft haar in zijn leven, door zijne daden als 't ware uitgedrukt: daardoor werd hij de voleinder des geloofs, en sprak hij de waarheid niet slechts uit, noch getuigde hij alleenlijk van 't leven, maar werd hij zelf de waarheid en het leven (§ 3). Hierna volgt de verklaring van menige andere bijbelsche uitdrukking ten aanzien van jesus en zijn
werk, en de handhaving heurer juistheid, waarbij eenige aanmerkingen over 's Heeren zondeloosheid worden gevoegd, welke welligt, een weinig verder in het hoofdstuk (b.v. na § 21, tenzij men 't misschien, in 't belang der geleidelijkheid, nog wenschelijker had geacht dat niet slechts de paragrafen over de zondeloosheid, maar ook de volgenden van § 12-§ 19 achter § 21-§ 49 waren geplaatst), waar over de verschillende attributen des Heeren gehandeld wordt, meer op hare plaats ware geweest. Ze zijn merkwaardig door de omschrijving der zondeloosheid. Zij wordt jesus' zedelijke magt

{==480==} {>>pagina-aanduiding<<}
(zedelijk vermogen) geheeten, die Hem, krachtens de uitnemendheid zijner zedelijke natuur, verhinderde anders te handelen dan zooals Hij 't van God had gezien (God had zien voorgaan), en waardoor Hij alleen onder allen de hoogste daad van toewijding en gehoorzaamheid volbrengen kon (§ 10); waaruit dan 't besluit getrokken wordt dat de mogelijkheid van niet te zondigen, en de onmogelijkheid om te zondigen, de kracht om zondeloos te blijven en de zedelijke ongeschiktheid om zonde te doen (14) in jesus ten naauwste vereenigd waren. Hoe krachtig uitgesproken, van welken eerbied voor jesus' hooge zedelijke waarde getuigend, en op welke gronden verdedigd, die stelling zal voor menigeen die jesus niet minderen eerbied toedraagt, wel eene stelling blijven. Dat de hoogleeraar haar als een feit, eene onomstootelijke waarheid stelt, hangt ten naauwste samen met zijne gevoelens in hoofdst. II en III ontwikkeld (15). De godsdienst door jesus geopenbaard, stond niet tegenover die van moses, maar ontwikkelde
en volmaakte haar. De Heer verbrak slechts de vormen van 't mosaïsme om die ontwikkeling des geestes mogelijk te maken en te bevorderen. Door hare voortreffelijkheid en goddelijkheid beveelt zijne godsdienst zich aan bij ieder in wien 't natuurlijk godsdienstig gevoel ontwikkeld is. Want daar godsdienst iets is dat tot het menschelijk wezen behoort, vindt al wat waarlijk godsdienstig is, en dus de volmaakte godsdienst 't meest, weêrklank in 't gemoed des menschen. Daarom wilde jesus zijne godsdienst noch op gezag bouwen, noch door zinnelijke teekenen aanbevelen. Zijne godsdienst gedoogt dan ook niet dat de mensch van anderer getuigenis, gezag of bemiddeling afhange. Zij wil dat de mensch God zelven zie en hoore, tot Hem nake en door Hem zelven geleerd worde. Bestemd om de godsdienst van 't menschelijk

{==481==} {>>pagina-aanduiding<<}
geslacht te worden, neemt ze alle afscheidsels tusschen menschen en menschen, volken en volken weg. Haar doel is den mensch tot de gelijkenis Gods te vormen, en daar God liefde is, moet haar wezen in liefde bestaan, liefde tot God die zich in liefde tot den naasten openbaart. Zij wordt als zelfverloochening voorgesteld (§§ 12-19). Hierna volgt de samenvatting van 'tgeen uit de levensberigten des N.V. aangaande jesus' persoon kan worden opgemaakt, ingeleid door de herinnering dat jesus zich 't liefst den Zoon des menschen noemde (§ 19), eene voorkeur verklaard uit het feit dat: daar de godsdienst de natuurlijke, aangeborene band is die den mensch met God verbindt, de volmaakte godsdienst eerst in dengene kon worden geopenbaard, die èn waarlijk mensch was, èn te gelijk (waarom niet liever: ‘die waarlijk mensch was en dus?) ten naauwste met God verbonden (§ 20). Hierop volgt 't betoog, dat jesus waarlijk mensch is geweest, door de gewone verwijzing op de bekende feiten, maar die hier met zeldzame naauwkeurigheid en volledigheid versameld zijn, gestaafd (§ 21), en nader aangedrongen door de ontzenuwing der verkeerde opvattingen van sommige bijbelsche uitdrukkingen aangaande jesus, die gemeenlijk tegen die leer worden ingebragt, en even bekend zijn als de feiten waarop zij zelve steunt (16). Evenwel, al stemt men in met hetgeen daar gezegd wordt ten aanzien der beteekenis van de uitdrukkingen ‘eerstgeborene, één zijn met den Vader, beeld Gods zijn - en hoe dit denkbeeld
Hebr. i:3 anders wordt uitgedrukt - en Zoon van God’, toch blijven er bij velen bezwaren tegen de leer van jesus zuivere menschheid, bij anderen vragen naar heure mogelijkheid. Ze ontstaan ten deele uit de omstandigheid, dat jesus in de schriften somwijlen God wordt geheeten, ten deele uit hetgeen men leest aangaande zijn nederdalen uit den hemel, Joh. iii:13, vi:38, 50, 51, over den logos (het Woord, Joh. i), over de wonderbare geboorte, over den engel van jehovah of den engel die voor het aangezigt van jehovah is, over den zoogenaamden staat der vernedering, en over 't voorbestaan. 't Is

{==482==} {>>pagina-aanduiding<<}
onmogelijk den rijken inhoud der paragrafen die over deze onderwerpen handelen, in weinige regelen weder te geven. Alleen dit: in §§ 33-42 wordt met klem en nadruk aangewezen dat door 't woord God in de H.S. niet altijd het Hoogste Wezen wordt bedoeld, en dat de plaatsen waar jesus God geheeten wordt, ten deele voor verschillende lezing vatbaar zijn, of waar ze dat niet wezen mogten, naar der joden spraakgebruik moeten verklaard worden, en zuiver uitgelegd het gevoelen der voorstanders van 't leerstuk der drieëenheid allerminst schoren of schragen; - § 26 worden de formule ‘uit den hemel nederdalen’ en de andere met haar verwante uitdrukkingen tot de geestelijke gemeenschap tusschen God en jesus teruggebragt; - § 28 wordt 't gevoelen uitgesproken, dat de aanneming van het feit der wonderbare geboorte afhankelijk moet gemaakt worden van de uitspraak der kritik over de geloofwaardigheid en echtheid van Matth. i en Luk. i, terwijl daaraan noch in de apostolische prediking, noch ergens in de schriften des N. Vs. eenige dogmatische waarde wordt toegekend. Wat het voorbestaan aangaat, in § 31 drukt de hoogleeraar zich dienaangaande dus uit: ‘In de synoptische (17) euangelieën kent jesus zich geen voorbestaan toe reëel noch ideaal (18), bij johannes verklaart hij te
voren bestaan te hebben niet als God, noch zooals de arianen (19) stellen als een geschapen engel, maar als Messias, Joh. viii:56, 58, xvii:5, en als de Zoon des menschen, Joh. iii:13, vi:53, 62. Te weten: de Messias, of met andere woorden de volmaakte mensch, bestond vóór jesus, maar Hij bestond in God (in den hemel) bij God verborgen (bij God, vgl. Matth. vi:1 (?)),

{==483==} {>>pagina-aanduiding<<}
en door jesus' komst in de wereld geopenbaard, wordt Hij gezegd uit den hemel neêrgedaald te zijn (vgl. I Joh. i:2, waar het “zijn bij den Vader” tegenover het “aan ons geopenbaard zijn” wordt gesteld). Hetzelfde leert paulus als hij jesus “den mensch uit de hemelen” (20) noemt, I Kor. xv:47, die bij de schepping aanwezig bij Gods geest, en eindoorzaak van de schepping, in rang en waardigheid alle schepsel te boven gaat (eerstgeborene aller creature) Kol. i:15, 18. Zoo ook johannes, als hij met een onder de joden gebruikelijke spreekwijs den Messias “het begin der schepping Gods” noemt, Op. iii:14, vgl. I Petr. i:20, waar de Messias gezegd wordt “voorgekend te zijn geweest vóór de grondlegging der
wereld”, (vgl. Rom. viii:29) “maar geopenbaard in deze laatste tijden.” Men kan dat voorbestaan ideëel noemen: maar dan bedenke men dat wat van de zijde des menschen gezegd worde ideëel in en bij God te zijn, geen afgetrokkene of ledige (onvruchtbare) gedachte in God is, maar te gelijk reëel bestaat, als beginsel en bron van elk reëel bestaan.’ - De overige bezwaren worden behandeld met den blik op 'tgeen later aangaande den logos gezegd wordt.
Met betrekking tot dit diepzinnig, misschien 't diepzinnigst leerstuk des Christendoms, was reeds veel gezegd in het hoofdstuk waarin over God werd gehandeld. Nu wordt herinnerd dat de logos, het woord zooals de nederduitsche vertalers meer letterlijk dan juist hebben overgezet, beteekent: God in volstrekten zin, voor zoover Hij door zijne onbegrensde gedachte (wijsheid, geest?) èn zich zelven van eeuwigheid beschouwt, èn kenbaar wordt in de schepping der wereld (§ 44). Overeenkomstig deze omschrijving beteekent de uitdrukking ‘het woord is vleesch geworden’, Joh. i:14, dat de goddelijke

{==484==} {>>pagina-aanduiding<<}
natuur in jezus christus ten naauwste verbonden was met de menschelijke natuur, zoodat deze de schitterendste openbaring werd van gene. De strekking dier uitdrukking, of 't denkbeeld daarin opgesloten, is derhalve geen ander dan dat 't welk gemeenlijk dus wordt uitgedrukt: het reine, volkomen menschelijke, de zuivere ontwikkeling van den menschelijken aanleg overeenkomstig zijne bestemming is het goddelijke in den mensch. Jesus was niet God, maar een volkomen goddelijk wezen, omdat hij volkomen mensch was, mensch die datgene was, wat hij overeenkomstig zijn wezen behoorde te zijn. Hiermede vervalt de gewone opvatting der joanneïsche uitspraak, waarbij men zich 't feit door den discipel bedoeld voorstelt als ware, 'tzij bij de ontvangenis, 'tzij bij zijne geboorte, eenig hooger wezen, God zelf of een ander van minderen rang dan God, maar van hoogeren dan de mensch, in het lichaam van jesus besloten geworden. Bij de beoordeeling van dit gevoelen mag een treffende wenk des hoogleeraars niet onvermeld gelaten worden. Gewoonlijk vat men de tot dit leerstuk behoorende uitdrukking I Joh. iv:2 ‘dat jesus christus in het vleesch gekomen is’ aldus op, als had hij de menschelijke natuur, die hij vroeger niet bezeten had, aangenomen. De grondtekst verbiedt die opvatting. Want daar het voorzetsel door onze overzetters teregt met in vertaald, geene beweging naar, maar een verkeeren in iets aanduidt, geeft die uitspraak niets anders te kennen dan dat jesus in een menschelijk lichaam, als waarachtig mensch verschenen is (§ 45); iets dat terstond voor ieder duidelijk zou zijn, wanneer de plaats naar den eisch onzer moedertaal dus vertolkt was: ‘Hieraan kent gij den Geest Gods: uit God is elke geest die belijdt dat jesus christus, in
't vleesch zijnde, gekomen is’, met andere woorden: ‘dat jesus christus werkelijk mensch geweest, en als zoodanig verschenen is.’
De optelling en bestrijding van verschillende gevoelens over dit gedeelte der christelijke leer, waarmede dit hoofdstuk besloten wordt, mogen stilzwijgend worden voorbijgegaan. Niet alzoo wat de hoogleeraar als slotsom zijner onderzoekingen over de leer van den persoon des Heeren (christologie) mededeelt, want in zulke opgaven kenmerkt hij zich zelven. ‘De geheele christologie’ - zegt hij (§ 50) - ‘is vervat in deze formule: God en de mensch, schoon uit den aart der zake niet slechts graduëel (wat den trap van beider ontwikkeling betreft), maar

{==485==} {>>pagina-aanduiding<<}
specifiek (wat beider wezen aangaat) van elkander onderscheiden, verschijnen in jesus christus zóó verbonden, dat God geopenbaard wordt in de volmaaktheid der menschelijke natuur, en de mensch tot godegelijkheid gevormd de volmaakte type der godheid wedergeeft. Hieruit volgt dat de strekking van geheel de christologie geen andere is dan de volmaaktheid en ongereptheid van 't beeld Gods, (en dus van de godsdienst zelve,) dat in het menschelijk geslacht door de zonde verduisterd is, in christus, den godmensch, te doen aanschouwen.’
Over het gebruik van 't woord godmensch kan verschillend geoordeeld worden naarmate men 't goed- of afkeurt, noodzakelijk of nutteloos, wenschelijk of min wenschelijk acht, dat de woorden der oude dogmatik met gewijzigde beteekenis in de nieuwe weder worden opgenomen. Dan hoe men over de uitdrukking denke aangaande de beteekenis door den hoogleeraar aan haar gegeven, kan geen strijd bestaan. Hoofdst. IV maakt duidelijk genoeg dat scholten de genezing der geestelijk kranke menschheid van den mensch jesus christus verwacht, den volkomenen mensch, die rein bleef in weerwil van den strijd welken ook hij voeren moest om zijnen aanleg tot volmaking te ontwikkeling, en in wien dus 't bewijs geleverd is, dat strijd geenszins de noodzakelijkheid der nederlaag in zich sluit. Ook ten aanzien van 't geneesmiddel blijft daar geene onzekerheid. In 't genoemde hoofdstuk werd de godsdienst van jesus reeds als die artsenij aangeduid, en het vijfde draagt ten opschrift: ‘Over de verlossing en het christelijk heil (behoud, zaligheid) of de vernieuwing der godsdienst.’ Is de godsdienst de zaligheid, iets dat geen betoog behoeft, wanneer zij, gelijk in de Inleiding getoond werd, de regtvaardigheid, de waarheid en 't leven genoemd en teregt genoemd wordt, dan is natuurlijk de vernieuwing en loutering der godsdienst de weg tot zaligheid, en de volkomen vernieuwde en gelouterde het bezit van 't volledig heil dat aan het eind van dien weg wordt gevonden. En het doel der in christus geopenbaarde godsdienst bestaat, overeenkomstig Rom. v:12 vv., Joh. xvii:22 vg. x:30, in de vernieuwing der in 't menschelijk geslacht door de zonde verdorvene godsdienst (§ 1). Maar hoe wordt dat doel bereikt? Zeker niet op werktuigelijke wijze, zoodat het reeds genoeg zou wezen dat
jesus geleefd en geleerd heeft, gestorven en opgewekt is om den mensch zonder meer zalig te maken.

{==486==} {>>pagina-aanduiding<<}
De verschillende gevoelens welke allen in meerdere of mindere mate op zulk eene beschouwing uitloopen, worden met nadruk en scherpzinnigheid, vooral in de laatste paragrafen van het hoofdstuk, ontleed en teruggewezen. Christus heeft niet den mensch met God verzoend, maar verzoende God met den mensch. Uit liefde tot den mensch heeft God zijn Zoon gegeven. Houdt men dit denkbeeld vast, dan wordt het onmogelijk met sommigen te spreken van de noodzakelijkheid om God met de menschen te verzoenen (§ 37), en uit die onmogelijkheid volgt de onhoudbaarheid van alle theoriën welke op dien grondslag zijn gebouwd. Ook het leerstuk der voldoening met al zijne veelvuldige schakeeringen wordt als op verkeerde begrippen gebouwd, afgekeurd, schoon de hoogleeraar (§ 60) eene poging doet om dat woord eenigzins te regtvaardigen, 'tgeen echter alleen mogelijk is door daaraan een geheel anderen zin te hechten dan door de ouden geschied is. Het gedrag der supranaturalisten die, aannemende dat de mensch door christus zalig wordt, de vraag hoe dat geschiedt onbeandwoord laten, ontwijken en soms wel als ongepast veroordeelen, wordt evenzeer gewraakt (§ 56). Dit mogt geschieden waar eene poging tot oplossing was voorafgegaan. In de daartoe bekende paragrafen verdient vooral het uit elkander houden der begrippen verzoening, verlossing en vergeving veler aandacht. De opmerkzaamheid wordt hierop gevestigd, wijl velen, zelfs onder de beschaafden, gewoon zijn deze drie met elkander te verwarren, niet bedenkende dat verzoening niets anders is dan wegneming der vijandschap, - dat wijl niet God met den mensch, maar de mensch met God verzoend moet worden, het werk van jesus in zoover 't de verzoening wordt genoemd in 't uitroeijen van des zondaars haat tegen God bestaat; - en dat verlossing van zonde = wegneming der bedorvene natuur iets anders is dan
vergeving van zonden = kwijtschelding der verkeerde daden.
Wat nu de beandwoording der vraag: hoe wordt de zondaar door christus zalig? aangaat, zij komt in breede trekken hierop neder. Jesus heeft de zuivere godsdienst geopenbaard. Hij deed dit niet door zijn voorbeeld, of zijne leer, of zijn sterven, of zijne opstanding, of zijne verheerlijking: maar door al wat hij sprak, al wat hij deed, al wat hij onderging te samen. Zijn leven en dood mogen niet van elkander worden afgescheiden,

{==487==} {>>pagina-aanduiding<<}
maar maken te samen een zedelijke daad uit. Zijn sterven mogt in de taal des gemeenen levens, even als Filipp. ii:8, eene vernedering geheeten worden, jesus zelf heeft het eene verheerlijking genoemd. Het was dit, daar het als in een luisterrijk voorbeeld de voortreffelijkheid en kracht der godsdienst, in geheel het leven van jesus, heeft in 't licht gesteld. Door te sterven heeft jesus 't doel zijns levens volbragt, de wereld overwonnen, is hij der zonde gestorven (Rom. vi:10), heeft hij in één woord de magt zijner zedelijke natuur als grooter dan zijne begeerte tot het aardsche leven, en alzoo zijne volmaakte gehoorzaamheid aan God en zijne volmaakte liefde tot de menschen geopenbaard. Daar hij dit deed, schoon hij, als alle menschen, vatbaar was voor alle aanlokselen der zinnelijke (21) natuur, heeft God door het zenden van zijnen Zoon getoond, dat ook die zinnelijke natuur des menschen geene verontschuldiging der zonde is. Daarom wordt God (Rom. viii:3) gezegd de zonde in het vleesch veroordeeld te hebben (§ 4). De dood van jesus wordt, gelijk al zijne daden, in de schrift een zedelijke en godsdienstige daad genoemd. Daarom mag zijn dood niet van zijn leven afgescheiden worden, veel minder nog aan zijn bloed (aan de zelfstandigheid, de stof zijns bloeds - aan het bloed des kruises als iets bijzonders) gedacht worden, maar moet zijn sterven als een bij uitnemendheid duidelijke openbaring van de kracht zijner godsdienst worden beschouwd. Daarom ook wordt in hetzelfde hoofdstuk (Rom. v) in het eene vers (vs. 9) aan het bloed van christus toegeschreven, wat in het andere (vs. 19) uit zijne gehoorzaamheid wordt afgeleid, en elders aan
den gekruisten jesus, wat anders aan zijn dood, zijn bloed of zijn kruis wordt toegeschreven, I Kor. i:23, ii:2, Gal. iii:1 (§ 5). Door dien dood bragt jesus het waarachtig offer dat de mensch Gode verschuldigd is (zijne gehoorzaamheid, het offer van zijnen wil). Daarom wordt met toespeling op de joodsche offerdienst de gemeenschap aan zijn offer (waarover later) ‘de besprenging des bloeds van jesus christus’ genoemd, zijn bloed ‘dat der besprenging’ en de christen ‘een besprengde’ (22) (§ 8). Dat offer is voor ons gebragt, jesus

{==488==} {>>pagina-aanduiding<<}
is voor ons gestorven. 't Woord ‘voor’ is in onze taal dubbelzinnig. Afgezien van zijn gebruik ter aanduiding van tijd en plaats kan 't zoowel beteekenen ten voordeele van iemand als in iemands plaats, waarbij in 't oog te houden is dat wel al wat in iemands plaats geschiedt ten zijnen voordeele wordt gedaan, maar dat men iets in iemands voordeel kan doen zonder 't in zijne plaats te verrigten. In 't grieksch heeft die dubbelzinnigheid geene plaats: daar ten voordeele van door een ander woord (ὐπὲρ, περὶ) wordt aangeduid als in de plaats (ἀντὶ). Daar nu, waar van jesus sterven, enz. voor ons sprake is, in 't grieksch, met uitzondering van eene uitspraak des Heeren, altijd de woorden voorkomen die ten voordeele van beteekenen blijkt duidelijk dat jesus niet in onze plaats, maar ons ten nutte gestorven is. Als éénmaal (Matth. xx:28) het andere woord wordt gebezigd, beteekent dit dat jesus zijn leven geeft om voor dien prijs de menschen tot zijn eigendom te maken, vgl. I Kor. vi:20. Dienovereenkomstig moeten dus ook de plaatsen verklaard worden waar jesus gezegd wordt om ons of om onze zonden gestorven te zijn (§ 40). Ook uit de vergelijking met de joodsche offerdienst kan niet worden opgemaakt dat jesus als zoenoffer voor onze zonden zou gestorven zijn, door zijn sterven onze zonden zou hebben geboet (§ 32). Als hij een verzoening voor onze zonden wordt geheeten, als er sprake is van verzoening in zijn bloed of eene dergelijke uitdrukking, dan wordt daarmede aangeduid: dat God met het oog op het offer der volmaakte gehoorzaamheid door
jesus gebragt, dengenen de zonden vergeeft die Hij in gemeenschap zijns zoons als vrij van zonde beschouwt (waarvan straks (§ 33). Om dezelfde reden wordt jesus het lam Gods genoemd dat de zonde en de zonden der wereld draagt, en zijn bloed gezegd ons te reinigen en te wasschen van alle ongeregtigheid (§ 34). Wijl de toorn Gods en de vloek der wet op allen rusten die in de zonde leven, en christus op de zooeven aangeduide wijze de zonde wegneemt, zegt paulus dat Hij ons van den vloek der wet heeft verlost (§ 35). Gelijk de rijke de hut des armen moet binnentreden, en dus gemeenschap nemen aan zijne ellende zal hij hem bijstand kunnen bieden, zoo moest jesus gemeenschap hebben aan de ellende des zondaars om hem te kunnen helpen. Dit wordt bedoeld als hij gezegd wordt zonde of vloek voor ons geworden te zijn. Als

{==489==} {>>pagina-aanduiding<<}
oorzaak der schuldvergeving door 't brengen zijns offers wordt hij hoogepriester genoemd, als afwender der straf en brenger van Gods gunst de trooster, en om die reden wordt ook van zijne bemiddeling, zijn bidden voor ons gesproken (§ 36). Wijl op den grond in § 33 aangeduid de volmaakte gehoorzaamheid van christus de bron der godsdienst voor alle menschen is kan God, behoudens zijne regtvaardigheid, met het oog op het offer zijns zoons, ook aan de zondaren die vóór jesus leefden, maar eenmaal in gemeenschap met hem zouden of zullen treden (Filipp. ii:10), de zonden vergeven, weshalve jesus gezegd wordt een verzoening voor de zonden van geheel de wereld te zijn (§ 42).
Uit de getalmerken der aangehaalde paragrafen blijkt, dat dit alles eerst later volgt. Tot nadere verklaring van 'tgeen nu behandeld worden moet, scheen 't echter nuttig deze opmerkingen te laten voorafgaan.
Dat jesus ons pascha wordt genoemd, is eene toespeling op een joodsch gebruik. Gelijk de israëliten, het Gode geheiligd volk, door de gemeenschap aan het bloed van 't paaschlam van de AEgyptenaren werden onderscheiden, en het menschelijk geslacht evenzeer, voor zoover 't in gemeenschap met den aan 't kruis gestorvenen christus, in wien 't waarachtig God gewijde leven, m.a.w. de ware godsdienst zich openbaarde, Gode heilig is, draagt de Heer dien naam (§ 9). Uit al het aangevoerde blijkt dat de dood van christus aan 't kruis de grondslag is van eene nieuwe (of veranderde) betrekking tusschen den mensch en God, de grondslag der nieuwe godsdienst, die zich in 't menschelijk geslacht zou openbaren. Daarom wordt zijn bloed het bloed des N. Vs. geheeten, waaruit het gezegde aangaande den beker, bij de instelling des avondmaals, moet worden verstaan (§ 10). Daar jesus door zijn dood de wereld overwon en de kracht zijner godsdienst staafde, is die dood de oorzaak geworden, dat hij niet alleen gebleven, maar der gezaaide tarwekorrel gelijk geworden is, m.a.w. mag en moet zijn dood de oorzaak van 't ontstaan zijner gemeente worden genoemd (§ 11).
Wordt nu de mensch door 't geloof met jesus verbonden, - d.i. stelt hij zijn vertrouwen op jesus, en betoont hij dat vertrouwen door zich geheel aan zijne leiding over te geven, welke volledige overgave op hare beurt moet blijken uit onvoor-
{==490==} {>>pagina-aanduiding<<}
waardelijke gehoorzaamheid aan 's Heeren voorschriften, geheele navolging van zijn voorbeeld, - dan wordt hij één plant met jesus, gelijk de ranken met den wijnstok, dan wordt hij vervormd, in gedaante verwisseld naar zijn beeld, en des geestes, des goddelijken levens van jesus, in één woord derzelfde betrekking met God deelachtig, welke tusschen den Heer en den Vader bestaat. Dit wordt het wonen, woning maken, leven, eene gestaltenis verkrijgen van christus in den mensch genoemd (§ 3). Ook wordt het de gemeenschap aan het lichaam en het bloed van christus geheeten, en wijl de mensch die in deze betrekking tot den Heer treedt, hetzelfde leven leiden moet als de Meester, omdat dezelfde geest in hem werkt, worden de volgelingen van christus gezegd hun kruis op te nemen, met christus gekruist te worden, der zonde - en met christus der wereld te sterven, enz. (§ 7). Dit alles geschiedt echter niet op eenmaal, en daar het niet gebeuren kan zonder geheele verandering des menschen, die eer hij tot christus kwam in zonde leefde, wordt de aanvang van 't godsdienstig leven bekeering, nieuwheid des levens, vernieuwing, wedergeboorte genoemd, en, met het oog op de nieuwe betrekking waarin de mensch daardoor tot God treedt: kindschap, aanneming tot kinderen, vernieuwd -, vervormd - uit God geboren worden, enz. (§ 12). De voortgang der godsdienst heet de heiliging, opbouwing, volmaking, enz. (§ 13). Die verbinding met christus door 't geloof is zoo krachtig, dat wie
in deze betrekking tot den Heer staat, wel struikelen, maar niet geheel wederom afvallig kan worden. Dit heet in de schrift de volharding der heiligen (23) (§ 14). De mensch, die in gemeenschap met christus in de ware betrekking met God getreden is, wordt regtvaardig genoemd, maar wijl hij regtvaardig is, heeft hij dan natuurlijk opgehouden een goddelooze en zondaar te zijn (§ 15). Hieruit volgt natuurlijk welke zin te hechten zij aan de uitdrukkingen regtvaardigen, regtvaardiging, regtvaardigheid Gods of bij God (tegenover eigene regtvaardigheid), tot regtvaardigheid rekenen, enz. (§ 16). Die regtvaardiging nu - en hierin ligt de kern van scholtens beschouwing over

{==491==} {>>pagina-aanduiding<<}
deze zaak, die over eene straks gebezigde uitdrukking licht verspreidt - die regtvaardiging nu valt den mensch wel eerst na zijne roeping, d.i. nadat hij tot het geloof in christus gebragt is, ten deel, maar zij moet als eene eeuwige daad Gods beschouwd worden, welke alle menschelijke werkzaamheid en dus ook zijn geloof voorafgaat. Zij vindt bij God haren grond in het offer, in de volmaakte gehoorzaamheid des Zoons. Want in christus, als de volmaakte type der menschheid, heeft God van eeuwigheid geheel het menschelijk geslacht, dat eenmaal door den band des geloofs met hem verbonden zal zijn, aanschouwd, en gelijk Hij christus als regtvaardig beschouwt, heeft Hij hen van wie Hij zeker weet dat ze eenmaal, door de kracht van christus' geest, van zonde vrij en onberispelijk zouden worden, mede in den rang der regtvaardigen geplaatst (24). Vandaar de uitdrukking dat christus ons regtvaardigheid geworden is en dergelijke (§ 17). Is de regtvaardiging eene eeuwige daad Gods, die de mensch noch door zijne werken verdienen, noch door zijn geloof bewerken kan, dan wordt teregt gezegd dat de mensch uit genade geregtvaardigd wordt (§
18) (25). De mensch wordt door 't geloof in God geregtvaardigd, wanneer hij de regtvaardiging deelachtig wordt, wijl hij in de regte betrekking tot God getreden is. Wordt zijne regtvaardiging aan zijn geloof in christus toegeschreven, dan wordt daarmede bedoeld, dat hij door 't geloof in christus in de regte betrekking tot God is gekomen (§ 19). Gelijk de dood, zoo mag ook 's Heeren leven na den dood niet van zijn leven gescheiden worden. Want zoo hij niet, door zijn sterven zonde en dood overwonnen had, zou den

{==492==} {>>pagina-aanduiding<<}
menschen de weg niet geopend zijn om zonde en dood in zijne gemeenschap te overwinnen. Wanneer hij dus niet was opgestaan, d.i. werkelijk den dood door zijn sterven overwonnen had, dan zou der christenen hoop op de zaligheid ijdel zijn (§ 20). Uit het woord I Tim. iii:16 blijkt, dat er ook voor den zondelooze sprake kan wezen van regtvaardiging, waaruit dus volgt dat regtvaardiging en schuldvergiffenis niet verward mogen worden. Maar voor den zondaar hangen deze beide weldaden dus te samen, dat, wie uit de dienstbaarheid der zonde tot de gemeenschap met christus overgaat, reeds daardoor in den rang der regtvaardigen geplaatst wordt, en zijne vroeger bedreven schulden hem vergeven worden (§ 21). Door die schuldvergiffenis moet worden verstaan, dat ook de zwaarste overtredingen hem, door God als vrij van zonde in christus aanschouwd, niet van Gods gunst en zorg uitsluiten (26). Even als de regtvaardiging is zij eene eeuwige daad Gods, gegrond in christus' offer, daar zij uitgaat van Gods liefde in christus tot de zondige menschen (§ 22). Daar vergiffenis onmogelijk was zonder verlossing, gebruikt paulus een ander woord om datgene aan te duiden wat onder 't oude verbond als vergiffenis werd beschouwd, een woord waarin de beteekenis ligt van ons voorbij laten gaan (passer sous silence, door de vingeren zien) (§ 30). Wijl de schuldvergiffenis eene goddelijke handeling is, waardoor den mensch die in de gemeen-
{==493==} {>>pagina-aanduiding<<}
schap van christus overgaat, en dus der zonde sterft, de vroeger bedreven zonden vergeven worden, moet men aannemen dat, daar de zonde van den geloovige is weggenomen, in de christelijke wereld voor de schuldvergiffenis geene plaats meer is. Voor zoover echter de oude mensch nog niet geheel is afgelegd, wordt ook gesproken van vergiffenis der zonden, welke in weerwil van 't nieuwe beginsel door den christen bij voortduring bedreven worden (§ 23). Gelijk het geloof in christus het eenige ‘werk’ (Joh. vi:28, 29) des christens is, waaruit zijne regtvaardigheid blijkt, zoo is de verloochening van christus de eenige zonde in de christelijke wereld. Deze heet zonde tot den dood, den Zone Gods vertreden, het bloed des verbonds onrein achten (§ 25). Zondige daden worden vergeven, onze verdorven toestand kan niet vergeven, maar moet vernietigd worden (§ 26). Is dit geschied dan schaadt de herinnering van vroegere overtredingen aan 't genot der zaligheid even
weinig als de herinnering van vroegere ziekteverschijnselen den geheel herstelde (§ 27). Ook die verlossing heeft door christus plaats. Hij alleen heeft Gode het offer der volmaakte gehoorzaamheid gebragt, dat geen buiten hem levende mensch brengen kan, maar zóó dat zijn offer als dat der geheele met hem verbondene of te verbinden menschheid moest beschouwd worden, en dat ook werkelijk werd (§ 29) (27). Door de verzoening wordt de daad Gods verstaan, die, door middel der regtvaardiging en naauw met haar samenhangende schuldvergiffenis, de vijandschap wegneemt, welke in den toestand der zonde den mensch van God afkeerig gemaakt en gescheiden had (§ 28). In zooverre christus door zijn leven

{==494==} {>>pagina-aanduiding<<}
en sterven de nieuwe godsdienst bragt, heet Hij de zaligmaker (eig. behouder, verlosser) en 't door Hem aangebragte heil de zaligheid (eig. 't behoud, de verlossing) (§ 38). Als bewerker eener nieuwe betrekking tusschen den mensch en God wordt hij de middelaar Gods en der menschen en middelaar des N.V. genoemd, en wijl zijne werkzaamheid daartoe als een blijk en onderpand van Gods liefde moet worden beschouwd (vgl. § 37 boven, blz. 486), borg des verbonds (§ 39).
Door zijn offer heeft christus voor zich aan Gods heiligheid en regtvaardigheid voldaan (volledig verrigt wat hij God verschuldigd was). Maar als stichter der godsdienst voldeed hij ook voor hen die, in zijne gemeenschap staande, deel hebben aan zijn offer. Wijl God daardoor ook dien menschen behoudens zijne regtvaardigheid en heiligheid kon vergeven, wordt jesus' verzoening ook de betooning van Gods regtvaardigheid genoemd (§ 43).
Wat christus deed en bewerkte, heeft hij naar Gods eeuwigen raad en wil gedaan. Daarom, gelijk God in de dagen des O.V. gezegd werd de zonden weg te nemen, uit te delgen, te bedekken, wordt Hij ook gezegd hen die deel hebben aan 't christelijk heil vóór de grondlegging der wereld in christus uitverkoren te hebben, hun zijne gunst vóór de tijden der eeuwen geschonken, en hun de zonden vergeven te hebben om zijns naams wil. In christus' zending heeft God alzoo zijne menschenliefde geopenbaard, weshalve 't dwaasheid is te zeggen dat christus God tot vergevensgezindheid bewogen heeft. Daarom wordt ook in de schrift altijd gesproken van 't behoud des menschen in of door christus, maar nooit om christus wil (§ 44). En daar door dezen raad zoowel Gods liefde als zijne heiligheid bevredigd werd, en aldus Gods wijsheid geopenbaard werd, wordt christus gezegd ons wijsheid van God geworden te zijn (§ 45).
Maar hoe komt nu de mensch tot het geloof in christus, dat hem 't bezit van deze dingen verzekert, en hoe wordt die regtvaardigheid = godsdienst = ware betrekking tot God, waarin de zaligheid bestaat, bewaard, verspreid op de door zonde bevlekte en tot verzet tegen 't goede aangezette aarde? Op de eerste vraag andwoordt de hoogleeraar (§ 46): wijl God hem roept en trekt, welke roeping en welk trekken (§ 47) nader wordt beschreven als iets dat niet werktuigelijk geschiedt. God

{==495==} {>>pagina-aanduiding<<}
trekt door de kracht der waarheid en van 't godsdienstig leven welke in christus geopenbaard zijn. De schoonheid en aantrekkelijkheid dier beiden zijn zoo uitnemend, dat geene zedelijke, menschelijke natuur haar eeuwig kan wederstaan. En op de tweede vraag antwoordt hoofdst. VI (28) ‘over de kerk of de bewaring en uitbreiding der godsdienst’: ‘Dit geschiedt door de kerk, of om 't met een woord aan de joodsche godgeleerdheid ontleend te noemen, door 't koninkrijk der hemelen of 't koninkrijk Gods, - de vereeniging dergenen wier beginsel en rigtsnoer de godsdienst van jesus is, en wier grondlegger zoowel als grondslag de Heer dus moet worden geheeten. Om tot hare taak geschikt te worden, is dier vereeniging de heilige geest toegezegd, eene belofte welke dus geheel de kerk en niet enkelen harer eerste leden gold. Die h. geest, ook de geest Gods genaamd, is de openbaring der magt en wijsheid Gods. Onder 't O.V. bediende men zich van die uitdrukking om daardoor God zelven aan te duiden voor zoover Hij door de altijd aanwezige kracht van zijn wezen, vooral door zijne magt en wijsheid in de schepping kenbaar wordt. In de schriften des N.V. wordt de geest Gods de heilige geest geheeten, in zoover Hij in christus zelven, en in de door christus geheiligde kerk leeft, werkt en openbaar wordt. Het onderscheid tusschen de formulen de geest, de heilige geest, enz. en heilige geest (zonder lidwoord,) wordt geacht hierin te bestaan, dat de geest zou aanduiden den geest zooals hij van God uitgaat, en door de kerk wordt ontvangen, terwijl hij reeds opgenomen door
den mensch en in hem wonende en werkende ‘geest’ (zonder lidwoord) wordt genoemd. Die geest moet één worden met des menschen geest, of liever in den waren christen wordt hij dat. Zoo deze woorden verklaring behoeven, herinnere men zich dat de ware christen gelijk wordt aan christus, en dat in christus het menschelijke door zijne volmaakte ontwikkeling het goddelijke geworden is. Één geworden met 's menschen geest getuigt hij (van daar de uitdrukking getuigenis des geestes) met 's menschen geest van Gods vaderlijke liefde, zijnen wil, zijne beloften, in één woord van

{==496==} {>>pagina-aanduiding<<}
de door christus geopenbaarde godsdienst. Om de kerk tot zulk een levend werktuig des geestes te maken, heeft jesus de apostelen aangesteld en gevormd, maar uit het aangevoerde volgt, dat het apostolaat eene voorbijgaande instelling was, dat allen des geestes deelachtig moesten worden, dat dus de godsdienst van geen uitwendig gezag mag afhankelijk gemaakt worden: van geen apostolisch, gelijk zoovele protestanten willen, van geen op den paus overgedragan apostolisch, gelijk de roomschen stellen. 't Primaat van petrus, waarvan laatstgenoemden altijd spreken, wordt als onschriftmatig verworpen, en aangetoond dat op het gezag der kerk te gelooven, eigenlijk niets anders is dan gelooven op eigen gezag, wijl de kerk eigenlijk niets anders is dan de vereeniging der geloovigen. In de roomsche kerk wordt de zelfstandigheid opgeofferd aan de eenigheid des geloofs. De protestantsche zondigt door in het tegenovergestelde te vervallen. De ware kerk, zooals jesus haar wilde, moet beiden weten te vereenigen. Over de twee plegtigheden der christelijke kerk (de door de protestantsche afdeeling behoudene namelijk) wordt menige belangrijke wenk gegeven. Ze worden als bloote zinnebeelden beschouwd. Ten aanzien van den doop wordt gezegd, dat uit de schrift niet kan bewezen worden dat hij ook aan kinderen uit christenouders geboren moet worden toegediend. Daarentegen worden de kwakers gelaakt, die de viering des avondmaals, wijl 't niet tot eene blijvende plegtigheid der kerk zou zijn ingesteld, nalaten: wijl die handelwijze van verachting voor de zigtbare kerk getuigt en in strijd is met het gebruik der apostolische kerk (29). De laatste paragrafen van dit hoofdstuk handelen over jesus' in woning in, en zijne heerschappij over de kerk. Daarmede wordt niets mystiks, maar eene eenheid des geestes aangeduid. Wat in de schrift dienaangaande, aangaande het komen (waaronder elke openbaring van christus' geest, iedere nieuwe zegepraal van het koninkrijk Gods moet worden verstaan,) en het

{==497==} {>>pagina-aanduiding<<}
toekomstig oordeel wordt geleerd, is aan de joodsche theologie ontleend. Daar de christus-regering hierin bestaat, dat iedere vijandelijke aanval door de kracht der waarheid wordt verbroken, volgt van zelf dat als het godsrijk volkomen zal hebben gezegepraald, wanneer, om met paulus te spreken, God alles in allen zal zijn, het einde der christus-regering daar moet wezen, wijl er geene vijandelijke aanvallen meer te verwinnen zullen zijn. De verwachtingen aangaande een duizendjarig rijk worden als joodsch gebeuzel gewraakt, schoon 't algemeene denkbeeld daarin opgesloten, wordt gewaardeerd. Een tweetal opmerkingen over de betrekking tusschen kerk en staat en de beste kerkelijke inrigting besluit dit hoofdstuk. Wat de eerste zaak aangaat acht de hoogleeraar het beste, dat de staat de kerk voor onregt beveilige, maar dat dan ook de leden der kerk door hunnen wandel den staat ondersteunen en schragen. Met betrekking tot de kerkelijke inrigting wordt tegenover het pauselijk monarchaal beginsel het protestantsch presbyteriale, het demokratische, of wil men liever de constitutionele republik en het vertegenwoordigend stelsel gehandhaafd.
Als een plegtig en verheven slotchoor, waardoor de verwachting eener volkomen herstellende eeuwigheid als een toon des vredes henenruischt, besluit hoofdst. VII ‘over het volgend levend of de voltooijing en zegepraal der godsdienst’ des hoogleeraars werk. Daar stelt hij in het licht dat de onsterfelijkheid eene natuurlijke eigenschap is van het wezen naar Gods beeld geschapen, - dat de zonde het levensbeginsel vernietigt, en de lichamelijke zoowel als de geestelijke dood een gevolg der zonde is, ofschoon uit het voorbeeld van jesus blijkt, dat men zich dat verband tusschen zonde en dood niet moet voorstellen alsof zonder zonde de mensch altijd met het aardsche lichaam zou zijn bekleed. Het bewijs der onsterfelijkheid wordt in de noodzakelijkheid der zelfverloochening aangewezen. Want daar de zelfverloochening eene poging der menschelijke natuur is om uit een dierlijken toestand in een zedelijken en geestelijken over te gaan, moet de zelfverloochening eigenlijk eene ontwikkeling van 't menschelijke leven tot een staat van hoogere uitnemendheid wezen. Uit hetgeen in jesus is aanschouwd volgt dat de door christus vernieuwde menschelijke natuur de banden des doods moet verbreken. Daar de door 't geloof met christus verbondene mensch reeds hier de kiem des toekomstigen levens

{==498==} {>>pagina-aanduiding<<}
bezit, wordt hij gezegd in christus' gemeenschap reeds uit den dood in het leven te zijn overgegaan. Jesus heeft de oud testamentische verwachting eener opstanding der dooden, die met de verschijning van den messias naauw verbonden was, zoo verklaard, dat hij, met zijnen geest in de kerk aanwezig, degenen die dood zijn in de zonde oproept tot een nieuw leven, 'twelk door het sterven van het aardsche lichaam niet kan vernietigd worden. Wordt het leven door christus vernieuwd, dan wordt ook het levensbeginsel in de menschelijke lichamen, die door het doodelijk venijn der zonde zijn aangetast, vernieuwd, en alzoo ontstaat door diezelfde levenskracht, die in den mensch in christus' gemeenschap is opgewekt, een nieuw en minder onvolkomen (30) organisme uit het tegenwoordige. Dat is de verlossing des lichaams waarvan paulus spreekt. De ontwikkeling van den halm uit de graankorrel is 't beeld van deze gedaanteverwisseling. De voorstelling van een slaap der ziel tusschen het sterven en de opstanding is zoowel met de zielkunde als met de bijbelleer in strijd, en het oordeel, het gerigt van jesus vangt reeds op aarde aan en wordt hiernamaals voortgezet (31). Hades, Gehenna, Scheol zijn voorstellingen aan de joodsche godgeleerdheid ontleend, en wat sedert geleerd is aangaande vagevuur, de sfeer der vaderen -
{==499==} {>>pagina-aanduiding<<}
die vóór christus leefden - en der kinderen - die in jeugdigen leeftijd ontsliepen - heeft geene hoogere waarde: zoodat het leerstuk van jesus' hellevaart alleen eene religieuse beteekenis heeft in zooverre het leert dat ook voor den verdorvenste na den dood nog hope blijft om door christus te worden behouden. God heeft door christus verhoed dat de zonde hare doodende kracht tot het uiterste op den mensch zou oefenen, en de schrift, getuigende van eene herstelling aller dingen, spreekt een leerstuk uit dat overeenkomstig is met de geestelijke natuur des menschen en door de heiligheid Gods zoowel als zijne liefde, onbestaanbaar met een eeuwig kwaad, wordt geëischt. Daarom moeten de plaatsen waar van eeuwige straf sprake is,
verstaan worden, òf als naklanken der joodsche verwachtingen aangaande de laatste dingen, Matth. xxv:46, òf als aanduidingen van de ellende waarin de niet door christus behoudene wereld verkeert, Rom. ii:8, 9, iii:19, òf als beschrijvingen van de ellende der zonde, die den zondaar, tenzij hij zich bekeere en God het afwende, met het verlies van 't geheele geestelijk leven bedreigen. Maar het einde van alle dingen wordt in den bijbel beschreven als de vernietiging van dood, verdorvenheid en verderf, vloek, toorn Gods, ondergang, veroordeeling en straf der eeuw, als de vernietiging van alle ellende door de belijdenis van jesus christus aan alle plaatsen (Filipp. ii:10, waarbij zoovele andere zouden kunnen worden gevoegd), de zegepraal der door christus vernieuwde godsdienst op aarde, de vereeniging van heure aardsche met hare hemelsche belijders, waardoor, naar het woord des apostels, God alles in allen wezen zal.

De voorgestelde taak is ten einde. Aanbeveling van het werk ware even groote dwaasheid als beoordeeling, waar een breed verslag ieder voor zich gelegenheid aanbiedt ter beoordeeling en ter waardering. Niets rest dan verschooning te vragen voor eene breedvoerigheid die hare verontschuldiging niet eenmaal in onberispelijke volledigheid vindt. Wat bij den aanvang van 't werk als vreeze werd aangeduid, is bij 't einde treurige werkelijkheid geworden: 't verslag laat den verslaggever zelven onbevredigd, wijl 't evenzeer beneden den wil als beneden den eisch is gebleven. Menige schoonheid, menige deugd van 't boek is verzwegen, sommige aanmerkingen zijn

{==500==} {>>pagina-aanduiding<<}
teruggehouden, wijl de voorgestelde perken toch reeds te ver overschreden werden. Gelukkig dat sommige aanwijzingen van iets goeds of schoons tusschen de regels konden worden gelezen: de meesterlijke indeeling b.v., die aan den ouden vorm der dogmatik eene nieuwe frischheid geeft, en 't echt bijbelsch charakter eener dogmatik die, schier elke bijbelsche, vooral nieuw testamentische uitdrukking toelichtende, eene doorloopende verklaring der schriften mag heeten. Mogt slechts deze mededeeling eene eerlijke (32), onbevangene en heldere uiteenzetting van Prof. scholtens dogmatische gevoelens bevonden worden, ze zou dan hier en daar eenig nut kunnen stichten door helderder bewustzijn van den toestand waarin het geslacht dezer eeuw verkeert, en juistere kennis van het streven der nieuwe theologie te doen ontstaan. Wat de beide eerstgenoemde eigenschappen aangaat, zullen er welligt sommigen zijn die ze in twijfel trekken. Niet de kwaadwilligen worden hiermede bedoeld. Zich tegen derzulker aantijgingen te verdedigen is even dwaas als acht te slaan op 'tgeen van hunne zijde wordt ingebragt. Maar daar zijn er geweest die de behandeling der pars formalis te objectif oordeelden, waarschijnlijk zullen er anderen zijn die de beschouwing der pars materialis te subjectif achten, en zeker zullen er wezen die
meenen, dat door dit verschil in behandeling geene genoegzame eenheid tusschen die der beide afdeelingen bestaat, dat uit dien hoofde de verslaggever met het eene deel meer dan met het andere ingenomen moet zijn geweest en derhalve niet volkomen onbevangen kon wezen, terwijl onvolledige onbevangenheid altijd tot eenigzins partijdige en derhalve oneerlijke voorstelling leidt. Denzulken zij geandwoord: dat dit verschijnsel zich altijd, als onwillekeurig, zonder opzet, en dus zonder een blaam van oneerlijkheid op te leggen, voordoet wanneer over tweeërlei zaken moet worden gesproken: over zoodanige die men schier in alle opzigten op dezelfde wijze beschouwt, en over andere waarin 't gevoelen van den schrijver en dat des verslaggevers meer

{==501==} {>>pagina-aanduiding<<}
verschillen. Waar de gevoelens geheel of schier geheel overeenkomen, daar acht men al ligt een bloot verslag, maar dat met warmte geschreven is, genoeg. Zoo schijnt men objectif, terwijl men toch eigenlijk subjectif is. Is 't verschil in gevoelen grooter, dan wordt het soms onmogelijk iedere aanmerking te verzwijgen. Zoo wordt men subjectiver in weerwil van alle zucht om objectif te blijven. 't Eerste was des berigtgevers geval ten aanzien der pars formalis, 't laatste met betrekking tot de pars materialis. Dat en waarom zulk een verschil over 't materiële kan voorkomen, in weerwil van alle eenstemmigheid in 't formele der christelijke leer, is in de voorafgaande bladzijden uiteengezet. Voor den lezer behoeft dit dus geene nadere verklaring, en bij den hoogleeraar zal 't geene verontschuldiging vereischen. Jeugdige ijveraars voor een systheem mogen 't harde woord ‘halfheid’ gereed hebben voor ieder die de eene zijde der waarheid niet in al hare consequentie kan of wil doen gelden ten koste der andere; de hoogleeraar is te zeer de vriend van vrijheid en zelfstandigheid om niet in anderen lief te hebben en te eeren wat hij voor zich begeert, en te veel man van wetenschap, toegerust met kennis van den mensch om alleen zijn eigen gevoelen, dat bij alle onloochenbare scherpzinnigheid eene menschelijke opvatting blijft, onfeilbaar of feilloos te achten, terwijl nog altijd alle weten stukwerk blijft, en bij de beoefening der godgeleerdheid, zelfs de hoogstontwikkelde nog met een niet volkomen zuiver oog door een niet geheel helder glas een geheimzinnig letterschrift bestudeert: de kennisse des Onzienlijken, Oneindigen en Onbegrijpelijken welke de aanvang van alle wijsheid is, en die des menschen die zich zelven in menig opzigt een raadsel blijft.

b.

v.h.

Raadgevingen voor ieder, omtrent het gebruik der dranken, die in het dagelijksch leven voorkomen, ter bewaring der gezondheid. Naar het Hoogd. van Dr. A. Koch. Deventer, bij A. Tjaden. 1857. In kl. 8vo. IV en 100 bl. f :-50.

Een klein, maar uitstekend populair boekske, dat in een kort bestek vele voortreffelijke wenken bevat voor een aan de gezondheid bevorderlijk gebruik der in het dagelijksch leven meest voorkomende dranken.
Na eene korte Inleiding spreekt de Schr. in de eerstc plaats

{==502==} {>>pagina-aanduiding<<}
over den dorst, waarvan hij zeer oordeelkundig drie soorten onderscheidt; 1o. den natuurlijken dorst, die ontstaat uit de behoefte des ligchaams en die zich het best door water laat bevredigen; 2o. den trek tot drinken, die door water niet bevredigd wordt, maar tot het nemen van een glas bier, wijn of brandewijn brengt, en waaraan ieder altijd mag voldoen ‘zoolang hij binnen de behoorlijke grenzen blijft, de maat niet overtreedt en tevens eenen nuttigen en gezonden drank tot bevrediging van deze begeerte kiest’; 3o. den dorst uit gewoonte, welke de dorst des drinkers is, en gezondheid en kracht van ligchaam en geest vernietigt. Terwijl de derde soort van dorst buiten het onderwerp des Schr.'s treedt, wijdt hij zijne bijzondere aandacht aan de beide eerste soorten en deelt hij zeer juiste beschouwingen daarover mede. Over het gebruik van alcoholische dranken sprekende, komt hij nog al op tegen de matigheidsgenootschappen, wier drijven hij als overdrijving tracht ten toon te stellen. En hoewel zijne taal tegenover geneeskundigen, die hunne volstrekt afkeurende stem tegen het gebruik van sterke dranken verheven hebben, wel wat al te zeer uit de hoogte is, zijn toch ook de gronden, die hij aanvoert, voor het zeer gematigd gebruik daarvan door den arbeider, niet geheel te verwerpen, hoewel men niet zeggen kan dat ze nieuw zijn. Immers niets dan liebig's en moleschott's woorden worden ter vergoêlijking van het gematigd gebruik dier dranken aangevoerd. 't Is waar - de uitspraken van beide geleerden zijn zeker niet gering te schatten, en niemand zal dus Ref., die in de scholen der geneeskundigen gevormd is, willen verwijten, dat hij het gezag dier natuuronderzoekers - voor zoo verre in hunne wetenschap van gezag sprake kan zijn - miskent. Maar hoewel we
als onze meening moeten te kennen geven, dat het werken der matigheidsgenootschappen ten hoogste een halve maatregel is, kunnen we echter niet toestemmen, dat om de aangevoerde gronden het gebruik van sterken drank voor den arbeider wenschelijk, ja zelfs noodzakelijk is. Als dan werkelijk die klasse van menschen bij het zeer onvoldoende voedsel, dat zij gebruikt, behoefte heeft om zoo lang als mogelijk dienst te hebben van de pas genoten spijs, als zij daarom een middel noodig mag hebben, dat de stofwisseling vertraagt, waarom niet liever een kop koffij en thee, als welke beide evenzeer die werking hebben, welke aan de alcoholische middelen toegeschreven wordt? Maar wat wil men dan toch ook eigenlijk?

{==503==} {>>pagina-aanduiding<<}
verlangzaming van de stofwisseling? ei, wat wil men dan toch? is het dan niet duidelijk, dat, even als eene stoommachine in een gegeven tijd meer werk kan doen, naarmate er meer warmte onder den stoomketel wordt aangebragt, zoo ook het menschelijk ligchaam, als werkmachine beschouwd, meer werk kan leveren naarmate de stofwisseling levendiger is? En is het dan ook de behoefte aan minder stofwisseling, die den Amerikaanschen roodhuid naar het vuurwater doet snakken, als naar het grootste genot, dat voor hem bestaat? leveren de wouden en de prairies hem dan geen wild meer op, en zoo dit hem niet ontbreekt, wat heeft hij noodig met middelen, om de stofwisseling te vertragen? - Neen! 't is wel de trek naar prikkels, die tot het gebruik van sterke dranken drijft; de tong vraagt nu en dan haren prikkel, de maag vraagt hem, en de hersenen vragen niet minder een middel, om het trage bloed sneller en met meer kracht door hunne zelfstandigheid te doen stroomen. Geef beter spijzen, en de tong zal zich met zachter prikkels tevreden stellen; geef spijzen, die een mensch niet ‘zoo flaauw om het hart’ doen zijn, en de ééne arbeider zal niet meer door dien toestand van de maag bij den ander weerklank vinden, wanneer hij zingt: ‘Drink klare jenever, Anders krijg je de mot in je maag, enz.’ - Voeg er dan bij eene betere verstandelijke en zedelijke ontwikkeling en niet meer zoo traag zal het verarmde bloed door de werkelooze hersenen sluipen; deze zullen uit de omstandigheden genoeg prikkels erlangen, zoodat er niet meer vreemde en schadelijke prikkels van buiten zoo dringend geëischt worden. Inmiddels mogen de matigheidsgenootschappen zien zooveel kwaads te verhinderen, als in haar vermogen is.
Wat nog verder den inhoud van het werkje betreft - met betrekking tot des Schr.'s onderwerp hebben wij slechts weinig aan te duiden, dat als onjuist of als eene verkeerde voorstelling beschouwd moet worden. ‘De opwekkende en versterkende kracht van het water werkt zoodanig op het ligchaam van den zieke, dat hij daardoor toereikende kracht verkrijgt’, enz., doet dit niet denken aan molière's Quare opium facit dormire? Van den wijn vonden we: ‘hoe ouder de wijn wordt, hoe beter’; we meenen echter wel onderrigt te zijn, dat b.v. Bourgogne- en Champagnewijnen niet langer dan twee jaren bewaard mogen blijven. Dat thee door toevoeging van soda

{==504==} {>>pagina-aanduiding<<}
niet beter smaakt, zooals de Schr. beweert, kan Ref. verzekeren; wel wordt de thee dan sterker gekleurd, maar noch geuriger noch smakelijker. Wanneer de Schr. verder aanmerkt: ‘thee moet eigenlijk zonder suiker gedronken worden, en noch in China, noch in Engeland of Rusland doet men melk in de thee; dit is eene duitsche gewoonte’, dan kunnen we niet nalaten op te merken, dat we hierin gaarne zeggen: ieder zijn smaak. In ieder geval komen tot ons door Engeland alleen de mindere soorten van thee; de betere soorten, zoo ver ze uitgevoerd worden, gaan naar Rusland, en wanneer wij nu met onze mindere proefjes leven, zoo als ons het best smaakt, heeft niemand daar iets op te zeggen. En ‘duitsche gewoonte’ - het theedrinken is in het geheel geene duitsche gewoonte. Dat verder de koffij de stofwisseling niet verlangzaamt, zooals de Schr. beweert, is onwaar. Noch de caffeïne, noch de empyreumatische olie, die bij het branden der koffijboonen ontstaat, werken anders dan vertragend op de stofwisseling. Verdere aanmerkingen stippen we even ter loops aan. Zoo zien we er b.v. volstrekt geene wijze inrigting van de natuur in, dat water en lucht smakeloos en reukeloos zijn; is verder de kleur van de lucht niet blaauw omdat het hemelgewelf zich blaauw voordoet, of de kleur van het water, omdat heldere, diepe zeeën blaauw zijn. We achten ons niet geroepen, hier ter plaatse daarover uit te weiden.
Eene vrij lange aankondiging van een klein werkje, zou men kunnen zeggen. Inderdaad, maar de belangrijkheid, zoo al niet van het werkje zelf, dan toch van het onderwerp zou wel uitvoeriger aankondiging regtvaardigen.

z.

s.




De Vogel. Natuurstudiën van J. Michelet. Naar de derde Fransche uitgave. Rotterdam, P.C. Hoog. 1858. In 8vo. 1e Aflevering. IV en 96 bl. f :-70.

Reeds vóór meer dan een jaar, kort na de eerste uitgave van het werkje, had ik L'Oiseau, par j. michelet gedeeltelijk gelezen, gedeeltelijk doorgebladerd: uit dit laatste kan men reeds eenigermate opmaken, dat het mij niet geheel bevredigd had. Moeijelijk evenwel is het van dien misschien grootendeels subjectieven indruk volkomen rekenschap af te leggen. Reeds het motto ‘Des ailes! [rückert]’ is eene van die zonderlingheden, waarvan het boek vol is. Die woorden ‘vleugels’ geven geheel op zich zelve staande geen zin, en er komen ook in de gedichten van rückert zoo vele voor, waarin van vleugels en vliegen gesproken wordt, dat Rec. nog niet weet en gaarne weten zou, waar de woorden staan, die michelet bedoeld heeft, wanneer hij, zijn motto uitbreidend, later aldus rückert's woorden aanhaalt:

Des ailes! des ailes, pour voler 
Par montagne ct par vallée! 
Des ailes pour bercer mon coeur 
Sur le rayon de l'aurore! 

{==505==} {>>pagina-aanduiding<<}

Des ailes pour planer sur la mer 
Dans la pourpre du matin! 
Des ailes au-dessus de la vie! 
Des ailes par delà la mort. 

Het is een poëtische wensch ongetwijfeld om vrij als een vogel door de lucht te vliegen, en michelet geeft dan ook aan den vrijen vogel eenen hoogen rang onder de levende en gevoelende wezens. Hij omvat zijn onderwerp met liefde; als een westersche Brahmin bezielt hij zijne lezers met een heilig ontzag voor elk levend wezen, dat hij als in de groote menschenmaatschappij wil opnemen. Somtijds is het als ware er in de woorden van michelet een nagalm te hooren van herder, wiens Ideen zur Philosophie der Geschichte der Menschheit de lievelingslectuur uitmaakte van mijnen jeugdigen leeftijd, en zeker is het dat herder's geest hetzij middellijk of onmiddellijk op michelet heeft gewerkt. Eene verdienstelijke zijde van dit boekje is ongetwijfeld ook in den levendigen, wegslependen stijl, en elk, die het naar waarde wil beoordeelen, moet het in het oorspronkelijke lezen.
Wij zouden de vertaling van dit boekje daarom niet hebben aangeraden. Nu zij eenmaal ondernomen is, moeten wij echter, naar deze eerste Aflevering oordeelende, erkennen, dat zij met blijkbaar talent ondernomen is, en zich van gewone vertalingen, onder anderen ook door gemakkelijkheid, gunstig onderscheidt. Wij ontmoeten wel hier en daar eenige woorden die ons niet behagen, ja, aan welker burgerregt in onze taal misschien getwijfeld kan en moet worden. Zoo is b.v. ‘j'entrevis Dieu’ (bl. 10) vertaald door: ‘ik kreeg een vaag besef van God’, en op bl. 68 lezen wij: ‘Aanschouw hem dan, hoe hij in den geest daarheen vliegt, naar omhoog zweeft, plaant boven het zwerk (il plane, il domine le monde)’. Verder is op bl. 60 de zin van het oorspronkelijke zeker niet wel begrepen. Wij lezen daar: ‘Hoe kan de mensch in wreede onkunde de zoo na aan den walvisch verwante zeehonden en robben zonder wroeging dooden?’ Deze verwantschap ‘met den walvisch’ is eene invoeging van den vertaler; althans ik lees in het oorspronkelijke: ‘Cruelle ignorance de l'homme! Comment le lamantin, le phoque, qui sont si rapprochés de lui, ont ils été tués sans horreur!’ Ik vermeen dat m. met de woorden ‘qui sont si rapprochés de lui’ heeft willen zeggen: qui sont si rapprochés de l'homme, en ieder gevoelt dat dan de cruelle ignorance eerst eene verklaring vinden kan. Ook had couleuvre, op bl. 22, niet door adder vertaald moeten worden, 't geen in 't oorspronkelijk vipère zoude geweest zijn; indische varkentjes (bl. 11) is eene zeer ongelukkige vertaling
van cochons d'inde. Op bl. 6 lezen wij tourier voor fourier, 't geen echter slechts eene drukfout zijn zal. Over 't geheel is de correctie naauwkeurig, en de vertaling - wij herhalen het gaarne -, niettegenstaande onze aanmerkingen, wèl geslaagd. Ook in dit Hollandsch gewaad kan daarom dit werkje bijval vinden, bij soortgelijke gemoederen als met het oorspronkelijke zijn ingenomen. Wij voor ons weten niet of wij zullen afkeuren of prijzen. Het

{==506==} {>>pagina-aanduiding<<}
boek is ons te vreemd, en het is, met al zijne onmiskenbare verdiensten, niet vrij van oppervlakkigheid. Michelet is geen natuurkenner (dat wordt men niet door over de natuur te phantaseren); 't geen hij over de vlugt der vogels zegt, over een' tijger (frappé au front par l'intrépide vaillant) bewijst zulks genoeg. vaillant reisde in Afrika, en heeft daar zeker nooit een' tijger geschoten. ‘Rien n'est beau que le vrai!’
Wanneer zal men toch terugkomen van het overdrevene, overprikkelde en overprikkelende van den tegenwoordigen schrijftrant? Als men wederkeert tot de Ouden en door de Ouden tot de natuur. Doch waar is hier nog uitzigt op? Men begint zelfs reeds te meenen, dat de kennis der Ouden voor onzen tijd minder noodig is, dat men nu alles òf even goed, òf beter bij de nieuweren vinden kan. Daar er zoo hard door sommige over geschreeuwd wordt, vleit Rec. zich niet, dat zijne stem zal worden gehoord; hij vergenoegt zich dus met er in stilte aan te blijven twijfelen. - Ook het subjectieve van den tegenwoordigen tijdgeest is, naar zijne meening, af te keuren; hoe onderhoudend het berigt van den oorsprong des boeks ook wezen moge, het ophalen van de levensbijzonderheden zijner vrouw en van die harer ouders zijn minder nog eigenaardigheden van den Auteur, dan van den tegenwoordigen tijd, die steeds meer en meer navolging vinden, naarmate het gemakkelijker is en minder studie vereischt over zijn eigen persoon dan over objectieve zaken te schrijven.
J.v.d.H.

De Globe. Schetsen van Landen en Volken. Bijeenverzameld door H. Picard. Amsterdam, J.D. Sijbrandi. In gr. 8vo. f 7-20 per Jaargang.

In de Afleveringen, ons ter beoordeeling toegezonden, XVIIe Deel 1e en 2e Stuk; XVIIIe Deel 1e Stuk, bevat dit tijdschrift vele wetenswaardige bijzonderheden, naast veel evenwel, waaraan, onzes inziens, geene plaats had moeten gegeven zijn. Het veld, waarover mededeelingen in een periodiek werk van de strekking als De Globe gegeven konden worden, is zoo ruim en de stof wordt zoo overvloedig aangeboden - vooral tegenwoordig bij de verlevendigde beoefening van Geographie en Ethnographie - dat er waarlijk geene plaats had moeten afgezonderd zijn voor romantische verhalen of schetsen, waarbij men zich afvraagt, in hoeverre ook deze schetsen zijn van landen en volken. De grootendeels historische mededeelingen betreffende ‘het graafschap Warwick en het kasteel Kenilworth’, de romantische schetsen: ‘de Smokkelaars’ en ‘Tooneelen uit het leven in Indiën’, te zamen meer dan een vierde gedeelte van het eerste stuk beslaande, waren immers beter door degelijker stukken vervangen. En terwijl wij de stukken in het Tweede Deel als niet te zeer hors d'oeuvre zouden willen aanduiden, vinden we in het Achttiende Deel eerste Stuk meer dan een derde van de beschikbare ruimte besteed aan verhaaltjes als: ‘Eene Reis naar de Aland-Eilanden (schets van Zweedsche zeden)’, aan ‘de Johasmie of de Parelduiker van Bahrein’

{==507==} {>>pagina-aanduiding<<}
en aan ‘de Eigenzinnige (schets van Italiaansche zeden)’, want wie uit die verhalen zeden van volkeren wil leeren kennen, gebruikt wel een zeer langen omweg en komt nog niet tot zijn doel.
Vóór eenigen tijd las men eene advertentie in het Handelsblad, waarbij de Uitgever verzekerde, dat ‘De Globe’ niet afgeleefd is. Hoewel het oordeel van den Ref., naar aanleiding van het bovenstaande, niet al te gunstig kan zijn over ‘De Globe’, zoo als dat tijdschrift tegenwoordig bestuurd wordt, komt hem dat andere oordeel evenwel al te ongunstig voor. Want behalve verschillende belangrijke mededeelingen over de Molukken, door den Heer j.b.j. van doren, van wien wij ook ten vorigen jare vele oorspronkelijke bijdragen vermeld hebben, vinden we vele andere, hoogst lezenswaardige stukken. Maar waarom zijn zij niet alle zoo, en waarom wordt niet bijzonder, en meer dan thans geschiedt, ook in de belangrijke mededeelingen op beknoptheid gelet, om van het vele wetenswaardige, dat ‘De Globe’ zich voorstelt ten onzent ter algemeene kennis te brengen, zooveel mogelijk te kunnen mededeelen? De wijze waarop dit tijdschrift thans bewerkt wordt, doet te veel denken aan het vroegere standpunt der geographie (in den ruimen zin des woords), toen men alleen nu en dan meestal losse berigten van reizigers over vreemde landen en volken bekomen kon. Thans, nu in alle rigtingen geregeld en op wetenschappelijke wijze navorschingen geschieden over de aarde en hare bewoners, moet ook ‘De Globe’ trachten te beantwoorden aan de eischen die aan een dergelijk tijdschrift gedaan kunnen worden. Een verjongd leven moet in hare bladen zigtbaar worden. Dat kan alleen worden bereikt, wanneer zij uittreksels levert - en om den overvloed van stof zoo beknopt als de duidelijkheid toelaat - van het wetenswaardige, dat in de binnen- en buitenlandsche tijdschriften en werken geleverd wordt over land- en volkenkunde. Zoovele degelijke stukken zou men kunnen aanwijzen, die ook hier te lande zeker gretig gelezen zouden worden, dat men waarlijk niet begrijpt, hoe er aan minder degelijks in ‘De
Globe’ zooveel plaats gegund is. Zeker zou het meer kosten van redactie vereischen, maar zou de Uitgever niet eens de proef willen wagen, of een vermeerderd debiet die kosten niet ruimschoots vergoeden zal? Bij de tegen woordige halfslachtigheid kan ‘De Globe’ alleen slepend en kwijnend haar leven voortzetten, totdat het eindelijk eens verdrongen zal worden door een nieuw tijdschrift, dat het ware standpunt begrijpt.
Vooral ook voor uitheemsche woorden verzoekt de Ref. overigens eene betere correctie.

z.

s.

Korte mededeelingen.

Sinds de Dageraad een versletenen rationalistischen roman uit het laatst der voorgaande eeuw wetens en willens voor een nieuw-ontdekt leven van jezus poogde uit te venten; sinds

{==508==} {>>pagina-aanduiding<<}
wijders een zijner leden, zonder door de medeleden infaam gecasseerd te worden, de onbeschaamdheid had om op eene openbare vergadering livius en tacitus en wie niet al als zoovele bronnen voor eene gereconstruëerde Lijdensgeschiedenis des Heeren aan te wijzen; sinds alzoo welgemelde Dageraad ten duidelijkste getoond heeft, zijn voorgewend waarheidsgebouw op een fundament van handtastelijke leugens te willen grondvesten, kan hij er natuurlijk geen de minste aanspraak meer op maken, dat eenig fatsoenlijk, ik laat staan wetenschappelijk man zich in een opzettelijken en ernstigen redetwist met hem inlate.
De Heer p.j. kikkert echter te Montfoort begreep het anders, en gaf bij den Uitgever w.f.c. beerstecher te Amsterdam, à 30 cts., eene brochure in 't licht, die, met 1 Joh. iv:1 tot motto, den titel voert: Een nieuwe Bijbel voor de negentiende eeuw en het tijdschrift ‘De Dageraad.’ Eene stem tot opwekking, gerigt aan alle godsdienstige gezindten in Nederland. In elk geval verdient de S. - verreweg meer dan zijne partij - onze achting wegens de hartelijke welmeenendheid, de ijvervolle geloovigheid, en den milden broederzin jegens ieder - zelfs het Israëlitische kerkgenootschap, die hij hier aan den dag legt. Hier en daar heeft hij ook wel eens een aardigen slag, b.v.: ‘Hebt gij dan zoo veel kwaliteiten en kwantiteiten noodig om uwen nieuwen bijbel te schrijven? Dat verraadt onmagt, groote onmagt.’ De zijdelingsche bedreiging daarentegen aan de Dageraadsmannen, uit het toekomende leven ontleend, wenschten wij wel, dat - gelijk in elken strijd over waarheid en dwaling, dus ook hier, bl. 15 - in de pen gebleven ware. En over 't geheel tast k. zelf door gebrek aan theologische vorming te dikwijls mis, dan dat zijn betoog voor deskundigen veel zou afdoen. Bij eenvoudigen valt deze hinderpaal weg; en daar zij, voor zelfstandige overtuiging ongeschikt, toch altijd met dezen of met dien moeten medegaan, zal 't hun ongelijk beter zijn, naar den Heer k. dan naar den Dageraad te luisteren. In hunne handen stichte het boekje nut!

v.p.

Bij h. höveker, te Amsterdam, zijn de Laatste Overdenkingen van lobstein, Evangeliedienaar te Bazel, in het licht verschenen. Zij zijn vertaald uit het Fransch, zestien in getal, en haar inhoud bevat niets, waardoor wij ze eenigzins boven andere geschriften van dien aard kunnen aanbevelen. Het zijn stichtelijke overdenkingen, korte preekjes, die waarlijk niet uit den vreemde in onze taal behoefden te worden overgebragt, alsof bij ons gebrek aan stichtelijke lectuur, aan preken en goede preken bestond. Zoo ergens dan hebben wij daaraan overvloed. Alleen zulke preken als die van colani maken eene uitzondering op onzen wensch, dat men ten minste in die soort van lectuur de oorspronkelijkheid beware.

Verbetering.

In de vorige ‘Verbetering’ is op nieuw eene fout ingeslopen. Wel is daar juist aangewezen, dat het woord baptist kapitaal moest gedrukt zijn, maar de naam noël heeft er eene l te veel ontvangen. Men leze dus aldaar noël in plaats van noëll.





{==509==} {>>pagina-aanduiding<<}

Boekbeschouwing.

Leerredenen van T. Colani. Uit het Fransch vertaald. Met een woord tot inleiding van Dr. A. Pierson, Predikant te Rotterdam. Rotterdam, bij P.C. Hoog. 1858. In post 8vo. XVIII en 198 bl. f 1-60.

Wie niet meer dan den titel van dit boek kent, zou met regt kunnen vragen, of onze eigen preken-literatuur niet rijk genoeg is, dat daaraan nog een bundel vertaalde preken moet worden toegevoegd. Wie den inhoud met aandacht heeft gelezen, zal deze voorbarige vraag terstond terugnemen. Inderdaad ontvangen wij hier een tiental leerreden (niet leerredenen) die overwaard zijn, dat zij in onze taal werden overgebragt en daardoor meer algemeen onder ons godsdienstig publiek worden verspreid. Velen kennen reeds het oorspronkelijk werk en zullen, bij vergelijking, spoedig bemerken, dat van de Fransche Sermons een vijftal is achterwege gebleven. De vertaler ‘wilde de maag zijner lezers niet overladen en liet daarom die reden weg, die hem minder gelukkig of voor het Nederlandsch publiek minder geschikt voorkwamen.’
Bij de beoordeeling dezer preken zij aan elken lezer op het hart gedrukt, dat hij ze toch niet beschouwe met een homiletisch oog; want dan zou zijn oordeel niet anders dan ongunstig kunnen uitvallen. Preken, zooals wij die gewoon zijn van onze Hollandsche homileten, met eene naauwkeurige opgave van het thema, met eene juiste en wel ineensluitende verdeeling, met eene toepassing aan het eind, zulke preken vindt gij hier niet. Het zijn toespraken over verschillende onderwerpen, op Christelijk gebied van hoog belang. Dit gemis ontneemt echter niets aan de waarde van haren inhoud. Integendeel, bij velen zal het tot aanbeveling strekken. Voor den hoorder moge het aangenaam en nuttig wezen, vooraf een overzigt van den gang der gedachten te ontvangen, en bij voorraad te weten, wat hij zal hooren; voor den lezer, die nog eens kan terugzien op het gelezene, bestaat deze behoefte niet. Vruchtbaarder kan het wezen voor hem, de gedachten zich

{==510==} {>>pagina-aanduiding<<}
allengs te zien ontwikkelen; onwillekeurig wordt hij zoo door den schrijver meêgevoerd, werwaarts deze hem brengen wil. De Discours van vinet zijn er niets minder om, dat haar vorm zoo weinig gelijkt op dien van onze kanselreden.
Het eigenaardige van colani's geestes-rigting, zooals dit voornamelijk uitkomt in zijne leerreden, is de hooge plaats, die hij in het Christendom toekent aan den persoon van christus. De magt en de invloed der persoonlijkheid van christus, zegt de vertaler zeer juist, ziedaar, volgens colani, het middenpunt des Christendoms. Hij staat hierin met adolphe monod, den bij velen geliefden ontslapene, tegenover den zoogenoemden réveil (de opwekking van het godsdienstig leven, in het begin dezer eeuw van Fransch Zwitserland voor een groot gedeelte van Europa uitgegaan), die onder de leuze van ‘den Bijbel en niets dan den Bijbel’ tot eene letterdienst is vervallen, welke ten hoogste nadeelig is voor het waarachtig geestelijk leven.
Met een devies, zooals colani ons vertoont, zullen zich wel allen kunnen vereenigen, die niet van leerstellige formulen hun heil verwachten, vooral zij, die het uit ervaring leerden inzien, dat ‘dogmatiek wel vult, maar niet voedt, dat het hart niet kan leven bij eene leer of bespiegeling, en het verstand bij onbegrepen leerstellingen mort.’ Wie den naam van colani niet kent, of welligt minder gunstig over dien naam hoorde spreken, hij leze de schoone Voorrede van Dr. pierson's hand, die op eene waardige wijze den arbeid van zijn geestverwant bij ons publiek heeft ingeleid.
Wat wij zeiden omtrent de hooge waarde, door colani toegekend aan den persoon des Zaligmakers, dat ziet gij aanstonds bevestigd in de eerste rede van dezen bundel, die ten opschrift draagt: Jezus Christus. Naar aanleiding der woorden van joannes (Ev. i:9): ‘het waarachtige licht, dat iederen mensch verlicht, kwam in de wereld’, stelt colani christus voor als het levend geweten, waardoor de sluijer wordt weggenomen, die het geweten des menschen omhult. In zich heeft ieder mensch van nature een licht, dat hem besturen moet op zijnen weg. De zonde heeft het verduisterd en bij velen schier uitgedoofd. Maar christus is de zon, waardoor de smeulende vonk op nieuw in eene helderschijnende vlam ontbrandt. Vraagt ge, wie christus dan eigenlijk voor colani is,

{==511==} {>>pagina-aanduiding<<}
hij raadt u aan, afstand te doen van elke poging om het naauwkeurig te bepalen, en niet het voorbeeld der kerkvaders te volgen, die zich in allerlei onvruchtbare vragen hebben verdiept; hij raadt u aan, het beeld des Heeren te beschouwen als eene levende persoonlijkheid, die gij bestuderen moet in hare geschiedenis, niet als een bovennatuurlijk wezen, veel minder, voegen wij er bij, veel minder, gelijk sommigen doen, als een lijk, dat kan worden ontleed, zonder schade voor het leven, dat er uit is geweken. Laat anderen redetwisten, roept c. u toe, en onthoudt deze twee dingen, vooreerst dat God liefde is, en voorts dat uwe dierbaarste belangen vorderen, dat gij u heden en niet morgen bekeert.
Hebt gij deze eerste rede gelezen en haar inhoud weggelegd in uw hart, dan zijt ge opgewekt om verder te gaan. Wij verzekeren u niet, dat het geheele tiental u evenzeer zal voldoen en bevredigen. Daar zijn er onder van minder gehalte, zooals b.v. al aanstonds de nu volgende over jezus' woorden: ‘ik ben de weg en de waarheid en het leven’. Zoo stelde ons ook de vierde (de Farizeërs) te leur. Onze nieuwsgierigheid was opgewekt door het denkbeeld, dat colani in zijne inleiding uitspreekt, waar hij opkomt tegen het ongunstig oordeel dat algemeen over de Farizeërs wordt geveld, als waren zij huichelaars, in wie niets goeds te vinden was, verachtelijke wezens, die de godsdienst misbruikten als een middel om zichzelf te verheffen en te verrijken. Gaarne stemmen wij toe, dat oorspronkelijk de sekte der Farizeërs, vooral in den tijd der Makkabeën, onzen eerbied verdient en veel goeds heeft tot stand gebragt. Wij zijn niet blind voor de deugden van enkele Farizeërs, wier namen in de evangelie-geschiedenis met eere staan vermeld. Maar het betoog van c. heeft ons niet in onze overtuiging kunnen doen wankelen, dat de Heer, even als zijn wegbereider, die sekte in het algemeen in een zeer donker licht heeft geplaatst, en ons de beginselen der Farizeërs als laaghartig en zelfzuchtig leert kennen. Wat de schrijver overigens van het Farizeïsme onzer dagen zegt, stemmen wij volkomen toe.
Deze bedenkingen nemen niets weg van den lof, dien wij over deze preken hebben uitgesproken. Het meerder deel heeft onze volkomen sympathie. De zaligheid door het geloof, de uitbreiding van het koningrijk Gods, de evangelische verdraag-
{==512==} {>>pagina-aanduiding<<}
zaamheid - dat zijn juweelen van waarheid en eenvoud, die het verstand bevredigen en het hart goeddoen. Daar is in deze preken, hetgeen, helaas! niet altijd in preken gevonden wordt, daar is wat tot nadenken wekt en te gelijk de edelste snaren des gevoels doet trillen. Colani spreekt tot het verstand, maar ook tot het geweten. Hij heeft den geheelen mensch op het oog, den mensch met al zijne geestelijke behoeften. Die behoeften vervulle hij, ook bij velen onzer landgenooten. Misschien, en dit wenschen wij van heeler harte, misschien kunnen zijne reden nog deze vrucht dragen, dat de van elkaâr verwijderde godsdienstige rigtingen nader worden tot een gebragt en allen zich als één man vereenigen rondom Hem, dien zij allen als het middelpunt, de kern en de ziel van het Christendom eerbiedigen, zonder meer om woorden en letters te strijden.

-r-




Godgeleerde Bibliotheek, of reeks van wetenschappelijk theologische werken uit het buitenland. Te Utrecht, bij Kemink en Zoon. 1856 en 57.

Onder toezigt van den Rotterdamschen Predikant, Dr. j.i. doedes, werd vóór eenige jaren de uitgave aangekondigd van eene reeks van wetenschappelijke werken op godgeleerd gebied, die uit den vreemde in onze taal zouden worden overgebragt. Het doel dier uitgave zou voornamelijk zijn, om op eene minder kostbare wijze diergelijke werken voor onze vaderlandsche godgeleerden verkrijgbaar te stellen. En voorwaar, wanneer men nagaat, dat de inteekenaars op deze Bibliotheek voor den geringen prijs van f 5 een aantal van 60 vrij compres gedrukte vellen ontvangen, dan behoeft men zich door de duurte niet van de deelneming aan deze uitgave te laten afschrikken. De eerste jaargang bevat umbreit's Kommentaar op Jesaja, een gedeelte van guerike's Inleiding op het Nieuwe Testament, en den aanvang van keil's Historisch-kritische Inleiding op het Oude Testament. Het eerstgenoemde werk is vertaald door Ds. schijvliet te Bennekom; het tweede door Ds. hoevers te Gorredijk, en het laatste door Ds. de roode te Akkerwoude. Het is natuurlijk ons voornemen niet, elk dezer uitgebreide werken te beoordeelen. Het zij genoeg hunne ver-
{==513==} {>>pagina-aanduiding<<}
schijning aan te kondigen en vooral den Kommentaar van jesaja aan te bevelen, die zich boven de beide andere werken onderscheidt door het standpunt van vrije, echt wetenschappelijke kritiek, waarop hij ons plaatst, en op uitnemende wijze ons inleidt in den aard en zin der verzameling van godspraken, welke onder den naam van jesaja is tot ons gekomen. Dat wij in umbreit een man voor ons zien, die niet alleen met zijn scherp verstand den profeet van Israël gelezen heeft, maar ook de toonen der Hebreeuwsche poëzij in zijn hart heeft laten weerklinken, dat merken wij
terstond, zoodra wij slechts het oog in zijne uitmuntende Voorrede hebben geworpen. Dat bemerkt ge nog meer, als gij den Kommentaar met aandacht leest. Met volle regt mag hij den naam van praktischen Kommentaar op den titel dragen, en zal, behalve de noten, ook door hen, die geene theologen ex professo zijn, met vrucht kunnen gelezen worden.
Vertalen is een moeijelijk werk; mogt dat meer worden ingezien; er zou minder en beter worden vertaald. Doch niet het minst is de vertaling van wetenschappelijke, vooral van theologische boeken, eene hoogst zware taak. Hier hangt dikwijls veel van een enkel woord, een enkelen volzin af. Geen wonder, dat wij dan ook in de Godgeleerde Bibliotheek hier en daar op stroeve volzinnen en Germanismen stuiten, of over onnaauwkeurigheden hebben te klagen. Over het algemeen mogen wij echter den vertalers onzen lof niet onthouden. Een deel van dien lof komt zonder twijfel aan den redacteur der Bibliotheek toe, wien wij om het belang der zaak aansporen tot naauwgezetheid in het goed- of afkeuren. De uitgever, die door eene heldere letter, ook in kleingedrukte noten, door een geschikten vorm heeft gezorgd, dat deze werken zich ook aan het oog gunstig voordoen, verdient grooten lof. Wij raden elk, die Hoogduitsch verstaat en niet onder de schraal bedeelde predikanten behoort, zich deze boeken, indien hij ze begeert, in het oorspronkelijk aan te schaffen. Doch wie jaarlijks slechts enkele penningen kan afzonderen tot vermeerdering van zijn boekenschat, make van deze gelegenheid gebruik, om zich hoofd en hart te verrijken.

-r-






{==514==} {>>pagina-aanduiding<<}

De Nederlandsche Protestantsche Unie. Eene bijdrage tot de geschiedenis van het Protestantisme der negentiende eeuw. Door C.W. Pape en G.P. Kits van Heyningen. Te 's Hertogenbosch, bij Gebr. Muller. 1858. In gr. 8vo. 177 bl. f 1-75.

Èn de zaak der Unie èn het boek der Unie willen wij even bespreken.
Wat de zaak betreft, wij voor ons zijn tot de Unie niet toegetreden. Ons hielden voornamelijk twéé bezwaren terug, die we ter onzer verantwoording hier mededeelen.
Het eerste gold onze betrekking als Recensent. De Unie komt, uit haren aard zoowel als feitelijk, in verzet tegen de ‘scherpe recensiën van andersdenkenden’, en als consciëntieus lid der Unie heeft men zich dus van deze te onthouden. Maar - alle woorden zijn betrekkelijk: wat den een scherp toeschijnt, kan den ander gematigd dunken; en zoo loopt men steeds gevaar, om buiten schuld van ontrouw aan de Unie beschuldigd te worden. 't Is waar, personaliteiten zal geen weldenkende goedkeuren, maar de auteur daarentegen - zoo de kritiek nog iets nutten zal - mag niet ontzien worden; en wat een op zijn zeer getrapte auteur al niet voor personeel opvat! ‘Men kan evenwel altoos de humaniteit in acht nemen.’ Tegenover waardige mannen - een beets b.v. of van oosterzee - ja, daar is ze pligt. Maar tegenover anderen... hier zou nu het noemen van namen inderdaad personeel worden... is dáár de spreuk van den wijzen Koning zóó onvoorwaardelijk op non-activiteit gesteld: ‘Een zweep is voor het paard, een toom voor den ezel; en een roede voor den rug der zotten’? Zachtmoedigheid is mij als Christen heilig, verdraagzaamheid eene kostelijke parel; maar heeft dan christus zelf niet gezegd: ‘Geeft het heilige den honden niet, noch werpt uwe parelen voor de zwijnen, opdat zij niet t' eeniger tijd die met hunne voeten vertreden, en zich omkeerende u verscheuren’? Zegt mij eens: wanneer ge, op uwen weg in stilte voortwandelende, iemand ontmoet, die u op dien weg niet dulden wil en u des met de vlakke hand in 't aangezigt slaat, wat zal dan beter doel treffen: dat ge den lomperd met eene deftige rede - waarvoor hij niet vatbaar is - zijn ongelijk onder 't oog brengt, of, dat ge hem, zoo ge er sterk

{==515==} {>>pagina-aanduiding<<}
genoeg toe zijt, eene voelbare en daardoor voor hem meest oorbare les geeft, ten einde hij u - en ook anderen, die minder sterk zijn dan gij - in 't vervolg van 't lijf blijve?
Tweede bezwaar. 't Is door de SS. zelven met lofwaardige naauwkeurigheid aldus geëxponeerd: ‘Met de orthodoxen is toch niets te beginnen en al wat gij doet is vergeefsche moeite, terwijl uwe Unie niet anders dan eene Unie tusschen reeds lang geüniëerden wezen zal!’ En nu zien wij maar niet, dat de HH. p. en k.v.h. met eenige klemmende reden deze bedenking hebben ontzenuwd, die integendeel tot dusverre door den uitslag volkomen is gestaafd. Men werpe ons niet tegen, dat immers beets, heldring, chantepie de la saussaije de Unie aanvaard hebben. Die mannen droegen vóórlang de Unie in hun hart: zij zijn, getuigen hunne schriften, nooit of nimmer echte orthodoxen geweest. De echte orthodoxe zegt, even als de echte volgeling van Rome, de woorden van Pseudoathanasius na: ‘Dit is het algemeen geloove, hetwelk zoo wie niet getrouwelijk en vast gelooft, die zal niet mogen zalig zijn.’ Met denzulke, 't zij Orthodox of Roomsch, is, zoo van zijne als van uwe zijde, geene Unie mogelijk of zelfs geoorloofd; wie echter over de zaligheid der ‘ketters’ anders en beter heeft beginnen te denken, die is alreeds - ware 't ook buiten zijn weten en wil - van de Orthodoxe of Roomsche tot de Liberale vlag overgegaan, en met dien zijt ge bijgevolg zonder Unie geüniëerd!
Toch achten we de zaak der Unie veelzins belangrijker dan het boek der Unie. Eene vereeniging, die, ten ruimste genomen, nog maar twee jaren bestaat, die, bij tamelijk vele leden, toch op hare vergaderingen slechts weinige comparanten geteld heeft, en, ten deele misschien dáárvandaan, voor alsnog niets aanmerkelijks heeft uitgerigt, kan niet reeds in voorraad eene geschiedenis hebben, en allerminst eene, die honderd-zeven-en-zeventig bladzijden beslaat! Foei, wat langwijlige omhaal! wat een vervelend redeneren zonder genoegzame feiten! Ja, en die weinige feiten dan nog van al hunne historische merkwaardigheid beroofd, door o.a. op bl. 93-95, naar 't schijnt uit kleingesstige angstvalligheid, den inhoud der discussiën zoo kort en onbeduidend mogelijk op te geven, en de namen der discutiënten - die immers in 't publiek waren opgetreden - ten zorgvuldigste te vermijden! Waarlijk, het uit ch. de la

{==516==} {>>pagina-aanduiding<<}
saussaije ingelaschte fragment, waarin wèl namen en zaken genoemd worden, behelst vrij wat meer wezenlijke geschiedenis, en is alzoo vrij wat interessanter dan het soi-disant geschiedverhaal zelf! Meenden de overigens bekwame SS. hunne Unie in geschrifte te moeten aanbevelen, met een kernige brochure hadden zij bij hunne lezers gewis beter dat oogmerk bereikt dan met zulk een sopperig boekdeel. Hun had in tijds moeten herinnerd worden de les van onzen menschkundigen constantijn huygens:

Een kleinen Hamer, snel gedreven, heeft meer macht 
Dan een zwaer Yzer, dat maer op den bout geleght werdt. 

v.p.




Natuurkennis en Natuurpoëzie; door Mr. C.W. Opzoomer. Amsterdam, J. Gebhard en Comp. 1858. 38 bl. f :-60.

Met vreugde begroeten wij elke stem, die in onze dagen gehoord wordt tot verdediging en handhaving van het goed regt der poëzij en van wat met de poëzij zóó innig zamenhangt. Immers schijnt het soms, als zou de zoogenaamde ‘positive’ wetenschap de fantasie, en daarmede dan ook de poëzij, dooden: als zou der verdichting welhaast geene plaats meer overblijven, in dezen tijd van materiële feiten en praktische ervaring. Voorwaar, het is niet slechts de meening van een enkele, maar de meer of minder luide uitgesproken overtuiging van zeer velen: de toenemende kennis doodt de poëzij. Deze treurige uitspraak te wederleggen, aan te toonen dat wetenschap en dichtkunst nevens elkander kunnen bestaan: ziedaar het doel der uitnemende voorlezing, waarvan wij den titel hierboven afschreven. Als eene gave van den smaakvollen geleerde, den zoo veelzijdig ontwikkelden man, wiens naam reeds eene zoo groote aanbeveling is, was zij ons dubbel welkom; dubbel welkom was het ons uit zijnen mond een welsprekend pleidooi te vernemen, ten gunste eener zaak, die zeker velen met ons lief en dierbaar zal zijn. Den begaafden spreker in zijne rede te volgen, moge voor allen die het boekske reeds kennen, eene vernieuwing zijn van het genot, bij de lezing gesmaakt, en moge velen opwekken om, wat hun tot hiertoe onbekend bleef, door eigen onderzoek te leeren kennen. Voorts,

{==517==} {>>pagina-aanduiding<<}
wij vertrouwen dat de hoogleeraar ons de vrijheid eener enkele opmerking zal ten goede houden.
De toenemende kennis doodt de poëzij: onze meer volledige en naauwkeurige kennis van de natuur neemt al het dichterlijke uit haar weg. Sedert het geheimzinnige beeld daar ontsluijerd voor ons staat, is de begoocheling verdwenen, en zien wij niets meer dan koude, ziellooze stof, en chemische krachten, die volstrekt vreemd zijn aan onze ziel. - Is die honderdmaal uitgesproken en duizendmaal herhaalde bewering waar? De heer opzoomer wederlegt haar, door zich al aanstonds te beroepen op het feit, dat, trots al onze wetenschap, de poëzij van minder verlichte volken ons niet vreemd is geworden, maar nog even krachtig tot ons spreekt, schoon wij weten dat hare voorstellingen slechts beelden en geene objectieve feiten zijn. Daarbij, hoe beperkt is niet onze natuurkennis, ondanks onze groote vorderingen op dat gebied; hoeveel geheimzinnigs blijft ons niet over in die natuur, waar voor de poëzij nog speelruimte zou gelaten worden, ook al ware het dat de wetenschap, naarmate zij voortschreed, haar verdrong en buitensloot. Wel schijnt velen natuuronderzoekers elke zin voor dichterlijke natuurbeschouwing en poëzij te ontbreken, en blijft hun iedere andere taal, dan die van hun handboek, eene onverstaanbare. ‘Maar’ - vraagt de heer opzoomer - ‘heeft nu de wetenschap hun de poëzie ontnomen, of is er misschien nooit een zweem van poëzie in hen geweest?’ En met regt mag hij antwoorden. ‘Neen, de schepping is niet prozaïsch geworden, maar proef u-zelf, of gij niet enkel proza zijt.’ - Zie, in dat woord ligt toch ook eigenlijk de geheele beantwoording der vraag, of de wetenschap schadelijk is voor de poëzij. De vraag berust louter op begripsverwarring, op dezelfde begripsverwarring, die reeds zoo talloos vele malen de dwaze bewering deed uitspreken, dat de natuurwetenschap schadelijk is voor de godsdienst. Neen, de wetenschap schaadt der
poëzij niet en baat haar niet, want beiden gaan van geheel onderscheiden beginsel uit, hebben geheel verschillenden oorsprong, beantwoorden aan geheel andere behoeften der menschelijke natuur. Het is met de poëzij als met het bijgeloof, waarvan schleiden zegt, dat vermeerderde en algemeener natuurkennis het nooit zal overwinnen, omdat het zijn grond niet heeft in gebrekkige kennis, maar veelmeer in cene ware (hier trouwens

{==518==} {>>pagina-aanduiding<<}
verkeerd ontwikkelde) behoefte des harten. Dit geldt nog meer van de poëzij. De natuur is niet dichterlijk, omdat wij haar niet of half kennen en begrijpen, maar zij is alleen voor ons dichterlijk, wanneer en voor zoo ver wij in haar symbool des geestes, openbaring der gedachte zien. En zij houdt niet op dat te zijn, wanneer onze kennis van haar volkomener wordt, want het dichterlijke ligt niet in haar, maar in ons; en volmaakter kennis stelt ons alleen in staat hare vormen, verschijnselen en feiten zooveel te beter te verstaan en aan onze poëtische beschouwing dienstbaar te maken. Bij het aanschouwen van den bruisenden bergstroom, van de eindelooze, donkerblaauwe zee, van den nachtelijken sterrenhemel, moeten wij nog aan iets anders denken, dan aan stroomsnelheid en stroomverval, aan eb en vloed en onderzeesche gebergten, aan zonnestelsels en lichtsterkte, - zegt de heer opzoomer. Juist: - en in dat ‘andere’ ligt het geheele geheim der poëzij. Wie nu aan dat ‘andere’ niet denkt, voor dat ‘andere’ geen oog of hart heeft, voor dien zal de natuur, ook bij de hoogst mogelijke wetenschappelijke ontwikkeling, nooit dichterlijk kunnen worden: hem ontbreekt elk orgaan om deze hare taal te verstaan. Die daarentegen voor dat ‘andere’ zin en begrip en gevoel heeft, die zal het, des noods, ook zonder natuurwetenschap kunnen doen, en evenwel waarachtig dichter zijn. Voor hem alleen zal ook de oude poëzij nog zin en beteekenis hebben, terwijl de ander er niets in zal zien dan een zamenweefsel van sprookjes en kinderachtige spelingen der verbeelding. - Dit moest nooit uit het oog verloren worden bij de behandeling der vraag, of wetenschap en poëzij elkander verdragen: de oplossing dier vraag ligt altijd op psychologisch gebied en hangt af van den aanleg desgenen die ze doet.
Maar indien de natuur alleen door de bezielende gedachte des menschen dichterlijk wordt, is het dan wel waar, wanneer de hoogleeraar zegt, dat de eenvoudigste natuurpoëzij bestaat in eene naauwkeurige beschrijving van de voorwerpen of tooneelen der natuur; en zou zulk eene beschrijving wel ooit den naam van poëzij verdienen? Ik meen het zeer te mogen betwijfelen. Eene naauwkeurige beschrijving toch van de voorwerpen en tooneelen der natuur is inderdaad een zeer wetenschappelijk werk, eene bezigheid des opmerkenden en onder-
{==519==} {>>pagina-aanduiding<<}
zoekenden verstands, waarbij het gemoed, het hart al zeer onverschillig en koel kan blijven. En toch - de heer opzoomer zelf getuigt het - alléén van het bewogen en getroffen hart kan de poëzij uitgaan: zij ligt dan ook nooit in de beschrijving als zoodanig, maar steeds in de zuivere uitdrukking der gedachte of gewaarwording, door de aanschouwing van het beschreven voorwerp of tooneel in de ziel des dichters gewekt. Ware het anders, dan zou wezenlijk een handboek der physika poëzij zijn, en eene daguerreotype ware de volmaaktste landschapschildering. Dat is toch zoo niet; en de heer opzoomer zelf zegt onmiddellijk, dat niet alles, wat in de schepping bestaat, als inhoud (der natuurpoëzij) verdient opgenomen te worden; en tegenover de dwalingen van een plat realisme en een overdreven idealisme beiden handhaaft hij het goed regt van het echt realisme en der ware idealiteit. ‘Het doel der kunst is de voorstelling van het schoone..... Wat schoon is, behoeft geen wijsbegeerte ons te zeggen, en zij kan het ook niet. Ons gevoel, het gevoel der menschheid zegt het ons..... Er is veel wat den naam van natuurpoëzie ten onregte draagt, veel wat niet meer is dan proza in maat en rijm. Maar de schuld er van is niet dat het slechts eene beschrijving is, maar dat het een beschrijving is van dingen der natuur die niet schoon zijn.’
Toegestemd: maar dan moet, dunkt mij, de bepaling van zoo even, dat de eenvoudigste natuurpoëzij bestaat in naauwkeurige beschrijving van de voorwerpen of tooneelen der natuur, worden aangevuld met de zeer gewigtige beperking: voor zoo ver die voorwerpen of tooneelen ook werkelijk schoon zijn. Het oordeel hierover nu behoort geheel aan ons, aan ons ingeschapen, meer of minder ontwikkeld en gelouterd gevoel, want op zich-zelve zijn alle voorwerpen der natuur even schoon, of liever noch schoon noch leelijk: zij worden dit eerst door den indruk, dien zij op ons maken. - En niet alleen dat de noodzakelijkheid eener keuze de mogelijkheid eener naauwkeurige beschrijving, zonder meer, op het gebied der poëzij, reeds buitensluit: ook de beschrijving-zelve moet meer dan beschrijving, moet zelfstandige opvatting en schildering der werkelijkheid zijn; moet de natuur niet maar bloot kopiëren, maar haar inderdaad vervormen en idealiseren. In elk waarachtig kunstwerk, 't zij dichtstuk, 't zij schilderij, is dit ook steeds het geval: de poëtische werkclijkheid is altijd

{==520==} {>>pagina-aanduiding<<}
eene andere dan de materiële werkelijkheid waaraan ze ontleend is: zij is tevens iets meer en iets minder. De heer opzoomer kiest bij voorkeur - en zeker niet ten onregte - zijne voorbeelden van natuurpoëzij uit de Hebreeuwsche dichtkunst: uit de Psalmen, het boek Job, het Hooglied, enz. Welnu, in al die voorbeelden, ook al zijn ze beschrijvingen van voorwerpen of tooneelen der natuur, is toch nog meer dan dat, toch ook nog dit ‘dat (de dichter) aan de natuur buiten den mensch iets van menschelijk gevoel en van menschelijken hartstogt heeft geleend’ - en juist dit is het wat die beschrijvingen tot poëzij maakt: deze begint eerst daar waar de naauwkeurige beschrijving ophoudt.
Overigens diene deze opmerking alleen om te vragen, of het welligt niet beter ware geweest, dien eersten trap van natuurpoëzij - naauwkeurige beschrijving - ter zijde te laten, en de dichterlijke opvatting en behandeling der natuur terstond te toonen in wat nu als een hoogeren trap wordt voorgesteld, de verbinding namelijk der natuur met den menschelijken geest, hetzij als zinnebeeld van menschelijke gedachten, verwachtingen, behoeften; hetzij als zamenhangen de met en invloed oefenende op ons geestes- en gemoedsleven, als achtergrond en omlijsting der menschelijke handelingen, waaraan zij nieuwe beteekenis geeft; hetzij eindelijk als zelve van menschelijke gevoelens, gedachten, neigingen bezield. - Van al deze verschillende aanwendingen en transformatiën der natuur door de poëzij, geeft ons de redenaar eenige treffende proeven, grootendeels ontleend uit de Hebreeuwsche dichtkunst, alsmede een zeer schoon en bekend voorbeeld uit Macbeth. Als proeve van schilderachtige natuurpoëzij uit latere tijden, wordt het schoone vers van hebel aan de Avondster, in eene voortreffelijke vertaling, medegedeeld: een lied, waarin de voorwerpen der natuur, ook de meest grootsche en verhevene, met zulke treffende waarheid, zoo diep gevoel en roerende naïveteit worden geschilderd, dat wij de onbesnedenen van harten en ooren moeten beklagen, die voor zulke echte, heerlijke poëzij zin noch gevoel hebben. In dit bezielen der geheele natuur om ons, met wat ons menschen eigen en gemeen is, ligt eene der grootste bekoorlijkheden der natuurpoëzij, en tevens voor onbevoegden en ongeroepenen eene der gevaarlijkste klippen. Het geldt toch niet alleen, om aan elk voorwerp in de natuur eene gedachte, eene

{==521==} {>>pagina-aanduiding<<}
beteekenis, toe te dichten, die vaak geen anderen grond heeft dan in ons overprikkeld gevoel of onze ontstemde verbeelding; - neen, terwijl wij aan de natuurwaarheid getrouw moeten blijven, moet tevens een fijn gevoel, een gezuiverde smaak ons bewaren voor het zoeken naar analogiën, die in de werkelijkheid niet voorhanden zijn, en waarbij het zoo noodig verband, de zoo onmisbare harmonie tusschen inhoud en vorm, tusschen beeld en gedachte, verloren gaat. Die schoone harmonie treft ons in zoo menige heerlijke, diepzinnige natuurmythe der oude Grieken: mythen, die zoo overtuigend bewijzen, welk een diep inzigt in, welk een zuiver gevoel voor de natuur in de ziel des volks moet geleefd hebben, zij het dan ook dat de klassieke literatuur arm is aan eigenlijke natuurpoëzij. En die dichterlijke, symbolische opvatting der natuur is niet met de oude mythologie verloren gegaan, maar heeft zich gehandhaafd, de middeleeuwen door, en is ook voor ons nog niet onmogelijk geworden, al is ze van vorm en inkleeding veranderd. Neen, de natuur is niet entgöttert, en voor den waarachtigen dichter der negentiende eeuw is de zon evenmin een ziellooze vuurbol, als hij ooit voor den Griekschen zanger inderdaad een zijn wagen mennende god kon zijn. De dichter toch geeft ons niet de voorwerpen, zoo als hij ze ziet met zijn stoffelijk oog, maar zoo als ze zich vertoonen voor het oog zijns geestes, voor zijne scheppende, door zijn gevoel opgewekte verbeelding; zoo als ze moeten zijn om de zuivere dragers te kunnen wezen der gedachte, bij hunne aanschouwing in zijne ziel opgewekt. Der gedachte, ja ook der verhevenste: want - en dit is de hoogste ontwikkeling der natuurpoëzij - voor den dichter wordt de geheele natuur eene openbaring van dien God, wiens werk zij is, wiens geest haar bezielt en uit haar spreekt. Vooral in dit opzigt staat de natuurpoëzij der Hebreën op eene geheel eenige hoogte. Geen volk ter wereld kan eene
godsdienstige lyriek aanwijzen, die met de hunne te vergelijken is. Boven de verwarrende veelheid en den onbeslisten strijd der Grieksche godenwereld, hoe rijk en fantastisch ook, zweeft in de Hebreeuwsche poëzij de ongelijkbare majesteit van den eenigen God, die hemel en aarde vervult: eene éénheid waardoor tevens in de stoffelijke en geestelijke wereld de schoonste eenheid, verzoening en harmonie ontstaat, en die, wat ze misschien aan weelderige fantasie doet verloren

{==522==} {>>pagina-aanduiding<<}
gaan, zoo rijkelijk vergoedt door diepte van opvatting en waarheid van gedachte. Evenzoo houdt de Hebreeuwsche poëzij zich rein van dat wellustig-droomend verzinken in de natuur-zelve, die onwederstaanbare overmagt der zinnelijke wereld op den geest, dat overgeven aan de indrukken eener overprikkelde zinnelijkheid, 't welk het kenmerk is der Indische, en in het algemeen van alle natuurpoëzij, die op den bodem eener pantheïstische wereldbeschouwing rust. ‘Niets’ - zegt de Heer opzoomer teregt - ‘is vreemder aan den geest der Hebreeuwsche dichtkunst, dan de vereering der natuur-zelve.’ Van daar dan ook, dat van het begin tot het einde, van dat prachtige, diepzinnige lied der schepping, - dat wonderschoon gewrocht van waarheid en verdichting - tot in de Psalmen en profetenzangen, ja tot in de onnavolgbare, aan de natuur ontleende gelijkenissen des Evangelies - die onovertroffen levensbeelden in 't klein - altijd door in de poëzij der natuur, 't zij schildering, 't zij ode, de lof en verheerlijking des eeuwigen Scheppers den grondtoon uitmaakt; dat de hoogste en verhevenste gedachten, de heiligste gevoelens en diepste behoeften van eene menschelijke ziele immer hare uitdrukking vinden in die heerlijke liederen der oude zangers, die nog leven op de lippen en in de harten van duizenden. Ja, nog leven en nog leven zullen, als de kinderachtige strijd onzer dagen over de onvereenigbaarheid van wetenschap en poëzij reeds lang zal vergeten zijn, of met een glimlach zal herdacht worden door een wijzer geslacht. Immers, is het niet kinderachtig, nu wij in de kennis van sommige verschijnselen en wetten der natuur, terwijl nog zoo eindeloos veel ons verborgen bleef, verder staan dan onze voorgangers, - met die nieuwe kennis zoo buitensporig ingenomen te zijn, dat wij voor niets anders oog en oor hebben, en al wat niet dadelijk tot haar gebied behoort uit de hoogte verwerpen? - Neen, er
is geen strijd tusschen poëzij en wetenschap, tusschen het schoone en het ware: er is veel meer hooge en waarachtige éénheid; en niet slechts in het half donker der onwetendheid, maar ook in het volle zonlicht der kennis tiert en geurt de heilige en liefelijke bloem der poëzij, die in het ontvankelijke, gevoelige harte wortelt, en haar ranken stengel ten blaauwen hemel heft. Maar ja, voor die velen, bij wie de oppervlakkige Salonbildung, de ongelukkige betweterij onzer dagen, die soort van

{==523==} {>>pagina-aanduiding<<}
halve wetenschap - erger dan onkunde en dwaling - heeft geteeld, bij wie eene hoogst eenzijdige verstandsontwikkeling plaats greep ten koste van de luttele diepte en den schralen rijkdom huns gemoeds; - voor die velen bestaat de strijd inderdaad, van hen geldt inderdaad het woord: de toenemende (halve) kennis doodt de poëzij. - Mogten zij allen het begrijpen, zij die geroepen zijn om niet alleen de hoofden, maar ook de harten van de kinderen onzes volks te vormen en te ontwikkelen, opdat niet voor die kinderen de reine en frissche bronnen gestopt worden, waaruit in Gods heerlijke schepping de milde stroomen vloeijen van zooveel goeds en liefelijks en zielverheffends! Dank zij daarom nog eens den begaafden, den welsprekenden hoogleeraar toegebragt voor zijne rijke en schoone gave, voor zoo menige treffende gedachte, zoo menigen nuttigen wenk in zijne redevoering nedergelegd. Worde zijne stem in wijden kring gehoord, en drage zijn woord onder ons rijke vruchten!

j.m.




H. van Hall. Observationes de Zingiberaceis, Diss. Botanica Inauguralis. Lugd. Batavorum, E.J. Brill. 1858. In gr. 4to. VI en 54 bl., met 2 gelith platen. f 2-:

Of eene aankondiging, des noods beoordeeling van een werk als het bovengenoemde, in de Vaderl. Letteroefeningen wel geplaatst is, meent Ref. te mogen betwijfelen. Immers, hoewel hij het geenszins de uitsluitende roeping van dit Tijdschrift rekent, om leesgezelschappen bij de keuze van romans door een op degelijke gronden berustend oordeel voor te lichten, meent hij evenwel te mogen opmerken, dat het in dezen aangekondigde werk, als van zuiver botanischen inhoud en in het Latijn geschreven, alleen voor de mannen van het vak te genieten is, die de Dissertatie als bewijs van achting en genegenheid van den Schr. ten geschenke gekregen zullen hebben. Die Zeer-, respective, Hoog-Geleerde Heeren zullen beter dan de Ref., die de Botanie juist niet tot zijne lievelingsstudie rekent, in staat zijn zich over dit werk een oordeel te verschaffen en de waarde daarvan te keuren. Zij zullen met dit oordeel wel willen voorlichten degenen die, niet juist onder des Schr.'s vrienden gerekend wordende, denken over het wenschelijke

{==524==} {>>pagina-aanduiding<<}
of noodzakelijke om zich deze monographie aan te schaffen. En hiermede kon zich Ref. zoo tamelijk ontslagen rekenen van zijne taak, wanneer hij niet vreesde, dat wie nog soms deze aankondiging lezen mogt, beweren zou, dat hij zich ook na het aangevoerde al te ligtvaardig daarvan had afgemaakt.
Zoo mogen dan nog eenige weinige woorden volgen.
Waarom de Schr. toch wel voor dissertatie een onderwerp ter behandeling genomen heeft, dat hij niet naar behooren, niet eens naar eigen wensch kon afwerken? Bij het bewerken van zijne stof begreep de Schr. toch, dat hem noch een voldoend aantal exemplaren van de te onderzoeken planten, noch de schrijvers, die over dezelfde stoffe vóór hem geschreven hadden, ter dienste stonden. 't Is waar - het spreekwoord: ‘Bezint, eer gij begint’, is bij het schrijven van eene dissertatie maar half van toepassing, want men kan zich zóólang bezinnen, totdat men niet meer durft te beginnen, en wanneer dit eerst met één onderwerp plaats gevonden heeft en later met een tweede of een derde, voert eene soort van wanhoop, baloorigheid of het dringen van den tijd wel eens tot een vierde, dat nu maar per se doorgezet moet worden. Of dus de Heer v.h. zich vóór het schrijven zijner dissertatie niet bezonnen heeft, of integendeel al te veel, zouden we niet durven beslissen. Dat de Schr. weinig exemplaren ter beschikking gehad heeft voor zijn onderzoek zal ook wel de reden zijn, waarom hij bij het bepalen van de waarde en beteekenis der verschillende deelen van de zoo onregelmatige bloem der Zingiberaceae grootendeels alleen zijne toevlugt genomen heeft tot de vergelijkende ontleedkunde der planten. Zóó werd veel in de zamenstelling dier bloem opgehelderd uit hetgeen men vindt bij verwante familiën, de Marantaceën en Musaceën, of zelfs bij de in een meer verwijderden graad van verwantschap staande Orchideën. - In eene van de theses, die de Schr. bij zijne bevordering tot Phil. Nat. Doct. verdedigen wilde, drukt hij als zijne overtuiging uit, dat de Zoölogie heden ten dage meer belang heeft bij het kennen van de ontwikkelingsgeschiedenis der reeds bekende soorten dan bij de beschrijving van nieuwe. Meent de Schr. dat dit
voor de Botanie niet evenzeer geldt? Of is de Botanie nog niet verder dan op het standpunt van vergelijkende ontleedkunde? Wordt de genetische methode daar nog niet in hare waarde erkend? Of wanneer

{==525==} {>>pagina-aanduiding<<}
soms de kennis van de ontwikkelingsgeschiedenis der reeds bekende soorten in de botanie van minder belang mogt gerekend worden dan het beschrijven van nieuwe species, moet zij ook achterstaan bij eene nieuwe beschrijving van soorten die van oudsher bekend zijn? Zeker zou de Heer v.h. zelf, of wel de medewerkers van dit Tijdschrift, die zich meer uitsluitend met Botanie bezig houden, en die geen lust of geen tijd (wat van de beide, of nog iets anders?) schenen te hebben, om zich met deze aankondiging te belasten, de hier naar aanleiding van den arbeid des Heeren v.h. gestelde vragen beter kunnen beantwoorden dan de Ref., maar toch waagt deze bescheidenlijk zijne meening te uiten, dat het gewordene het best verklaard wordt uit hetgeen het geweest is. Wanneer daarentegen in deze verhandeling zelden over de bloem tijdens de aestivatie gesproken wordt, en over dit tijdperk van ontwikkeling zelfs alleen nadat de onregelmatigheid reeds zigtbaar is, dan vragen we: is de Schr. met zijne resultaten verder gekomen dan lestiboudois, aan wien hij zich bijna geheel aansluit? Maar laat mij met zulke vragen, die misschien aan het onbescheidene grenzen, eindigen, en wenschen dat de Heer v.h. tijd en gelegenheid moge vinden, om het plan in de Voorrede voor zijne Dissertatie te kennen gegeven, op waardige wijze ten uitvoer te brengen.
z.

s.






Een blik op den tegenwoordigen toestand der Scheikunde, door P.J. van Kerckhoff, Hoogleeraar te Groningen. Te Groningen, bij J.B. Wolters. 1857. In gr. 8vo. 48 bl. f :-60.

De beteekenis der Planten-Geographie en de geest van haar onderzoek. Redevoering ter aanvaarding van het buitengewoon Hoogleeraar-ambt aan de Hoogeschool te Leyden, den 14den Nov. 1857 uitgesproken door Dr. W.F.R. Suringar. Leeuwarden, G.T.N. Suringar. 1858. In gr. 8vo. 46 bl. f :-50.

Wat den Referent beweegt de beide aan het hoofd dezes aangeduide brochures gezamenlijk aan te kondigen? zal misschien deze of gene vragen, wien het lust ons oordeel over die werkjes te vernemen. Van verschillende schrijvers afkomstig, behandelen zij zelfs niet dezelfde wetenschap, of zoo

{==526==} {>>pagina-aanduiding<<}
zij al ieder een deel van de omvangrijke wetenschap der natuur behandelen, de titel reeds laat vermoeden dat elk zich op eigen gebied beweegt, zonder dat er veel sprake kan zijn van uitstapjes op het aangrenzende veld. Maar ja! als het er op aankwam om te zeggen, wat de gemeenschappelijke aankondiging dezer werkjes min gepast doet voorkomen, zou misschien nog veel anders kunnen aangevoerd worden ten betooge van de ongelijksoortigheid. Daarop zou Ref. echter kunnen antwoorden, vooreerst, dat als gronden - al zijn het ook uitwendige - voor gemeenschappelijke behandeling mogen aangevoerd worden, dat beide oratiën zijn, en elk door een Hoogleeraar geschreven en voorgedragen is. En wanneer men ze dan volstrekt zoo heterogeen wilde noemen, zou niet in het spreekwoord: les extrêmes se touchent juist een zeer diepe inwendige grond tot vereeniging liggen?
Maar haasten we ons om tot onze eigenlijke aankondiging te komen.
No. 1, de oratie van Prof. kerckhoff, uitgesproken bij de overdragt van het Rectoraat der Hoogeschool te Groningen, is ‘een uitvloeisel van den indruk, dien de vorderingen der scheikunde in de laatste jaren (bij den Schrijver) hebben te weeg gebragt.’ Bij het lezen dezer oratie - hoe veel meer zal het bij het hooren voordragen kunnen geweest zijn! - treft het, hoe de S. bezield is door het bewustzijn van de hooge waarde der wetenschap welker vertegenwoordiger hij is. Het geheele terrein overziende en alle bijzonderheden daarvan kennende, wijst hij op eenige (acht) punten, die voornamelijk het karakter en het streven der hedendaagsche scheikunde bepalen, en wanneer gij aan het einde der redevoering gekomen zijt, verwondert gij u dat de Schr. in zoo weinig woorden zóóveel kon zeggen, maar ge klaagt in uwe gedachten zeker daarover, dat de den redenaar toegemeten tijd geene uitvoeriger behandeling zijner stoffe toeliet.
‘Kan het nut hebben’ - zegt de Schr. in het Voorberigt voor de uitgave zijner oratie - ‘eene wetenschap, die snel vooruitgaat, nu en dan gade te slaan om op te merken, welken weg zij heeft afgelegd, waar zij zich bevindt en waarheen zij zich rigt, dan zal men eene poging daartoe, naar ik vertrouw, niet wraken.’
Moge de Schr. zoozeer het bewijs van het tegendeel onder-
{==527==} {>>pagina-aanduiding<<}
vinden, dat hij zich daardoor opgewekt voelt om zijn onderwerp wat breeder te behandelen!
No. 2 is ook eene oratie, uitgesproken door een jeugdigen jong-Professor ter aanvaarding van zijn Hoogleeraars-ambt. We voelen met hem, hoe het hem te moede zijn moest, terwijl hij, krachtens het hem opgedragen ambt, tot zijne vrienden - toen, gedeeltelijk zeker ook thans nog niet uit de rijen der studerende jongelingschap getreden - kon zeggen: ‘Als uit uw midden werd ik opgeroepen, (om) U voor te gaan in de beoefening der wetenschap.’ - ‘Vroegtijdig wordt van mij de kracht, de rijpheid van den mannelijken leeftijd gevorderd’, roept hij bijna weemoedig zijnen vader toe, en wanneer hij tot zijne ambtgenooten zegt: ‘Nog tot vóór weinige maanden mogt ik het voorregt genieten, door sommigen Uwer in de studie der natuur te worden ingeleid, en reeds nu wordt van mij gevorderd, met U anderen tot haar op te leiden’, dan wenschen we, dat hij om geen van die lippen, gewoon om zich te ontsluiten ten einde woorden van wijsheid te spreken, soms een glimlach hebbe zien zweven, getuigende van gemis aan welwillendheid, of als zeggende: ‘Ach, was haben die Herrn doch für kurzes Gedärm, Was sie gestern gelernt, das wollen sie heute schon lehren.’ Dan moge den Spreker de gedachte en het voornemen gesteund hebben: wanneer ik dan een ‘kurzes Gedärm’ heb, moge dat getuigen van mijn carnivoren aard; dan wil ik u doen zien, dat ik mijn geest met krachtige spijzen voed en daarvan aan mijne kweekelingen mededeel. Daartoe kan men zeker deze inwijdingsrede nog niet brengen, die wel als weinig anders dan als een uittreksel uit von humboldt's Ansichten der Natur en de candolle's Géographie Botanique beschouwd kan worden, en waarin we onder anderen de uitkomsten door de laatste onderzoekingstogten in Australië op het gebied der planten-geographie aan het licht gebragt, ongaarne
misten - maar we vinden het verschoonlijk dat de jonge Hoogleeraar als onderwerp van de redevoering, waarmede hij zijn ambt aanvaardde, eene stoffe koos, waarvoor hij bij alle leden van zijn gemengd gehoor belangstelling mogt verwachten, al beheerschte hij die stoffe ook niet volkomen. We weten niet, of het misschien niet beter geweest ware, eene degelijke, des noods vervelende rede te houden, gedachtig daaraan, dat de indruk van het πτεροεν

{==528==} {>>pagina-aanduiding<<}
ἔπος spoedig verdwijnt, maar dat littera scripta manet. Maar we vertrouwen, dat de Schr. wanneer hij zich eens rustig gezet zal hebben op het standpunt, waartoe hij geroepen werd - wanneer hij het geheel der wetenschap, die hij te onderwijzen heeft, evenzoo beheerscht, als hij reeds proeve heeft afgelegd dat met een deel daarvan het geval is - door zelfstandigen arbeid zal bewijzen, dat hij waardig is, zijne gewigtige betrekking te vervullen. We gelooven zelfs dat de Schr. eenigzins onder de zedelijke verpligting ligt aan die verwachting te voldoen. Wenschen we hem dus steeds een onverflaauwden ijver toe, om zijne bekwaamheden te doen strekken tot bevordering der wetenschap!

z.

s.





Hortense, Ex-Koningin van Holland. Een levensbeeld uit Napoleon's tijdvak door Ludwig Muhlbach, vertaald door N.S. Calisch. Hilversum, P.M. van Cleef. 1858. In gr. 8vo. 354 bl., met gesteendrukten titel en vignet. f 3-30.

Het was een gelukkig denkbeeld van den Heer van cleef, de vertaling van deze welgeschrevene biographie van Hollands eerste Koningin in 't licht te geven. Daar hortense de beauharnais, de gade van den ‘lammen’ Koning, misschien onzen landgenooten als hunne vorstin eenige belangstelling kon inboezemen, zoo kan 't niet missen of zij moet die zeker bij ieder opwekken als de moeder en als diegene, wie voor 't grootste deel de opvoeding was toevertrouwd van een der merkwaardigste mannen van onzen tijd, napoleon de Derde. 't Is uit deze bladen duidelijk zigtbaar dat de Auteur con amore deze biographie schreef en - waar de historische figuur dan ook trouwens veel aanleiding toe gaf - niet overal van eenzijdigheid en van voorliefde voor haar, wier levensbeschrijving hij zich ter taak stelde, is vrij te pleiten. Zeer goed heeft hij echter van de historische gegevens gebruik gemaakt en uit velerlei verspreide geschriften, als de Mémoires de la Marquise de crequi, die van bourienne, die d'une dame de qualité en anderen een geheel zamengesteld, dat, op boeijende en bevallige wijze geschreven, alle aanspraak heeft op eene goede ontvangst bij een publiek, dat met de geschiedenis

{==529==} {>>pagina-aanduiding<<}
't liefst in den romantischen of dichterlijken vorm kennis maakt.
Slechts zelden viel ons eene zonde tegen de waarheid of een vergrijp tegen de juiste voorstelling van eenig geschiedkundig feit in 't oog, en terwijl wij ten dezen den Auteur geen lof mogen onthouden, zoo moeten wij dien hem eveneens gunnen, waar 't geldt de stoffering van zijnen arbeid, omdat het historisch verhaal door dikwerf zeer curieuse en belangrijke anekdoten uit de dagen van 't hofleven ten tijde van den eersten napoleon aangenaam wordt afgewisseld.
We kunnen niet ontveinzen dat dit goed geschreven en over 't algemeen nog al redelijk wel vertaalde boek bij ons - die van eene historische biographie in den regel wel iets meer eischen, dan ons hier gegeven wordt - een aangenamen indruk heeft achtergelaten, die ons vrijheid geeft er met een aanbevelend woord melding van te maken, al heeft het ons omtrent de dikwerf zoo verschillend besprokene verhouding tusschen buonaparte en hortense in ons gevoelen bevestigd, dat de groote Keizer voor josephine's dochter wel iets meer was dan een stiefvader of een zwager. De Heer muhlbach was harer eer ten deze ook een wakker verdediger, maar 't mogelijke ‘qui excuse, accuse’ konden wij na de lezing toch maar niet geheel vergeten.
Op bl. 276 deelt de Auteur een woord van den knaap lodewijk napoleon mede, dat veelligt de man nog eenmaal tot waarheid zal maken.
‘O, mama!’ - zeide de zevenjarige - ‘ook ik zal eens over de Alpen trekken, zoo als de Keizer gedaan heeft!’
Muhlbach verhaalt ons niet of die uitdrukking historisch waar is, in allen gevalle hopen wij niet dat ze òf in den mond van den kleinen napoleon, òf in de pen van den Auteur profecij zulle behelzen. Zouden wij echter de mogelijkheid zoo verre moeten achten?
Zoo als wij hierboven reeds zeiden, de vertaling is over 't algemeen redelijk, meer echter niet. Vooral schijnt de juiste overbrenging van een pittig of puntig historisch gezegde 't fort van den Heer calisch niet. Bl. 95, reg. 3 v.o. en bl. 199, reg. 5 en 6 v.b., mogen 't bewijzen!
De uitvoering is zoo goed als de inhoud van dit welgeschrevene boek verdient.
O. Mei 1858.

L-E.






{==530==} {>>pagina-aanduiding<<}

Een Man uit het Volk; als voorbeeld hoe men door eigen vlijt en deugd tot rijkdom en aanzien kan geraken; voorgesteld in het leven van Benjamin Franklin, door F.A. Mignet. Naar het Fransch door Mr. G. Mees, A.zn. Een Volksboek. Te Deventer, bij A. ter Gunne. 1857. In kl. 8vo. 175 bl., met portret. f :-90.

In denzelfden geest als onze Maatschappij tot Nut van 't Algemeen, schrijft de Akademie der Zede- en Staatkundige Wetenschappen te Parijs, jaarlijks prijsvragen uit, van wier beantwoording de verschijning van menig degelijk en nuttig volksboek het gevolg is. De verdiensten dezer Akademie en de waarde der onderwerpen, waarover zij eenig geschrift begeert uit te geven, worden in Frankrijk derwijze erkend, dat mannen als thiers, villermé, passy, damison en cousin 't niet beneden zich achten hun tijd en hunne krachten aan de beantwoording der prijsvragen te wijden.
Laatstelijk vroeg zij eene kritisch-historische biographie van benjamin franklin, wier beantwoording de beroemde staathuishoudkundige mignet voor zijne rekening nam en wiens arbeid dan ook de eer der bekrooning te beurt viel.
De Heer Mr. mees meende, dat, in weerwil van het vele goede dat wij over franklin bezitten, de vertaling van dit werk haar eigenaardig nut hebben kon. Na de kennismaking stemt Ref. dit den bekwamen bewerker - want de Heer mees deed meer dan vertalen - volkomen toe, en wij verheugen ons, dat ons volk door hem in de gelegenheid is gesteld met dit goedkoope en goed uitgevoerde boekske kennis te maken.
Deze uitgave heeft nog meerder waarde dan de oorspronkelijke, daar ook een gedeelte eener biographie van franklin door den Amerikaanschen geestelijke weld daaraan als aanhangsel is toegevoegd; zoo als 't boekske daar ligt hopen wij dat het evenmin op 't boekenrek in de huiskamer, als in volksbibliotheken zal ontbreken. 't Kan menigeen ten grooten zegen wezen.
De correctie laat hier en daar wel iets te wenschen over, en dit is jammer, daar de vertaling met zooveel zorg is bewerkt. Zoo vinden wij reeds op bl. 1: ‘onderregt’ in plaats van ‘onderrigt’; op bl. 2: ‘tegen het einde van karel de

{==531==} {>>pagina-aanduiding<<}
tweedens regering’; op bl. 6 lezen wij: ‘dat de toekomst der kinderen in de ouders ligt’, beter ware: ‘in handen der ouders’. Bl. 20: ‘het naarkomen’ in plaats van ‘nakomen der wetten’, en zoo verder, 't welk wij niet willen uitpluizen, den Heer ter gunne op 't gemoed drukkende zijn corrector in 't vervolg wat beter op de vingers te zien.
In 't Voorberigt van den Heer mees lezen wij bl. vii: ‘En hoe gevaarlijk het moge zijn zich iemand als voorbeeld ter navolging te stellen’; terwijl wij op bl. 28 der vertaling van mignet's geschrift vinden: ‘Groote mannen zich ten voorbeelde te kiezen, is het beste middel om voorwaarts te streven.’
Hier schijnen ons Schrijver en Vertaler 't met elkander niet regt eens en 't viel ons in 't oog; 't is echter gelukkig dat, waar 't de navolging van franklin's voorbeeld betreft, zij van dezelfde meening zijn, want de Heer mees laat in zijne Voorrede op bovenstaand dadelijk volgen: ‘Franklin mag men echter ieder aanbevelen.’
Maar genoeg. Ref. hoopt dat zijn hoogst gunstig oordeel over dit geschrift mede aanleiding moge geven tot eene algemeene verspreiding dezer uitgave, die een volksboek, zoo degelijk als dit, ten volle verdient.
O. Mei 1858.

L-E.





De Oude van het Duin, en De Zeeuwsche Vrijbuiters, of de grondvesting van Neêrlands vrijheid. Een historische roman door A.D. van Buren Schele. Te Wageningen, bij G.H. van Hattum. 1857. In gr. 8vo. 313 bl., met titel en vignet in steendruk. f 3-:

Ref. wordt het moede de bent langer te bestrijden, die zich ten doel gesteld heeft onze historie op eene allerjammerlijkste wijze te exploiteren ten behoeve van eene gewoonlijk laffe, smakelooze en alledaagsche roman-intrigue.
Reeds zoo menigmalen heeft hij van buren schele vriendelijk uitgenoodigd wat minder mild met zijne litterarische producties te zijn; reeds zoo dikwerf heeft hij krabbendam op zijne gebreken gewezen, niet zelden nauta flink de waarheid gezegd, en nu onlangs lambrechtsen nog eens de duimschroeven aangezet; reeds herhaalde malen heeft hij 't hun

{==532==} {>>pagina-aanduiding<<}
verteld dat ze de taak om ons volk met onze geschiedenis door middel van den roman bekend te maken, gerust aan onze touissaint, schimmel, kindermann, van lennep en mulder konden overlaten, die stellig in hun pink meer historische kennis en belletristisch talent bezitten, dan zij in hun geheele ligchaam, maar 't heeft niet mogen baten. Zoo lang er nog uitgevers gevonden worden die zulke geestelooze en vervelende producten willen ter perse leggen, zoo lang de wansmaak het publiek nog naar de leesbibliotheek heenleidt, waar zulke vodden gewild goed zijn, zoo lang schijnt de bent geesselroede noch koorden te gevoelen, en geeft bewijs dat, al tikt men haar ongenadig op de vingers, de schrijfjeukte in die ligchaamsdeelen er niet te minder om gloeijen blijft.
De vriendelijke lezer zal ons wel verschoonen dezen jongsten arbeid van den Heer van buren schele in 't breede te bespreken. 't Is een quasi-historische roman, zoo als deze Auteur er misschien reeds vijf-en-twintig geschreven heeft, die allen overvloeijen van zonden tegen de geschiedenis, tegen 't costuum, de zeden en gewoonten van het tijdperk, dat de Auteur zich ter bewerking koos, en die waar 't den roman geldt, evenmin pleiten voor eene geniale opvatting van het denkbeeld, als voor vinding en stijl.
Wij willen u alleen zeggen, dat het afschudden van 't Spaansche juk door de Zeeuwsche stad Vlissingen, 't historische feit is, 't welk in dit boek wordt verhaald. De Auteur schetst de beelden van den Prins van oranje, van lamoraal van egmond, den Hertog van alva, bossu, lumey, de rijk, mondragon en andere historische personen; echter in geenen deele met de trouw eener photographie; dikwerf zóó, dat men gerust verklaren kan, dat van buren schele zich om de gelijkenis al heel weinig bekreund heeft. ‘De Oude van het Duin’ - n.b. pieter luitjenszoon ruisken - is eene mislukte kopij van oltmans' ralph de schaapherder, en 't geheel draagt alle kenmerken van eene ellendige navolging van schimmel's meesterstuk: ‘De eerste dag eens nieuwen levens.’
Bovendien is 't gewone recept, dat de bent voor een historischen roman uit den Spaanschen tijd pleegt te bezigen, hier trouw gevolgd.
De mixtuur is zamengesteld uit een kloeken, edelmoedigen

{==533==} {>>pagina-aanduiding<<}
ridder-vader; een edelen, dapperen prinsgezinden minnaar; eene beeldschoone, zwaar beproefde en meestal in hare tranen badende dochter-minnares; een ongelukkigen, maar voor ditmaal welgezinden en niet wraakzuchtigen medevrijer; een wellustigen, eerzuchtigen en verraderlijken monnik; eene trouwe, geslepene en erg familiare kamenier; een ronden, stoutmoedigen zeeman; bovendien een goede dosis zeegevecht, brand, gevangenschap, vechterij, schavotstraf en belegering, en dat alles gemengd met wat historie, wat Geuzen en Paapschen, wat Zeeuwen en Spanjaarden, vlug dooreen geschommeld, maar slecht gekookt: en dit drankje wordt den lezer, die 't slikken wil tot ‘ontspanning’ en ‘verkwikking’, aangeboden!
Wij wenschen, ook ten gevolge van zijn regt van ancienniteit, den Heer van buren schele een spoedig, des noods eervol emeritaat; - voor een behoorlijk stipendium zullen de uitgevers en leesbibliotheekhouders, die met zijne romans ‘wel’ waren, misschien wel zorgen; - den Uitgever van dit boek zij een aantal onverkochte exemplaren gegund, opdat hij door schade en schande wijs worde, ten bate van den goeden smaak, van de eer onzer geschiedenis en de goede renommée onzer oorspronkelijke letterkunde!
O. Mei 1858.

L-E.





De Weeskinderen. Naar den Amerikaanschen Roman: Farmingdale, van Caroline Thomas. Uit het Engelsch vertaald door W.J. Mensing. Twee Deelen. Amsterdam, Gebroeders Binger. 1858. In gr. 8vo. VI en 564 bl., met 2 steendrukplaten en geïllustreerd omslag. f 5-:

Gij hebt zeker, waarde lezer! niet over een al te zeer geprikkeld gehemelte geklaagd, toen de ‘Lantaaropsteker’ u was opgedischt? Toen men u daarna ‘De Krantenjongen van Nieuw-York’, de ‘Vodderaper’ en de ‘Wijde, wijde Wereld’ voorzette, is 't veelligt met u als met Ref. geweest, die, toen hij die ‘Amerikaantjes’ wegschoof, zich wat flaauw gevoelde en van dergelijke water-en-melk-kostjes zich voldaan verklaarde om dadelijk naar krachtiger spijze te verlangen. Misschien is uw smaak als de zijne wel zoo bedorven, dat ook de u zoowel als hem zoo zeer aangeprezene ‘Negerhut’

{==534==} {>>pagina-aanduiding<<}
u niet geheel en al voldoening kon geven, omdat een gevoel u bevangen had als dat, 't welk iemand eigen moet wezen, die met eene hongerige maag aan tafel komt en verpligt is zijn maal met zwezerikken en aspersies te doen, waar een runderrib en een dampende schotel aardappelen hem zoo welkom zouden zijn geweest.
Behoort ge ook tot die stevige enaks-kinderen, dan moet ik u in gemoede aanraden u van de hier ons aangebodene spijze te onthouden. De kok zou toch bij u geen eer ‘inleggen’, en gij zoudt veelligt een schoteltje afkeuren, dat door een ander als eene délice wordt geacht.
Maar Ref. is 't voorgezet en zijn oordeel is er over gevraagd. Hij mag er dus niet over zwijgen en op 't gevaar af, dat de een of ander hem van een slechten smaak of van 't bezit van een overprikkeld gehemelte zal beschuldigen, wil hij zijne opinie u mededeelen.
Wij laten de beeldspraak ter zijde en zeggen: badinage à part, want we gaan eens heel ernstig over ‘De Weeskinderen’ van Mevrouw caroline thomas keuvelen. De dagelijks wederkeerende advertentiën in de couranten, waarbij dit boek door de Uitgevers als een ‘wereldberoemd, uitmuntend, zedelijk verhaal’ wordt aangekondigd, kunnen, - ware 't alleen door de kolossale letters waarmeê ze gedrukt zijn - niet nalaten de aandacht van het publiek te trekken. Zendt bovendien onzen boekverkooper ons een exemplaar ter inzage en krijgen we zulk een keurig en zoowel door platen als papier en omslag en typographische uitvoering, boven menig ander uitmuntend boek in handen, dan kan 't niet missen, of 't een bij 't ander gevoegd, noopt ons, dit werk voor 't boekenrek in de huiskamer ons aan te schaffen.
Vraagt ge ons nu: of wij die keuze zouden misbillijken, of we den kooper ‘bekocht’ zouden rekenen? dan zouden wij evenmin volmondig ‘ja’ als ‘neen’ durven zeggen. 't Komt er hier maar op aan, wat men van den roman eischt. Wij laten daar een wansmaak, die met ‘verborgenheden’, rooverromans en spookgeschiedenissen, enz. dweept; van dezulken is voor 't oogenblik geen sprake, maar wij denken hier alleen aan dezulken, die, om een belletristisch product ‘goed’ te noemen, iets meer eischen, dan wat in boven aangehaalde en ook in dit geschrift gevonden wordt: piëteit, eenvoud, zoet-
{==535==} {>>pagina-aanduiding<<}
sappigheid, zedelessen en eene zedelijke voorstelling, 't preken van oude waarheden, duizendmaal vroeger en ook honderdmaal beter voorgedragen; eene afgezaagde intrigue en bovendien eene goede dosis onwaarschijnlijkheid.
Kunt ge over dat alles heenstappen; wilt ge gemis aan aesthetische waarde, gebrek in den vorm, matheid van dictie en handeling, 't geheel ontbreken van gloed en leven, ook in een kunstproduct vergoêlijken, wanneer ge daarin maar vindt eene zedelijke strekking en eenig Christelijk beginsel; zijt ge tevreden, wanneer ge na de lectuur zeggen kunt: ik heb een lief, eenvoudig boek gelezen, en denkt ge dan om de qualificaties ‘sopperig en waterachtig’ niet, eilieve! dan zijn de ‘Weeskinderen’ van Mevrouw thomas voor u een uitmuntend boek, en ik wil u de kennismaking met deze Amerikaansche niet afraden, integendeel, ik dring u tot den aankoop.
In het tegenovergestelde geval, eilieve! laat het dan liggen; 't zou mogelijk wezen dat ge later zeggen zoudt: oleum et operam perdidi.
De conceptie is zeer eenvoudig. Jufvrouw hester was eene weduwe, die in vorige jaren een huwelijk aanging tegen den zin harer familie, die zich spoedig om haar niet meer bekreunde. Zij verloor haar man vroeg en volgde hem spoedig in 't graf, twee hulpbehoevende kinderen achterlatende. Mary was vier jaren ouder dan haar broêrtje tommy, en toen zij onder vreemden moesten, had de kleine, die vroeg ontwikkeld was, 't zich in 't hoofd gesteld, dat zij haar broeder den weg door 't leven banen en hem eene eervolle positie in de maatschappij waarborgen moest. De zuster van hare moeder trok zich de weezen aan, maar schiller's woord werd aan hun bewaarheid: ‘vreemde zorg is liefdeloos’. Tante was eene booze vrouw; oom een zwak man, en de eenige die een hart had voor de arme kleinen, was hun neef john, een bengel, die een paar jaren ouder was dan mary. De zorg die de zuster voor den kleinen, eigenzinnigen broeder heeft, is niet onaardig geteekend, en onder de hoofdstukken, waarin mary's volgend leven verhaald wordt, zijn er wel sommige die vooral om de eenvoudige wijze der voorstelling lof verdienen. Mary slaagt dan ook op 't eind; zij brengt tommy tot eenen stand in de maatschappij, en wij verlaten haar als eene schoolhouderes, die allen aanleg heeft om eene oude vrijster te worden.

{==536==} {>>pagina-aanduiding<<}

't Boek is geschreven met het doel om aan te toonen, wat geduld, volharding, arbeidzaamheid en liefde vermogen; daarom achtten wij de keuze van het motto: ‘Door tijd en geduld wordt het moerbeziënblad glansrijk satijn’, eene zeer gelukkige, omdat dit juist het denkbeeld, dat in dit werk is nedergelegd, uitdrukt.
Veel nieuws, veel boeijends, veel belangrijks zal de lezer dus in deze bladen niet vinden, maar wie vrede heeft met 't genre en in eene dergelijke lectuur genoegen vindt, wie vooral zijnen kinderen eene voor deze vooral geschikte en niet alleen onschadelijke, maar zelfs nuttige romanlectuur in handen wil geven, hun kunnen wij den aankoop van dit goed vertaalde en keurig uitgevoerde boek met volle ruimte aanbevelen.
O. Mei 1858.

L-E.





Photographiën van kleine menschen, voor groote menschen nageschetst. Door N.A. van Charante. Te Schoonhoven, bij S.E. van Nooten. 1858. In gr. 8vo. 253 bl., met vignet in staal en 6 gekleurde platen. f 3-25.

't Was niet zonder belangstelling dat wij de verschijning van dit boek in de dagbladen zagen aangekondigd, en toen wij het ter beoordeeling voor dit Tijdschrift ontvingen, achtten wij ons aangenaam verrast. Typen aan het leven, aan het Hollandsche volksleven ontleend, en die geteekend door een Auteur die vooral door zijne geschriften voor de kinderwereld zich een niet ongunstigen naam verwierf, beloofden ons eene aangename en onderhoudende lectuur niet alleen, maar wij rekenden op iets dat ietwat meer ons kon geven, dan het vele dagelijksche en weinig beteekenende dat den critici van een tijdschrift nog al dikwerf onder 't oog, en ieder wie eerlijk zijn recensenten-pligt ter harte neemt, ook onder de aandacht komt.
De titel van het boek belooft veel; de naam van den Auteur deed ons vermoeden dat hij kinderen kennen zou, en wij hoopten dat hem ook de gave toebedeeld zou wezen, om kindertoestanden op eene bevallige, degelijke en aan het waarlijk gelukkig gekozene en rijke thema geëigende wijze te kunnen weêrgeven.

{==537==} {>>pagina-aanduiding<<}

Heeft de Heer van charante aan deze onze verwachting beantwoord? over 't algemeen moet Ref. tot zijn leedwezen verklaren: ‘neen’, en hij is verpligt er als zijne meening bij te voegen, dat de Auteur beneden zijn onderwerp is gebleven.
Wij willen deze onze min gunstige opinie door eene meer gedetailleerde beschouwing van dezen arbeid trachten te staven.
De Schrijver biedt ons, wat hij noemt ‘twaalf photographiën’ aan, onder de volgende titels:
‘De Boodschappenloopers - Het Kindermeisje - De Kweekeling-Ondermeester - De Martelaarsgang - Een Uitstapje naar Utrecht - Rijke Jongeheeren - Verwaarloozing en Redding - Kindergezelschappen - Oud en Jong - Mooi truitje - Een mislukte Kindervriend - en Zieke Kinderen.’
No. I. De Boodschappenloopers. Naar Ref.'s meening mag vooral deze schets, zoo door stijl als door weinig aan het onderwerp geëigend te zijn, onder de minst geslaagde gerekend worden. De boodschappenloopers treden toch op den achtergrond; het dameskransje Flora te veel op den voorgrond. Zonder den titel zou 't eene quaestieuse vraag zijn: of de Auteur bedoeld heeft de eigenaardigheden van de eerste, dan wel den heerschenden geest op eene dergelijke vereeniging als het laatste is, te schetsen. Wij zien den boodschapjongen, den aankomenden huisknecht niet, zoo als hij is; de figuur handelt, leeft te weinig; wij leeren hem grootendeels alleen kennen uit de praatjes van vier babbelachtige dames, die naar ons idée zich al zeer oneigenaardig en erg onnatuurlijk uitdrukken, wanneer eene van haar, over de toekomst van zulk een knaap sprekende, zich derwijze uitlaat als op bl. 24 voorkomt. Bij voorbeeld:
‘Neen’ - hernam zij edelmoedig - ‘wij zullen die (namelijk de opvoeding van den boodschaplooper) met elkander deelen, en telkens wanneer Flora (de naam waaronder het kransje bekend is) ons vereenigt, zal zij de kweekster zijn der teedere bloem, die de stormwind dreigde te knakken, maar nu op een veilig plaatsje is nedergezet, waar zij liefderijk wordt verzorgd om eens in schoonheid ontloken en tot sterkte opgewassen, hare liefelijke bekoorlijkheden rondom zich te verspreiden.’
En dat alles à-propos van een veertienjarigen bengel! Hier wordt zelfs de juistheid der photographie van het dameskransje twijfelachtig.

{==538==} {>>pagina-aanduiding<<}

Met No. II, Het Kindermeisje, maakt de Auteur het niet veel beter. Dit ‘verhaaltje’ is geen type, veel minder eene photographie. 't Is een beeld uit het leven van één kindermeisje, en dan nog een beeld dat men onzes erachtens in de werkelijkheid zelden terugvindt, een voorval dat even goed met een naaistertje, of eene andere dienstbare kan gebeurd zijn. Onze ornithologische kennis gaat ook niet verre genoeg om eene ‘stedelijke’ (zie bl. 27) van eene plattelandsche huismusch te kunnen onderscheiden. Wij meenden die te goeder trouw tot heden immer vogels van eenerlei veêren.
No. III, De Kweekeling-Ondermeester, is weder evenmin eene photographie; 't is eene vertelling en bovendien eene zeer onwaarschijnlijk en onnatuurlijk geschetste vertelling. Wie op een dorp en vooral op een dorp waar een orthodox-behoudende geest heerscht, eenigzins bekend is, zal een dergelijke invloed als de Auteur op zulk eene plaats zijnen negentienjarigen held als 't gevolg van eenen betrekkelijk kortstondigen arbeid toekent; zal zulk een uitslag als die 't pogen van dezen bekroonde, wel onder de onmogelijkheden rekenen. Arme predikanten, die onder eene tegen uwen geest strijdende, orthodox-Gereformeerde gemeente zucht, die er waarachtig geen middel meer op weet, schrijf aan uwen collega van charante en vraag 't hem waar of die heksenmeester waakt en leeft, kijkt of koopt dezen de kunst af, en... wie weet of uw lot geen keer neemt. Zúlk een als charante ons teekent verdiende een standbeeld!
De greep, waar van Groenianen en de Dageraad sprake is (bl. 67), vonden wij ook minder aardig.
No. IV, De Martelaarsgang, is een beeld uit het volksleven in een onzer groote steden en hier en daar goed geteekend. De Auteur zal deze toch niet onder de photographiën van kleine menschen willen gerangschikt zien? Als zulk eene van groote menschen is zij niet onverdienstelijk. Waar de Schrijver op eene zoo flinke wijze als op bl. 83 en 84 geschiedt, voor een verpligt onderwijs te velde trekt, daar heeft hij onze volkomen adhaesie en reiken wij hem gaarne de hand.
No. V, Een Uitstapje naar Utrecht, hoewel goed verhaald en sommige aankomende jongelieden juist weêrgevende zoo als zij zijn, is onzes erachtens hier minder op zijne plaats; voor groote menschen is het te onbelangrijk; in een kinder-
{==539==} {>>pagina-aanduiding<<}
boekje kon 't zijn nut hebben tot leering en waarschuwing.
No. VI, Rijke Kinderen, verdient eene eervolle vermelding.
No. VII, Verwaarloozing en Redding, zou den naam van goed mogen dragen als de kritiek de spreuk ‘eind goed, al goed’ in hare vlag voeren mogt. Het begin is niet alleen zeer onwaarschijnlijk; 't plaatsen van een valsch kustlicht op onze stranden, in onze dagen bijna eene onmogelijkheid, maar 't is vooral de gezwollen, gekunstelde en onnatuurlijke stijl van dit ‘verhaal’ die onzen weêrzin gewekt heeft. Eenige uit velen! Is ‘zeegolven’ geen leelijk pleonasme? En al wilde men nu de zon eens met den Heer van charante ‘een held des daags’ noemen - dat echter niet voor onzen goeden smaak pleiten zou - zouden wij dan uithoofde van het taalkundig geslacht niet ‘de heldin’ moeten schrijven? Is ‘vederdons’ iets anders dan elk ander mogelijk dons? Wie noemde vóór dezen den regen ooit ‘het gekletter van zoete hemeldroppelen?’ Wie hoorde ooit spreken van een ‘onstuimig’ gezin? Maar genoeg, wij willen van de overige Swanenburghiana afstappen om te verklaren dat, waar de Auteur ons in 't laatst gedeelte van dit verhaal Nederlandsch Mettray en de opvoedings-methode aldaar beschrijft, hij eene lieve en naar de natuur gekopiëerde teekening heeft geleverd.
No. VIII, Kindergezelschappen, is eene photographie, vooral de beide laatste gedeelten. Deze schets is eene der beste uit den bundel.
No. X, Mooi truitje maakt, hoewel in minder mate, toch op denzelfden lof teregt aanspraak, terwijl No. XI, Een mislukte Kindervriend, in ons oog alweder eene mislukte photographie van kleine menschen is; als eene uit de groote menschenwereld heeft zij meerdere verdienste dan No. XII, Zieke Kinderen, waarvan de slepende krankheden ons te onwaarschijnlijk voorkomen, en een kindersterfbed ons te veel aan de figuur van evangeline in beecher stowe's Negerhut herinnerde.
Nog zwegen wij van No. IX, Oud en Jong, en Ref. mag - tot zijne groote blijdschap - deze schets een juweeltje noemen. Als 't ook op letterkundig gebied geldt, dat ‘één goede daad menigte van zonden bedekken zal’, dan zal veelligt dit uitmuntend geteekende tafereeltje sommige critici ontwapenen. 't Is meer dan goed, de lezing en herlezing overwaardig; die 't bepeinzen wil, zal er winste

{==540==} {>>pagina-aanduiding<<}
meê doen voor dit misschien, voor 't leven der toekomst zeker. Wie in zulken vorm de onnavolgbare gelijkenissen van den grooten Stichter onzer godsdienst weet te behandelen, hem is die taak toevertrouwd, en wij zouden 't hem wel eens willen vragen: ‘gun 't kinderen meer tot ouden te spreken over menig ander waar en heerlijk woord, zoo als klaas en guurtje der oude grootmoeder, dat van 't verloren schaap, de verloren penning en den verloren zoon wisten te verklaren!’
Mogten we hier met dit aanprijzend woord eindigen, wij zouden 't zoo gaarne, maar de corrector van den Heer van nooten mag de roede niet ontglippen. Wij achtten hem die ontwassen, omdat we hem nimmer op zulk eene verregaande slordigheid hebben betrapt als hier 't geval is; wij lezen toch: ‘geplijsterd, soetsappig, burenpraatjes, wijfelarij, almoes, vensteren, hartvochtig, horizon, greinzen’ (en dat wel tweemalen), (viermalen) ‘lafenisteug’, (ontelbare malen) ‘taakwerk’, ‘volstandig’ voor bestendig, ‘walchelijke’, ‘zich wegschuilen’, ‘bevat’ voor besloten, ‘belagchen’ voor uitgelagchen, ‘onderkennen’ voor verkennen, ‘schoolier’, ‘wegens’ voor uithoofde, ‘omschansing’ voor verschansing, ‘gespelen’ voor spelen, enz.
't Is noodig dat de Heer van nooten, om zijns goeden naams wille, den man, die ten deze van zoo weinig naauwkeurigheid bewijs gaf, eens duchtig op de vingers tikt. De sierlijke uitvoering, die de Uitgever aan dit boek ten beste gaf, maakt die zorgeloosheid nog te onvergefelijker.
De Heer van charante houde ons 't openhartig woord ten goede, waarmede wij zijn arbeid hebben besproken. Wij deden dit omdat wij hoog liepen met het onderwerp 't welk hij zich ter behandeling koos. Wij zagen ons teleurgesteld, want wij hadden van hem iets goeds gewacht. En dat hij 't kan, bewijst de schets: Oud en Jong. Hij heeft de jeugd gadegeslagen en is een kindervriend, dit blijkt uit alles duidelijk; maar daarom is 't nog niet ieder gegeven, wat men zag, vooral op dit gebied, dat door zoo vele eigenaardigheden zich kenmerkt, juist weêr te geven.
Wat meerdere zorg aan zijn arbeid besteed, wat meer hechten aan eenvoud - vooral waar 't den stijl geldt - als 't kenmerk van 't ware, goede en schoone; wat diepere, minder oppervlakkige blik op zijn onderwerp, dat in lange nog niet uitgeput is, eenige studie van beets' nooit geëvenaarde Camera

{==541==} {>>pagina-aanduiding<<}
Obscura, en veelligt biedt de Auteur eens door den tijd eenige nieuwe photographiën uit het kinderleven aan, die waarachtig photographiën en wèlgelijkende, wèlgeslaagde bovendien zijn.
O. Mei 1858.

L-E.






1. Hoe Hans Christiaan Andersen zijn leven vertelt. Twee Deelen. Te Leeuwarden, bij G.T.N. Suringar. 1857. In post 8vo. VI en 281 bl., met gelith. portret en titelvignetten f 2-25; het portret afzonderlijk f :-80.

2. Te zijn of niet te zijn? Een Verhaal, door H.C. Andersen. Vertaald door P. van Os. Te Sneek, bij van Druten en Bleeker. 1857. In gr. 8vo. XXVII en 334 bl., met gelith. titelvignet. f 3-40.

Wanneer wij Nederlanders van Noorwegen of Zweden of Denemarken hooren gewagen, vaart ons, niettegenstaande de Noordsche luchtstroomingen zich aardig met onze waterdampen huwen kunnen, onwillekeurig eene rilling door de leden; maar meer dan dit; bij velen komt daarbij te gelijk het denkbeeld op van Europesche barbaren, en zij verwonderen zich, dat de producten der litteratuur, die zij nu en dan van hen te smaken krijgen, over het algemeen zoo weinig hebben van wilde vruchten. Het doet Ref., als beoefenaar en beminnaar der Noordsche letterkunde, steeds genoegen, wanneer hij iets goeds op onzen bodem ziet overgebragt, vooral wanneer dit geschiedt op eene wijze, die niet tot oneer van het oorspronkelijke verstrekt. In hoeverre dit het geval is met de beide werken, wier titels wij afschreven, zal nader blijken. Beginnen wij met No. 1. ‘Eene eend zat op hare eijeren te broeijen. En op zekeren dag hoorde men het eene ‘piep piep’ na het andere; slechts één ei, het grootste van allen, brak niet open. Volgens eene buurvrouw was het een kalkoen-ei en dus niet der moeite waard uitgebroeid te worden. Maar toch, de eend bleef nog zitten en ook uit dit ei kwam een jong te voorschijn; en ofschoon de moeder er zelve van schrikte, verzoende zij zich toch met het groote, leelijke kuiken, toen zij het met de andere jongen onbevreesd te water zag gaan. De andere eenden evenwel waren niet zoo goedhartig, maar ontvingen het lompe diertje lang zoo vriendelijk niet; en zoo ging

{==542==} {>>pagina-aanduiding<<}
het bij alle gelegenheden en op alle plaatsen; het werd overal beleedigd en verstooten en ontsnapte te naauwernood aan den dood. Zoo uit de maatschappij der eenden en zelfs die der menschen verbannen en verjaagd, bragt het een' ganschen winter tusschen het riet door, tot eindelijk het voorjaar kwam. En de lompe, leelijke, jonge eendvogel sloeg zijne vleugelen uit en hij vloog, hij vloog, tot hij de koninklijke vogelen, de zwanen, ontdekte. Toen werd het hem zoo zonderling, zoo droevig te moede, en het was hem, als of hij bij hen den dood zoude vinden; maar nog liever dit dan door allen en op allerlei wijzen gepijnigd te worden. En hij vloog verder en liet zich bij hen neder en riep: ‘dood mij maar!’ En hij boog zijn hoofd naar het water en verwachtte den dood - maar wat zag hij in het heldere water? Zijn eigen beeld; intusschen was hij niet meer een leelijke, lompe, zwartgraauwe vogel, maar zelf een zwaan. En hij werd vriendelijk ontvangen en de kinderen prezen hem als den schoonsten. En hij ondervond een zoo zalig gevoel, dat hij het hoofd omkeerde en het achter zijne vleugelen verborg. Hij was zoo gelukkig, maar volstrekt niet trotsch, en dankbaar juichte hij: ‘Zoo veel geluk had ik niet gedroomd, toen ik nog de lompe, leelijke eend was!’
Ziedaar, waarde lezer! u den korten inhoud van een der sprookjes van den ook in ons vaderland geliefden Deenschen dichter medegedeeld: het is tevens het beeld der persoonlijkheid, die in No. 1 tot u spreekt. Maar behalve het verhaal van strijd en overwinning, vindt gij er eene beschouwing van zaken van onderscheiden aard, en van personen van verschillende roeping, uit alle kringen en alle landen, die u boeit wegens het eigenaardig frissche der teekening, het gemoedelijke der opvatting, het naïve der uitdrukking, gelijk alleen de ‘Märchenkönig’, zoo als onze naburen a. noemen, doen kan. Behalve met verschillende gekroonde hoofden brengt hij u in kennis met oehlenschläger, ingemann, oersted, thorwaldsen, frederika bremer, jenny lind, chamisso, heinrich heine, victor hugo, lamartine, alex. dumas, rachel, freiligrath, Gebr. grimm, humboldt, dickens, e.a.m. Hij bezoekt met u een groot gedeelte van Europa (*), en overal

{==543==} {>>pagina-aanduiding<<}
is hij u een zeer onderhoudende gids. Hij verbergt overigens zijne gevoelens en gewaarwordingen zoo weinig, dat bezwaarlijk iemand - zijne benijders uitgenomen - aan zijne opregtheid twijfelen zal, wanneer hij al den schijn van ijdelheid niet geheel ontgaan kan. ‘Maar’ - zeggen wij met een Duitsch beoordeelaar (*) van a.'s werken - ‘ook andere dichters spreken gaarne van hunne werken, en terwijl zij voor alles, wat buiten hunnen kring ligt, slechts weinig ingenomenheid aan den dag leggen, keeren zij gaarne in het gesprek tot hun eigen ik terug; maar zij zijn slimmer dan a. en weten beter den schijn der ijdelheid te vermijden.’
Ref. moet den Uitgever ééne aanmerking maken. Het werk, dat wij aankondigen, is, volgens het Voorberigt, eene vertataling van ‘Das Märchen meines Lebens’, door den Auteur oorspronkelijk in het Hoogduitsch geschreven en door onzen landgenoot boudewijn in diens tijdschrift grootendeels medegedeeld. Een aantal jaren zijn voorbijgegaan, en andersen gaf in 1855 in zijn ‘Mit Livs Eventyr’ eene tot op dien tijd bijgewerkte geschiedenis van zijn leven, zijne ontwikkeling en vorming als dichter, zoodat hiermede het bovenvermelde ‘Märchen’ hoofdzakelijk, zoo niet geheel, vervallen kon. Nu zoude men mogen verwachten - en het Nederlandsch publiek, vooral dat, hetwelk de verschillende stukken in ‘De Tijd’ gelezen heeft, had het regt, zulks te eischen - dat het nieuwe, uitgebreidere werk van den Deenschen Schrijver geheel tot grondslag voor het door den Heer suringar aangeboden werkje gelegd ware; maar neen, alleen het laatste gedeelte is daaruit door den Heer ilpsema vinckers aangevuld, en, wij haasten ons er bij te voegen, dat hij, een paar kleine vergissingen in de vertaling uitgezonderd, zich met allen lof van die taak gekweten heeft. Het zal den hoogschatters van a. ongetwijfeld eene teleurstelling zijn, te ondervinden, dat hun niet alles gegeven is, wat zij verwachten konden. Ref. ten minste houdt niet van auto-biographiën, die aan het snoeimes waren overgegeven, en ofschoon hij wel wil bekennen, dat eene vertaling van het geheele werk (het zou bij gissing 600 bl. van het tegenwoordige hebben beslaan) voor den Uitgever misschien minder voordeelig zoude geweest zijn, komt

{==544==} {>>pagina-aanduiding<<}
het hem voor, dat het wat te veel geleden heeft door het tot op de helft te reduceren. Ref. zou vele belangrijke perioden uit het oorspronkelijke Deensche werk kunnen afschrijven, die de Nederlandsche lezer nu missen moet. Behalve de genoemde reden kan Ref. zich bezwaarlijk eene andere denken, die den Heer suringar tot de tegenwoordige wijze van uitgave heeft doen besluiten. Of was de vertaling van ‘Das Märchen’ reeds voltooid, toen de bewerker kennis kreeg aan ‘Mit Livs Eventyr’? Hoe het zij, wij wenschen andersen, waar hij het sprookje van zijn leven vertelt, veel toegenegen hoorders.
De uitvoering van het werk is goed; het portret geheel overeenkomend met dat voor het oorspronkelijke.
No. 2. De hoofdpersoon in dezen roman van a., niels bryde, is het kind van arme ouders, dat reeds in zijne vroegste jeugd den kost verdienen moet met boodschaploopen. Na den plotselijken dood van zijnen vader wordt hij door een Jutlandsch predikant als zoon aangenomen. Ofschoon geene andere wetenschap met zich voerende dan die van zijnen ouden Bijbel en zijn Duizend en een Nacht, bemerkt zijn tweede vader spoedig, dat de knaap geest genoeg heeft om nog meer te leeren dan eene Ode van horatius, welke de studenten hem in het Latijn hadden leeren opzeggen: hij zal dus predikant worden. Na zijne voorbereidende studiën, vertrekt niels naar de universiteit, om zich daar voor zijne aanstaande bestemming te bekwamen. De eerste maal, dat niels over het ‘Te zijn of niet te zijn’ had nagedacht, was geweest toen zijne beminnelijke pleegzuster bodil hem gezegd had, dat het Fata Morgana, dat zij eens te zamen op de Jutlandsche heide waarnamen, geene tooverij, maar eene natuurlijke verschijning was. De tweede maal was het, toen een student hem verklaarde, dat hij over dat alles (het bestaan van God volgens de opvatting der Christenen) heen was. Hij maakte kennis met het Leven van jezus door strauss, legde zich steeds meer en meer toe om het wezen der dingen te kennen, de wetten der natuur te bestuderen, de stellingen der wijsgeeren van den nieuweren tijd en der materialisten te toetsen aan zijn eigen oordeel. Een reisje, dat hij op kosten der ouders van een zijner mede-studenten, die tevens zijn leerling was, naar Noord-Duitschland deed, was oorzaak geweest, dat hij het bezoek zijner pleegouders uitstelde tot een volgend jaar, en zijne studie

{==545==} {>>pagina-aanduiding<<}
in de aangenomen rigting vlijtig voortzette, zoodat, toen hij het jaar daaraanvolgende zijn voornemen ten uitvoer bragt, hij zoo weinig de materialistische gevoelens, die hij nu geheel omhelsde, verheelde, dat er eene volstrekte verwijdering tusschen hem en den ‘orthodoxen’ japetus mollerup ontstond, niettegenstaande de pogingen tot verzoening, die bodil, de eenvoudige, gemoedelijke Christin, bij haren pleegbroeder aanwendde. Niels maakt kennis met eene Joodsche familie, van welke eene der dochters, esther, om haar verstand en wetenschappelijke beschaving, die onder anderen in hare kennis van göthe's Faust uitkomt, zijne bewondering trekt. Met opzet schijnt a. zijnen held te omringen met menschen, die verschillende rigtingen vertegenwoordigen op het gebied van godsdienstige overtuiging en geloof; zelfs eene heidin legt eene getuigenis af van haar geloof aan een leven na dit leven. Van al degenen, die a. op niels bryde's weg plaatst, is esther, die naderhand Christin wordt, de meest belangrijke persoonlijkheid. Ook de omstandigheden, tijden van oorlog en cholera, weet a. meesterlijk aan zijn doel: de zegepraal van het Christendom op het materialismus, dienstbaar te maken. Eindelijk, na esther's dood, wordt niels met het geloof als eene gave, niet als het gevolg van diepzinnig onderzoek, ‘verwaardigd.’
Ref. raadt al degenen, die ook in ons land den strijd tusschen Christendom en materialismus aanschouwen, ten sterkste aan, dit boek van a. te lezen; zij, die in de eerste plaats naar eene fijn gesponnen intrigue zoeken, hebben zeker reeds begrepen, dat zij zich teleurgesteld zullen zien.
En nu de vertaling? Het titelblad vermeldt: ‘Vertaald door p. van os.’ Wij weten reeds, dat eene dergelijke vermelding beduidt: vertaald naar eene vertaling (*), en wij willen daarover den Heer van os, die, in navolging van anderen, met eene waarheid te vermelden, eene andere verzwijgt, niet hard vallen.
Ref. heeft zich de moeite gegeven, verscheidene hoofdstukken met het oorspronkelijke te vergelijken, en moet tot zijn leedwezen bekennen, dat haast niet ééne bladzijde zonder aanmerking kon blijven. Overigens heeft hij daar, waar iets

{==546==} {>>pagina-aanduiding<<}
stroefs in de constructie heerschte, of zijn eigen begrip te kort schoot, het oorspronkelijke ter hand genomen, en dan bemerkte hij meermalen, dat geheele volzinnen weggelaten en andere weder bespottelijk vertaald waren, zoodat de Vertaler blijkbaar niet nagedacht heeft bij hetgeen hij op het papier zette. Eene lijst te geven van al zijne aanmerkingen, zou eene onmogelijkheid zijn bij de voor eene aankondiging toegestane ruimte. Hij zal zich slechts tot enkele der grofste misstellingen (van de uitlatingen zal hij maar zwijgen) bepalen. Dáár waar hij eene vertaling geeft, zal die zoo letterlijk mogelijk zijn.
Bl. 89. Is bij ons het gezelschaps-spel: de Poolsche Bedelaar, niet bekend, dat de woorden: Polsk Tiggergang onvertaald moesten blijven?
Bl. 160. Een vleeschhouwersstal met opgehangen stukken vleesch (lees: pooten, schenkels) en bloedige levers en lichten (l.: longen) bevonden zich bij het pad.
Bl. 182. Dat hij de echte waarheid (l.: het zeldzame kleinood des geloofs) geruild had voor hetgeen een groot schrijver (l.: beroemd geleerde) noemt: ‘de matte nabootsing van het regte verstand’ (l.: de schotel linzen van het bloote verstand).
Bl. 183. Deze denkbeelden (l.: bewegingen = aandoeningen) in het gemoed.
Bl. 186. Zweeft (l.: komt) er een koeltje (l.: uitwaseming, stank) voorbij, dat mij den poel herinnert.
Bl. 193. Mephistopheles slaat den bonten mantel van faust om hem (l.: zich) heen.
Bl. 289. Hij verbeeldde zich, dat zij tot een zekeren trap eene materialiste was, dat haar krachtig helder verstand alles met de rede overeen zocht te brengen, (lees: Hij meende, dat het punt van aanraking (namelijk van niels en esther) haar verstand was; de geest, het onbewust geniale, dat uit den diepen, reinen grond straalde, was het.
Bl. 210. Eenige der boeken, die hij las, maakten een zoo diepen indruk op hem, dat hij hunne leerstellingen als de zijne aangenomen scheen te hebben, (lees: In de gelezen geschriften had hij in het bijzonder datgene met rood onderstreept, wat uitdrukkingen van zijne eigene gedachten waren, of die hij als zoodanig opgenomen had).

{==547==} {>>pagina-aanduiding<<}

Bl. 217. Officier zonder aanstelling (l.: onderofficier).
Bl. 249. Keizerlijke leger, (l.: rijks-armee).
Bl. 280. Er had een strijd plaats in zijne ziel - het land, op het ongeloof veroverd - de onsterfelijkheid, die mogelijk was. (l.: Er was kamp en strijd in zijne ziel; het gewonnen land heette God, het verwachte: onsterfelijkheid).
Bl. 281. Aanvoerwegen (l.: stutten, steunpilaren).
Bl. 288. Het is in de sympathetische inkt en niet in de borst (l.: warmte).
Bl. 293. wordt gezegd, dat Madam (waarom niet: jufvrouw? (*)) jensen begreep, dat er in deze nieuwe godsdienst (die der Mormonen) niet bijzonder veel voordeel stak. Een weinig verder heet het, blijkbaar in tegenspraak met het pas vermelde, dat haar alles zoo uitlokkend voorkwam, dat zij bijna haar besluit genomen had, om mede naar Amerika te vertrekken. Deze tegenspraak vindt men in het oorspronkelijke werk niet.
Bovenstaande proefjes mogen voldoende zijn tot staving van ons ongunstig oordeel over deze vertaling. Ref. is niet in de mogelijkheid - en volgens den titel verlangt de Vertaler dit ook niet - om de Engelsche met de Nederlandsche uitgave te vergelijken, ten einde te oordeelen, in hoeverre de Heer van os schuldig is aan het lappenpak, waarin hij a. bij ons introduceert; hij staat als een te goed vertaler bekend, dan dat het ons niet zoude spijten, dat wij zoo vele aanmerkingen moesten maken. Intusschen, terwijl wij hoog loopen met andersen's schriften, smart het ons nog meer voor dezen, wiens eerste werk het niet is, dat zoo slordig vertaald in handen van het Nederlandsch publiek komt.
Uitdrukkingen als: ‘hartgrondigsten’ (bl. 51), ‘wondervol’ (bl. 56), ‘zij verklaarde hem - te zijn’ (bl. 81), ‘sal. de cans’ in plaats van de caus (bl. 170), ‘rijk van inhoud’ (bl. 109), ‘zich in een slecht humeur praten’ (bl. 289), waren ligtelijk te vermijden geweest.
De uitvoering verdient allen lof, maar of het vignet eene groote, breedgeschouderde vrouw (zie bl. 122) voorstelt, daaraan twijfelen wij zeer.





{==548==} {>>pagina-aanduiding<<}

Amy Herbert. Een Boek voor Meisjes, door Elisabeth Sewell. Vrij vertaald uit het Engelsch, naar de 7e uitgave, door Antonia. Amsterdam, P.N. van Kampen. 1858. In post 8vo. IV en 256 bl., met gelith. titelplaat en vignet, geb. in linnen met verg. stempels. f 2-25.

De Engelsche vrouwen hebben altijd eene bijzondere gaaf gehad, om onderhoudend voor de jeugd te schrijven.
Wie herinnert zich niet uit zijnen jongeren tijd de verhalen van Miss edgeworth en meer andere oudere schrijfsters? Onder de nieuwere behoef ik slechts elisabeth wetherell en hare Wijde, wijde Wereld te noemen, waarvoor hier een waardige tegenhanger wordt geleverd in ‘Amy Herbert.’
De jeugdige heldin, opgevoed door eene Christelijke moeder, bezit vele deugden. Zij is gewoon altijd der waarheid hulde te doen, en zich in alle omstandigheden naar den wil van anderen te schikken; zij is hare veelal ziekelijke moeder tot troost, zij bezoekt de armen in haar dorp, en verschoont met liefde de gebreken van haren naasten. Haar lot brengt haar natuurlijk in aanraking met menschen van verschillende karakters, ook onder anderen met twee nichtjes, die, ligtzinnig en voor de wereld opgevoed, zich juist niet veel om goede beginselen bekreunen, maar de ééne, wier geaardheid toch eenen goeden grond heeft, wordt door amy's zachtmoedigheid eindelijk overwonnen en verbeterd, zoodat deze in haar eene opregte vriendin vindt.
De juiste leeftijd van het meisje wordt in het verhaal niet vermeld, maar volgens de plaatjes geeft men haar dertien of veertien jaren, en, dien ouderdom in aanmerking genomen, zijn hare uitdrukkingen soms niet vrij van pedanterie, maar dit kan bijna niet anders zijn, bij die modelkinderen, die ‘engeltjes in jurkjes en broekjes’, zoo als hildebrand ze ergens noemt.
Over het geheel is ‘Amy Herbert’ een lief werkje; wij wenschen dat het door vele onzer Nederlandsche meisjes in handen worde genomen, en dat de lectuur daarvan moge strekken om vele zulke amy's onder haar te doen ontluiken.
Antonia leverde eene goede, vloeijende vertaling; de Heer van kampen leverde een helderen druk op mooi papier, eene

{==549==} {>>pagina-aanduiding<<}
perfecte correctie en een keurig bandje. Maar wij zouden willen verzoeken: op een anderen tijd liever geene plaatjes dan zulke! zij zijn beneden kritiek en dienen slechts om het boekje te ontsieren.

m.p.h.




Handleiding tot het Onderwijs in de Zinsontleding bij het lager Onderwijs, door T. Roorda. Leeuwarden, G.T.N. Suringar. 1858. In kl. 8vo. IV en 61 bl. f :-40.

De nieuwe wet op het lager onderwijs heeft ook de zinsontleding onder de vakken van dat onderwijs opgenomen, en daardoor den Schr. van dit werkje aanleiding gegeven om den onderwijzers eene korte handleiding aan te bieden en hun de methode aan te wijzen, die, naar zijn oordeel, het best daarbij gevolgd zal worden. - Intusschen werd de zinsontleding, ook zonder door wettelijke bepaling gevorderd te worden, reeds lang vóór dezen door een tal van onderwijzers mede onder de leervakken van 't lager onderwijs gerekend, en, ofschoon dan niet geheel op de hier gevolgde wijze, als middel tot oefening en ontwikkeling van het denkvermogen aangewend. Of zij nu hunne oude, zeker wel hier en daar niet volkomen logische, maar toch ook wel tot het doel, 't verstaan van den volzin, leidende manier voor de hier aangegevene zullen willen verwisselen - dit zal de tijd moeten leeren. Ons komt, bij al het zuivere en juiste, dat wij er hier en daar in opmerkten, die wijze nog niet eenvoudig genoeg voor om algemeen op de volksscholen gevolgd te kunnen worden.
Desniettemin raden we den onderwijzers dringend aan, het boekje te lezen en te herlezen: worden zij daardoor ook al niet dadelijk overtuigd, dat deze wijze van ontleding de eenig ware is, zij zullen er zich toch ongetwijfeld wenken in gegeven zien, waarvan partij te trekken is.




Geschiedenis des Vaderlands, voor jonge Lieden. Ook ten gebruike op Gymnasiën en andere Inrigtingen van Onderwijs. Door A. Beeloo. Eerste Stuk. Van de vroegste tijden tot het jaar 1648. Amsterdam, H.J. van Kesteren. 1858. In kl. 8vo. VIII en 214 bl. f 1-40.

Onder bovenstaanden titel heeft de Schr. ons eene beknopte

{==550==} {>>pagina-aanduiding<<}
geschiedenis van 't Vaderland geleverd, bestemd om èn als leesboek in de hoogere klassen der lagere en middelbare scholen gebruikt te worden, èn als onderhoudende lectuur voor meergevorderden in jaren te dienen.
Reeds de aankondiging van 't werk verheugde ons, omdat wij van den Schr. iets oorspronkelijks verwachten mogten, niet eene van die Geschiedenissen des Vaderlands, zooals er in de laatste jaren eenige 't licht zagen, waarin men op bijna elke bladzijde aan Mr. groen van prinsterer's Handboek of Mr. van lennep's Voornaamste Geschiedenissen herinnerd wordt; en ofschoon voor onze scholen de Leesboeken over die stof niet ontbreken, en wij zelfs in kwantes' Beknopt Overzigt door bosch bewerkt, en in swart's Geschiedenis des Vaderlands zeer geschikte meenen te bezitten, ofschoon van der maaten's Geschiedenis der Nederlanden een degelijk werk voor hen is, die de school ontwassen zijn, waren wij reeds met ingenomenheid het bovenstaand werk begonnen te lezen, toen de Redactie van dit Tijdschrift er ons de aankondiging van toevertrouwde. Die ingenomenheid vermeerderde naarmate wij verder lazen: overal toch erkennen wij den man van grondige studie en eigen onderzoek, en zijn wij al van meening eene enkele opmerking te moeten doen, 't is alleen om te bewijzen, dat we 't werk gezet lazen; overigens zal de geringe beteekenis dier weinige opmerkingen doen zien, dat de waarde van 't boek er niet in 't minst door verkleind wordt.
Vooraf echter willen wij degenen, die lust gevoelen deze aankondiging te lezen, eenigzins met den gang bekend maken, dien de Auteur in zijne behandeling gevolgd heeft, waaruit te gelijk blijken zal, dat hier niet, zooals vroeger mode was, in plaats van eene Geschiedenis des Vaderlands, eene Geschiedenis van de provincie Holland geleverd is, maar al de verschillende gedeelten van ons land in den loop der merkwaardigste gebeurtenissen daarin voorgevallen nagegaan zijn.
Na de Aloude Gesteldheid en vroegste Lotgevallen van Nederland beschreven te hebben, behandelt de Schr. het Grafelijk Tijdperk tot aan de Vereeniging van al de Nederlanden onder karel V, achtereenvolgens de geschiedenis der verschillende Gravenhuizen, die van Utrecht met Overijssel en Drenthe, Gelderland, Friesland en Groningen, Braband en Limburg, op beknopte, maar zaakrijke wijze en in geschikte afdeelingen

{==551==} {>>pagina-aanduiding<<}
doorloopende. De hierop volgende gedeelten bevatten het Grafelijk Tijdperk tot aan de Afzwering van filips, en de tijden, verloopen van de Afzwering van filips tot op den Vrede van Munster.
Hiermede eindigt het Eerste Stuk, dat eerlang door een Tweede zal gevolgd en volledig gemaakt worden.
In 't Voorberigt zegt ons de Schr., dat zijn streven geweest is, ‘zonder eenige achterhoudendheid of navolging van eenige bepaalde rigting, den geest van gematigdheid te huldigen, opdat het werkje door allen, wie het om waarheid te doen is, van welke kleur of geloofsbelijdenis, zonder aanstoot of ergernis zoude kunnen gelezen worden.’ Die verklaring zou ons van menig ander verdacht geschenen hebben: we hebben toch onder ons Leesboeken voor scholen over de Geschiedenis des Vaderlands zien verschijnen, waarin, door dergelijk streven, onzer geschiedenis geheel haar eigendommelijk karakter ontnomen, en dat heerlijk onderwerp in eene flaauwe, dorre opsomming van feiten veranderd werd, gekneed en vervormd met het grootsche doel om allen nuttig te zijn, of liever, den Uitgever een ruimer debiet te verzekeren.
Zeer verre is de Schr. van dit werk van daar gebleven, en de geest, dien we zoo gaarne onder ons volk zien voortleven, heeft niets geleden door de zucht om met wijze gematigdheid den gang der gebeurtenissen weêr te geven. Men leze slechts eenige bladzijden uit onzen strijd tegen Spanje, en men zal den Schr. danken voor zijne eerlijke, onbewimpelde voorstelling van zaken.
En zouden we nu, bij zooveel goeds, nog angstvallig jagt maken op kleinigheden, die ons mishagen?
Dan, we willen trachten even rond te zijn als de Schr. des werks, en zeggen, dat we ons een enkelen keer meenden te herinneren 't een of ander anders gehoord te hebben, b.v. 't gebeurde met herman de ruiter in 1570. Hier lezen wij in de noot (bl. 171), dat hij den brand stak in 't bijeengebragte kruid, waardoor hij zelf en vele vijanden met hem omkwamen. In bosscha's Neérl. Heldendaden te Land leest men, dat hij doodgeschoten of geslagen werd. - Van het in de lucht springen van Loevestein is dus hier geen sprake. Evenzoo verhalen het van der maaten en bosch in zijne bewerking van kwantes' Beknopt Overzigt.

{==552==} {>>pagina-aanduiding<<}

Ook lezen wij bl. 203: ‘De Engelschen verzamelden eene aanzienlijke zeemagt, onder schijn van Duins, maar inderdaad om de Spaansche vloot te beschermen.’ En iets verder: ‘de vijand bleef binnen Duins’. Dit zou kunnen doen vermoeden, dat Duins eene zeehaven ware; terwijl, zooals reeds vroeger in dit Tijdschrift is opgemerkt, Duins (Engelsch The Downs) eene keten van duinen is, die zich van Ramsgate tot Kaap Dungeness uitstrekt.
Eindelijk nog meenen wij te moeten zeggen, dat wij lezende opmerkten de schrijfwijze (bl. 2) eene gewigtige rol, eene waarheid, eene eervolle plaats, en elders (bl. 3) een keten, (bl. 6) een glansrijke zegepraal, (bl. 12) een vloot; (bl. 28) de geest van karel den Groote en (bl. 34) van alcuïn, den geleerden vriend van karel den Grooten; (bl. 31) aan karel den Eenvoudige en (bl. 37) aan karel den Eenvoudigen; (bl. 185) door zijnen aanhang en (bl. 189) met zijn gewonen spoed.
Wij weten, dat eenigen onder ons thans de lidw., bez. bijv. naamw., enz. als toonlooze woorden beschouwen, anderen daarentegen nog steeds de oude manier volgen, en een man, eene vrouw schrijven. De geachte Schr. van dit werk schijnt het echter voor onverschillig te houden, en nu eens de eerste, dan weder de laatste manier te volgen. 't Zelfde schijnt het geval met het als attribuut na het hoofdwoord geplaatst bijv. naamw.: nu vindt men het als zelfst., dan als bijv. naamw. verbogen.
Onze opmerkingen, we zeiden 't reeds vooraf, zijn van geene beteekenis; we maakten ze slechts om te toonen, dat we 't werk oplettend lazen. Het Tweede Stuk is reeds ter perse; en gaarne zeggen we, dat we 't met ingenomen belangstelling te gemoet zien, daar we zeker, wanneer eens 't geheele werk voor ons ligt, de liefhebbers van degelijke Geschiedenis des Vaderlands zullen kunnen geluk wenschen met een werk, dat hun een hoogst geschikten leiddraad aanbiedt bij de beoefening dier wetenschap.
De Uitgever heeft gezorgd, dat het uitwendige beantwoordt aan 't inwendige; druk, papier en correctie zijn onberispelijk, zelfs fraai en zuiver te noemen.

a.b.m.


{==553==} {>>pagina-aanduiding<<}

Korte mededeelingen.

Wij hebben de 2de tot 11de Aflevering ontvangen der nieuwe uitgave van van der palm's Bijbel voor de Jeugd. Daar dit werk tot nog toe het beste is van dien aard, bevelen wij het reeds om die reden aan alle ouders aan, die hunne kinderen op eene aangename en degelijke wijze met de Bijbelsche geschiedenis wenschen bekend te maken. Hier is veel te leeren, voor kinderen niet alleen, maar ook voor ouderen, wien wij wel durven aanraden, om ook dien Bijbel voor de Jeugd, als zij hem nog niet kennen, eens in te zien. Wij twijfelen niet, of de Uitgever (g.b. van goor, te Gouda) zal zich verblijden in een ruim debiet. Hij heeft toch alles gedaan om het te bevorderen. De prijs is zoo laag gesteld, (slechts 40 cts. het Stukje, en in 24 Stukjes is de geheele Bijbel compleet) dat elk, die iets over heeft voor de godsdienstige kennis en ontwikkeling zijner kinderen, zich gaarne voor zulk eene geringe opoffering een zoo degelijk werk zal aanschaffen. Hij ontvangt daarmede een kapitaal, dat wel meer dan 100 pCt. winst zal geven.

Een vrij overbodig werk is door den Heer an. de jager verrigt, die in de eerste Aflcvering van een boekje, getiteld: Proza en Poëzij, stichtelijke Lektuur, ons eene vertaling geeft van een gedeelte uit theremin's Abendstunden. Onder het afdrukken ontdekte hij eerst, dat de Abendstunden reeds in hun geheel vertaald zijn uitgegeven door den Heer smit te Groningen. Het is dus eene onschuldige, maar tevens nog al onnoozele dwaling, die hij beging; want het eerste wat men doet, als men zich nederzet tot de vertaling van een niet meer nieuw boek, zal toch wel zijn, om bij den uitgever in spe te informeren, of het niet alreede vertaald is. Pleegt de Boekhandelaar trénité, bij wien dit werkje verschijnt, daarmeê niet eene grove zonde tegen de regten van den boekhandel? Dit worde uitgemaakt door de Heeren s. en t. - Behalve het genoemde vinden wij hier nog vier versjes van spitta, carpentier, Miss sigourney en tholuck, die niet door schoonheid van vorm uitmunten en misschien ook reeds in een Hollandsch kleed waren gestoken. Wij raden den Heer de jager aan, indien hij dit werk mogt voortzetten, wat voorzigtiger

{==554==} {>>pagina-aanduiding<<}
in zijne keuze te zijn, maar treuren niet, wanneer hij besluit zijne onderneming te staken.

De Utrechtsche Predikant j.h. bösken heeft een steen willen aanbrengen voor het nieuwe kerkgebouw zijner vroegere gemeente te Vlissingen. Daartoe gaf hij eene leerrede uit, naar aanleiding van den 84sten Psalm, over de hooge waarde der openbare Godsdienstoefeningen. Na verklaring van den Psalm, spreekt hij eerst over de groote waardij, dan over het gebruik, eindelijk over het nut der openbare godsdienstoefeningen. Uit deze schets blijkt duidelijk, dat het thema niet juist gekozen is, want in het eerste der drie genoemde deelen vinden wij dit thema terug; en hoopten wij, bij het lezen der eerste bladzijden, in deze preek eene naauwkeurige onderscheiding tusschen godsdienst en godsdienstoefening te vinden, twee zaken, die maar al te veel, vooral in katechisatie-boekjes, zelfs in de besten, met elkaâr worden verward, ook hier zagen wij, ofschoon met een woord op bl. 25 de ware beteekenis der openbare zamenkomsten van de gemeente wordt aangeduid, toch ook weêr op de volgende bladzijde van openbare godsdienst - in plaats van godsdienstoefening - gesproken. Met uitzondering van enkele uitdrukkingen, waaraan de gemeente een zoogenaamd regtzinnig leeraar pleegt te herkennen, zooals deze: gij schijnt nog in den Heer jezus geene dierbaarheid te vinden, - laat zich deze preek met stichting lezen, en wenschen wij den Utrechtschen Predikant toe, dat zij beantwoorde aan zijne goede bedoelingen ten opzigte van het nieuwe kerkgebouw te Vlissingen.

Onder den titel van: Drie Dagen uit het Leven van gellert, wordt in een klein boekje (bij höveker, te Amsterdam, uitgekomen) de geschiedenis van gellert's beloonde weldadigheid meêgedeeld, als eene proeve, hoe op den arbeid der liefde Gods zegen rust. Het is een lief verhaal, dat het hart roert, en menigeen, die het leest, tot werkdadige liefde stemme. Vreemd is het wel, dat een man als gellert zijne laatste dertig daalders voor het koopen van hout bestemt, alsof de mensch van warmte alleen kon leven. Wij betwijfelen zeer, of deze bijzonderheid wel historisch is. Met leedwezen zagen wij ook hier weêr, dat de Schrijver (of Vertaler) van dit kleine

{==555==} {>>pagina-aanduiding<<}
stukje een vreemdeling is in zijne eigene taal. Ergerlijke taalen stijlfouten springen op menige bladzijde in het oog. Waarom nemen zulken, die hunne taal niet verstaan, en toch de literatuur met hunne grootere of kleinere geschriften willen vermeerderen, niet de moeite, hun werk door eene bekwame hand te laten overzien? Hunne stichtelijke boekjes zouden er niets minder, integendeel veel meer stichtelijk om zijn.

Mr. o. van rees aanvaardde zijn Hoogleeraars-ambt met eene Redevoering over de Staathuishoudkundige Geschiedenis van Nederland. Het behoeft geen lang betoog, dat die redevoering, welke toch geene dagen mogt duren, en dan nog zooveel mooije toespraken aan viri Clarissimi, Doctissimi, Ornatissimi, Consultissimi moest bevatten, alleen een lossen blik over het onderwerp kon werpen. Wij zijn met genoegen die aanwijzing gevolgd, en wederom versterkt in de meening, dat onze voorvaderen in theorie al zeer slechte Economici waren, maar dat hunne praktijk toch alles behalve verwerpelijk was.

In het Maart-Nommer van de Vaderl. Letteroefeningen van dit jaar hadden wij 't genoegen de eerste en tweede Aflev. aan te kondigen van het Nieuw Handboek der Aardrijkskunde met geschiedkundige Aanteekeningen. Naar de voornaamste Geschiedschrijvers en Aardrijkskundigen bewerkt door h. frijlink. In gr. 8vo. 30 vel en 432 bl. f 3-60. Reeds toen meenden we uit de gegeven vier vel druks te mogen opmaken, dat ons hier een geschikt handboek zou gegeven worden bij 't voortgezet onderwijs in de aardrijkskunde: die meening is bevestigd geworden. Het volledige werk, dat we nu voor ons zien liggen, voldoet, naar onze overtuiging, aan de eischen, die men in dezen tijd, bij 't beoordeelen van zoodanig werk, doen mag. Zelfs heeft de ijverige en naauwkeurige Schr. door zijne Nalezing aan 't eind van 't boek, niet alleen gezorgd, dat eenige drukfeilen en kleine verzuimen verbeterd en hersteld werden, maar tevens al de na het afdrukken voorgevallen merkwaardige gebeurtenissen aangevuld, en daardoor zijn werk zoo volledig mogelijk gemaakt. Met belangstelling hebben we nu ook eenige van de geschiedkundige Aanteekeningen gelezen, die telkens de geographische beschrijving der verschillende landen en streken voorafgaan; mogten we, we zouden gaarne hier eens eene proeve van behandeling ook daarvan geven: 't zij voldoende te zeggen, dat de Schr. beknoptheid en zaakrijkheid heeft weten te vereenigen, en dat we telkens als we 't een of ander volgens den Bladwijzer opsloegen, voldoende inlichting gevonden hebben.
Met ruimte meenen we daarom dit werk den beoefenaren der Aardrijkskunde te mogen aanbevelen; ook prijs en uitvoering laten niets te wenschen over.

a.b.m.

Miskende Liefde, en Haar Morgen en haar Avond. Twee Novellen van j. chr. gewin. Te Sneek, bij van Druten en Bleeker. 1857. In gr. 8vo. IV en 332 bl., met gesteendrukten

{==556==} {>>pagina-aanduiding<<}
titel en vignet. f 3-40. - Deze beide Novellen leveren weinig bewijs noch van voor- noch van achteruitgang op letterkundig gebied, bij den Heer gewin, die zich een niet ongunstigen naam als beoefenaar der ‘litterature facile’ verwierf. Wij vinden er den Auteur met zijne goede eigenschappen en zijne gebreken in terug. Over al zijne verhalen, zonder onderscheid, ligt een sombere tint verspreid, die op den duur aan zijn arbeid wel iets eentoonigs bijzet. Al achten wij den Lochemschen Novellist de evenknie niet van zijn begaafden stadgenoot den Heer a. de visser - die echter wel wat minder productief worden moet, wil hij ‘oorspronkelijk’ blijven - toch rangschikken wij hem gaarne onder onze degelijke auteurs in dit genre, en geven gaarne dezen goed uitgevoerden bundel een aanbevelend woord, vooral aan Directeuren van Leesgezelschappen, mede. Voor die kringen zijn deze Verhalen zeer geschikt.

O. Mei 1858.

L-E.

In de voorgaande eeuw werd de bedijking van de Beemster bezongen, of liever op rijm verhaald door Ds. wolf, Predikant in de Beemster, den echtgenoot van onze beroemde elisabeth wolf, geb. bekker, en hoe belagchelijk ook deze arbeid van den Eerwaarden Heer moge zijn, de eeuw, waarin hij leefde, verontschuldigt hem hierin veel. Hoe het nu echter mogelijk is, dat in onzen tegenwoordigen tijd iemand lust en smaak heeft om het voorbeeld van den Beemsterschen Dominé te volgen, zal den lezers der Vaderl. Letteroefeningen waarschijnlijk even onbegrijpelijk zijn als het voor Ref. is. En toch, het is gebeurd. Mr. j.p. amersfoordt heeft te Purmerende, bij j. schuitemaker, in 1857, een Leerdicht uitgegeven, dat tot onderwerp heeft: De Droogmaking van het Haarlemmermeer, en in hetzelfde genre is als het werk van genoemden Predikant; maar Ref. moet een ongunstig oordeel uitspreken. Even zoetsappig, mat en plat, even weinig dichterlijk en weinigbeduidend als Ds. wolf's rijmen, is het Leerdicht van Mr. amersfoordt. Als proefje diene het volgende tiental verzen.

Laat andren Holland plat en laag en leelijk noemen, 
Mij lokt de rijke wei met witte en gele bloemen. 
Ik min het vette rund, dat aan den waterkant 
Een heldren spiegel vindt met loovers om den rand. 
Ik roei graag door de vaart waar waterlelies groeijen; 
'k Hoor graag des kiewiets roep, of zie den kemphaan stoeijen, 
Niet in een apentuin, gekortwiekt en verminkt, 
Maar op een biezenland naar 's diertjes vrij instinkt, 
Waar 't zwarte waterhoen en de pleviertjes wonen, 
Die schuilen in den kant of zich ter noo' vertoonen! 

Hiermede is genoegzaam aangegeven, wat soort van poëzij Mr. a. heeft laten drukken.





{==557==} {>>pagina-aanduiding<<}

Boekbeschouwing.

De Gelijkenissen van den Zaligmaker. Door C.E. van Koetsveld. Eerste Stuk, (I.-VIII. Aflevering.) Te Schoonhoven, bij S.E. van Nooten. 1857. In 4to. 124 blz. Met platen. Per Aflevering, bij int., f :-50, buiten int. f :-56½.

Wie als maatstaf van 't geen er goeds en aanprijzenswaardigs in de theologische wereld de pers verlaat, het meerder of minder spreken en roemen over een werk beschouwt, die zal de ‘Gelijkenissen van van koetsveld’ niet hoog stellen, en de langzaam voortgaande verschijning er van met onverschillige oogen aanzien. Die verschijning toch maakt weinig gerucht, veel minder dan de talrijke elkander opvolgende schriften over Bijbelgezag, Schriftkritiek, Determinisme en Indeterminisme, benevens al hetgeen de voorstanders der nieuwere theologie met hunne tegenstanders in 't openbaar meenen te moeten behandelen. Ieder schriftgeleerde, die òf oude òf nieuwe dingen uit zijnen schat te voorschijn brengt, vindt goedkeuring en toejuiching, ten minste levendige belangstelling; maar als daar een optreedt, die, naar 's Heeren woord, gelijk een heer des huizes, uit zijnen schat nieuwe en oude dingen voortbrengt, dan moet hij tevreden zijn met eene meer stille en innige belangstelling. Gelukkig, dat die onder ons niet uitblijft, want, getuige de lijst der inteekenaren voor het aan te kondigen werk, toen een van koetsveld beloofde ‘de gelijkenissen des Heeren’ te behandelen, waren honderden bereid om zijnen uitgever te schragen, zelfs ondanks dat deze eene niet kleine som als bewijs van belangstelling vroeg. De genoemde lijst is een verblijdend teeken des tijds met hare namen van mannen, eerwaardig door stand en betrekking, namen ook, die wij hier minder verwachtten, maar met groote vreugde vonden, namen van R.C. Priesters! Hoe groot juist de deelneming in deze uitgave is, kunnen wij moeijelijk bepalen, want de boekhandelaars paraderen ook op de lijst met de getallen der geplaatste exemplaren achter hunne namen, terwijl toch zeker de meeste dezer exx. nog eens vermeld worden op
naam van

{==558==} {>>pagina-aanduiding<<}
degenen, aan wie zij geleverd worden. Doch zeker is 't, dat de deelneming aanzienlijker moest en zeker zou wezen, indien het schrijver en uitgever beiden niet had goedgedacht op eene, onzes achtens, noodeloos kostbare wijze dit werk het licht te doen zien. Wat de Heer v.k. ook zegge voor het onontbeerlijke van platen, over welker schoonheid van teekening en keurigheid van uitvoering wij niet met hem willen twisten, wij zijn er nog volstrekt niet van overtuigd. Om ons eene heldere voorstelling te vormen van de beelden, door onzen Zaligmaker geteekend, hebben wij niet ééne plaat noodig gehad, misschien omdat de pen van v.k. ze ons te aanschouwen gaf. Zoo dikwijls integendeel als wij het oog op die platen sloegen, werden wij versterkt in onze gedachte, dat zij doelloos zijn, en dat allermeest waar wij die bij de gelijkenis van ‘het opschietend zaad’ voor ons hadden. Wij betreuren het voornemen om een prachtwerk het aanzijn te geven, toen er gedacht werd aan het in 't licht zenden der ‘gelijkenissen van v. koetsveld’; wij gelooven, dat de uitgever dit niet gewaagd zou hebben, indien hij niet had kunnen hopen, dat de naam des Schrijvers de onnoodige belasting aan het publiek zou afvergen; en wij verblijden ons grootelijks, nu het oorspronkelijk plan zoo gewijzigd is, dat er minder platen dan eerst beloofd was (altijd nog 40 te veel!!), zullen verschijnen. Anders verdient de uitgever veel lof. Het papier is van goede kwaliteit, gelijk voor een werk van blijvende waarde past; de druk is over 't geheel duidelijk en net, al wordt het oog hier en daar door onzuiverheid, vooral in de inteekenlijst, beleedigd. Ook verdiende de pletter over enkele bladen berisping. Wij vitten niet; maar nu de Heer van nooten een prachtwerk heeft willen uitgeven, mogen wij toch wel, wat kruseman bij de eerste
uitgave der ‘Bijbelsche Vrouwen’ ons deed zien, in vergelijking brengen met hetgeen wij van zijn Schoonhovenschen konfrater ontvangen.
Het zij er echter verre af, dat wij in eenige vergelijking van het inwendige dezer beide werken zouden willen treden; zij behooren in dat opzigt tot een geheel ander genre, en hadden daarom ook een geheel andersoortig kleed moeten dragen. Maar dat genre van v. koetsveld's geschrift stellen wij hoog, zeer hoog. Hij is een eenig man. Gij kunt niet zeggen, dat hij dezer of gener partij bepaald is toegedaan. Terwijl anderen

{==559==} {>>pagina-aanduiding<<}
twisten en strijden (dat ook moet geschieden), vergeet hij het voortbouwen niet, en kan het niet uitstaan, dat het minst betwistbare uit de evangelische verhalen, de schoone gelijkenissen, eigenlijk onder ons nog zoo weinig bekend is en doorgrond wordt. Naar zijnen aanleg is hij het zeker, die ze voor ons moet behandelen; hij die kan opmerken en schilderen als de beste, en dus de door den Heer gegeven beelden kan weêrgeven, hij, die daarenboven door zijne groote geschiedenis- en menschenkennis ze kan overbrengen op den tijd van 't voorheen en van 't heden. Ja, wonderlijk en zeldzaam! zelfs mist hij het noodig geduld, anders 't bijna uitsluitend deel der kamergeleerden, niet, om de droogste grammaticale en antiquarische quaestiën grondig te behandelen. Voeg daarbij nog zijne benijdenswaardige onpartijdigheid, en gij zult hem gaarne hooren. Hij heeft zijn eigen standpunt, noch oud, noch nieuw, een zelf verworven standpunt. Hij wil van ieder leeren en dweept met niemand. Want ook den Jezuït gebruikt hij en prijst hij, waar diens exegese goed is, en, terwijl hij met toestemming hier en daar Dr. meyboom's Leven van jezus citeert, laat hij niet na, dezen vluggen geleerde eens als ter loops de waarheid te zeggen, waar hij schrijft: ‘Dr. l.s.p. meyboom drukt ook hier weder de slotsom van zijn (of wieseler's) onderzoek op wat stelligen toon uit, als hij zegt’, enz. Dat, als zulk een man, zoo uitnemend voor dit werk geschikt en zoo geheel daarmeê ingenomen, volgens zijne eigene verzekering, er zich aan wijdt, iets zeer uitnemends de vrucht van zijnen arbeid is, daaraan valt niet te twijfelen.
Ref. kan dan ook volmondig van dit Eerste Stuk getuigen, dat er in den laatsten tijd geen werk zoo degelijk en belangrijk onder ons in 't licht is verschenen. De Heer v.k. verdient de meest dankbare hulde voor den tijd en de moeite, die hij aan de gelijkenissen ten koste legt; hij gevoelt zijne verpligting om te geven het beste wat hij heeft, den schat zijner uitgebreide geleerdheid, de vrucht zijner ware wijsheid, de resultaten zijner scherpzinnige menschen- en wereldkennis. Iedere bladzijde getuigt u voor 'tgeen gij zeker zoo gaarne met ons bij een Auteur opmerkt, dat hij eerbied heeft voor het werk, 'twelk hij onderneemt.
Reeds de ‘voorloopige inleiding’, die bij de voltooijing van

{==560==} {>>pagina-aanduiding<<}
het geheel door eene andere zal vervangen worden, doet ons de hooge ingenomenheid van den Schrijver met zijn onderwerp kennen en begrijpen. Als kind had hij de gelijkenissen lief, zij werden hem te dierbaarder toen hij de beteekenis harer beelden leerde begrijpen, toen hij ze als zoo geschikt voor den kansel ging waarderen en door de eenzijdigheid der theologische rigting, die van geene leer schier wilde weten, of zoo menige uitspraak des Heeren voor heel of half onecht verklaarde, tot grootere hoogschatting er van geleid werd. Er bestond behoefte aan eene behandeling der gelijkenissen, aan eene beschouwing er van als één welgesloten geheel - geen wonder, dat de bekwame man handen aan het werk sloeg. Hij heeft zich de groote bezwaren niet ontveinsd. Vooreerst de bepaling van wat eene gelijkenis is. Zeker een groot bezwaar, en ook die welke de S. geeft, schijnt te ruim: of valt ook niet onder haar de door petrus, Matth. xv vs. 15, zoo genoemde gelijkenis, waaraan v.k. dien naam zou weigeren? Wij danken hem voor hetgeen hij waars en goeds zegt van de overgangen der eene soort van spreekvorm tot de andere, maar moeten dan ook aanmerken, dat hij, waar hij die soorten in opklimmende reeks tracht te bepalen, veel te weinig juist en precies is. Over 't geheel is dit eene onzer algemeene aanmerkingen op gansch het werk, dat de Schr., die over zoo rijk een schat van denkbeelden te beschikken heeft, met het uitdeelen er van vaak verlegen is, en ons door de verscheidenheid zijner gedachten vermoeit en afmat zonder ons een juist hoofddenkbeeld te geven. Ook deze anders zoo heldere en scherpziende man doet ons nu en dan op wolken en nevelen staren - of zullen wij liever zeggen als op den melkweg? In een werk zoo lang en zorgvuldig in het brein bekookt, moest de lezer nooit ééne periode vinden, waarbij hij naar den zin of den
zamenhang met het voorgaande en volgende raden moet, nooit één hoofdstuk lezen, of de hoofdgedachte des schrijvers moest hem helder voor den geest staan en een totaal-indruk zijn deel zijn. Zeker is dat groeperen voor den rijkbedeelde moeijelijker dan voor den armen van geest: maar wat beteekent het b.v. als gezegd wordt, dat ‘aan johannes' evangelie woord en vorm der eigenlijke parabel vreemd is,’ wanneer wij namelijk v.k.'s bepaling van parabel aannemen? - dan had ook geen gedeelte van het vierde Evangelie

{==561==} {>>pagina-aanduiding<<}
op de lijst der gelijkenissen moeten voorkomen; of verstaan wij de beteekenis van dat onduidelijke woord eigenlijk niet, en omvat de genoemde bepaling eigenlijke en oneigenlijke gelijkenissen? Nog eens vragen wij: hoe en wat? waar wij lezen, ‘dat zinnebeeld, voorbeeld en allegorie door de gegevene bepaling worden ingesloten, zoo zij de uitdrukking bevatten eener algemeene of historische waarheid.’ Het denkbeeld, dat door deze laatste woorden wordt uitgedrukt, vatten wij waarlijk niet. De opmerking, die verder volgt, over de mensch als hoofdpersoon in 's Heeren gelijkenissen, begrijpen wij zeer goed; maar het hooge gewigt, dat de Schr. hieraan hecht, kunnen wij er onmogelijk aan geven. En toch komt hij er bij de latere behandeling gedurig op terug. Meer bewonderen wij hem, waar hij tot het moeijelijke werk der rangschikking voortschrijdt, waarbij het koningrijk der hemelen zijne hoofdgedachte is. Dat deze rangschikking altijd eenigzins willekeurig blijft, zal hij zelf allereerst toestemmen, en getuigen reeds wisselingen en veranderingen in het toch niet ondoordacht opgegeven schema. Zoo blijven wij dan ook hier nog vragen en kunnen geen antwoord vinden. De opschriften der afdeelingen mogen voor den Schr. duidelijk en bepaald zijn, zij maken op ons denzelfden indruk als de elders gegispte opgave van de deelen in zijne Leerredenen. Vooral dat algemeene beelden des koningrijks laat eene voor helderheid en bepaaldheid schadelijke speelruimte. De Schr. zelf heeft iets gevoeld van de onzekerheid en ongelegenheid waarin hij door dezen titel was gebragt, als hij later de plaatsing van het vischnet onder deze eerste rubriek verdedigt - en waarom, als de gelijkenissen van dien éénen dag zulk een geheel uitmaken, er een paar
tot later orde uitgesteld? Wat beteekent dat zonde en genade, geloof en liefde? wij moeten naar de bedoeling er van zoeken, en vinden haar wel meer dan wij aanvankelijk dachten, dat zij in de woorden ligt, maar toch niet volkomen. Zijn wij ondankbaar? Wenschen wij dat v.k., de meester in het verstaan van 's Heeren gelijkenissen en daardoor onbarmhartig streng tegen de dwaasheden, die de schriftverklaarders er van hebben opgedischt, ook meester zij in het systematiseren? 't Is zeker moeijelijk om ook hierin eene eerste plaats te bekleeden voor den man met zoo groot een rijkdom van gedachten, en groote en goede gedachten ook, dat hij zich bezwaarlijk door ééne, die zijne

{==562==} {>>pagina-aanduiding<<}
bijzondere sympathie heeft, laat leiden. Maar toch, zij er bij veel gebrekkigs reeds veel voortreffelijks in de zamenvoeging der gelijkenissen tot één geheel, dat haalt niet bij het meerdere uitmuntende, dat de behandeling van elke in 't bijzonder kenmerkt, en waarop de krachtige aanmerkingen van het laatste gedeelte der voorloopige inleiding ons voorbereiden.
Wanneer wij nu het oog slaan op die behandeling van iedere gelijkenis in 't bijzonder, zoo treft ons terstond in de vereenigde beschouwing van den schat in den akker en den koopman in schoone paarlen de schilderachtige wijze, waarop de Schrijver onzen Heer geteekend heeft, bezig met leeren uit het schip, en waarop hij ons den man voorstelt, die den schat in den akker vindt. Wat hebben wij nog eene plaat noodig, wij die lezen kunnen en den schilder met woorden kunnen begrijpen? Ook de beteekenis van het beeld gelooven wij dat de Schr. juist gevat heeft: groote, onbepaalde opoffering voor hetgeen groote waarde heeft. Men ziet, dat in deze verklaring der eenvoudigheid hulde wordt gedaan, en dat is overal zoo, waar men v.k. over de beteekenis der parabelen hoort spreken. Hij heeft nog eens den geweldigen strijd begonnen en zet dien voort tegen de kleingeestige exegese, die het zich ten pligt stellen, ieder punt over te brengen. Voorwaar, een nuttig werk, zulke dwaasheden te keer te gaan! Ofschoon, de Nederlandsche helderheid achtte over 't algemeen reeds die exegese gering, waarom misschien de gedurig wederkeerende reeks van bespottelijke verklaringen wel eens wat noodeloos lang is: zoudt ge in plaats van dat zoo uitvoerig pleidooi voor eenvoudigheid niet gaarne eenige lofrede op bepaaldheid ontvangen hebben? Want, dat de woorden: ‘de man die den schat in den akker vond, is ons ten voorbeeld van groote, van onbepaalde opoffering voor hetgeen ook eene groote, ja! eene onberekenbare waarde heeft’, nog zeer onbepaald zijn, zal de Schr. zelf erkennen, terwijl op deze aanwijzing wordt voortgebouwd tot verdere ontwikkeling van de beteekenis der parabel. Daarbij komen dan ook zaken voor, aan welke, naar Ref.'s oordeel, onze Heer, toen Hij haar uitsprak, niet gedacht heeft, zooals eene aanbeveling van
het niet luide spreken over den schat en zijne heerlijkheid, op grond van het woord: van blijdschap gaat de vinder heen; hij gaat en handelt. Mogen wij met een enkel woord ons oordeel over den bedoelden zin van deze treffende beeldspraak

{==563==} {>>pagina-aanduiding<<}
in verband met die van ‘den parel’ zeggen? Wij gelooven, dat de Heer in de gelijkenis van den schat in den akker in geenen deele den man als beeld of voorbeeld heeft willen stellen, dat hier alles op den schat aankomt, terwijl in de andere de koopman de hoofdpersoon is. Voor ons heeft het nog kracht, dat de eene begint: ‘het koningrijk der hemelen is gelijk een schat’, en de andere: ‘het koningrijk der hemelen is gelijk een koopman’. De Heer v.k. heeft dit zelf ook aangewezen, bl. 19 v.b., maar waarom dit bij de uitwerking niet in het oog gehouden? Dan zou die uitwerking bij de eene geweest zijn de ontwikkeling der gedachte: ‘Het koningrijk der hemelen is alle opoffering waardig’, die bij de andere de ontvouwing: ‘hoe de burger van dat koningrijk de erkenning van die gansch eenige waarde openbaart.’ Nu wordt onze verwachting hoog, zeer hoog gespannen door de verklaring van beide beelden, (vooral die over paarlen en paarlvisscherij getuigt van groote belezenheid en bekwaamheid); maar de overbrenging der beeldspraak op de dingen van het koningrijk Gods mist die juistheid, welke ons niet in het onzekere zou laten wat nu de bedoeling des Heeren in beide gelijkenissen eigenlijk geweest is.
Veel minder gevaar voor dit gebrek was er bij de verklaring der gelijkenis van ‘den zaaijer’, welke verklaring door onzen Heer zelven gegeven is. Deze noemen wij met vollen nadruk uitmuntend. De aanmerking tegen de kleingeestigheid dergenen, die het er voor houden, dat jezus een zaaijer moet gezien hebben, toen Hij de gelijkenis voorstelde, is geheel afdoende. Maar v.k. zelf zag in den geest een zaaijer en deed hem ons zien: welk een eenig talent van schilderen! En wat tact voor populaire exegese daarbij, wanneer wij hem (bl. 37) de uitdrukking: het woord hooren verklaren! Daarom mag het bevreemden dat wij bl. 38 lezen: ‘En dit woord wordt gerigt, zooals bij herhaling de gelijkenis zegt, tot het hart: want hoewel jezus wil, dat zijne hoorders onderzoeken en kennen, en een apostel verklaart: “Ik spreek woorden van gezond verstand”; - de waarheid, die vrijmoedig aan 's menschen oordeel onderworpen wordt, rigt zich toch vooral tot zijn gemoed en geweten.’ Hoe? stelt v.k. de Bijbelsche uitdrukking hart gelijk met gemoed en geweten? Anders en beter oordeelt, dunkt ons, Dr. v.d. ham in het ook door v.k. hoog geschatte Bijbelsch Woordenboek voor het

{==564==} {>>pagina-aanduiding<<}
Christelijk Gezin op het artikel Hart: ‘is niet alleen de zetel’ - zegt deze aldaar - ‘des gevoels, der hartstogten en der begeerten, maar ook des verstands, daar de onderscheiding tusschen verstand en hart in de H.S. onbekend is. Daarin staat hart nooit in tegenstelling met verstand, maar wordt zoowel verstand en oordeel, als gevoel en wil, aan het hart toegeschreven.’ Te meer verwonderde het ons deze verwarring bij den Heer v.k. te vinden, daar hij bl. 43 zegt, dat hart in den Bijbel den geheelen inwendigen mensch uitdrukt, waarbij wij de clausule: ‘maar zóó, dat altijd het zedelijk wezen van den mensch op den voorgrond staat’, gaarne krachtig bewezen zouden willen zien. - Doch terwijl wij deze ééne onjuistheid aanwijzen, mogen wij niet zwijgen, dat het stuk overvloeit van allerlei gepaste, ware, verrassende opmerkingen, zooals dat wij niet moeten letten op de Pharizeërs bij de toepassing dezer gelijkenis, dat de Heer hier, wat men er ook aan torne, van een schoon en goed hart gesproken heeft, en andere zaken meer, waarbij de dwaasheden veler uitleggers gegispt worden. De toepassing dezer gelijkenis op de geschiedenis der kerk en op de geschiedenis van het dagelijksch leven is uitmuntend (vooral wat den slechten, minder wat den goeden grond betreft) waarom wij het eene phrase noemen, als v.k. onnoodig het maken dier toepassing hiermeê verdedigt, dat jezus zelf zijne voorkeur voor deze gelijkenis geopenbaard heeft, terwijl hij haar verklaarde. Maar wij willen het als geheel iets anders, als iets veel meer dan eene phrase beschouwd hebben, wanneer wij verklaren, dat v.k. ons het juist tegenovergestelde bewijst van
'tgeen quinctilianus van te vlugtige studie getuigt (zie noot bl. 41): ‘Dit soort van vroeg rijpe verstanden (ingenia) komt niet ligt ooit tot eenige vrucht.... Zij brengen niet veel voor den dag, maar spoedig. De ware kracht ontbreekt, en het steunt niet op diepe wortelen. Even als het zaad, boven op den grond gestrooid, spoediger uitloopt, maar als een teedere grasspriet, slechts looze halmen geeft, die dorren voor den oogst.’
Met minder ingenomenheid dan over de behandeling van ‘den zaaijer’ moeten wij spreken over die van ‘het opschietend zaad.’ Niet dat ook zij niet van des Schrijvers belezenheid en bekwaamheid getuigt: eigenaardig is reeds weder de aanhef over de betrekkelijke waarde van het tweede Evangelie; kalm en gematigd, maar daarom niet minder zogerijk

{==565==} {>>pagina-aanduiding<<}
de wederlegging dergenen, die aan deze gelijkenis een zeer wonderlijken oorsprong toedichten; ja, al ware 't enkel om het keurig citaat van den kernachtigen stuart, zoo zouden wij deze bladzijden op prijs stellen. Maar wat ons er in hindert, is het zwevende in de verklaring der gelijkenis. Bl. 55 van onderen lezen wij: ‘Niet alleen, zoo als onze Bijbelvertaling heeft, dat hij niet weet, hoe het groeit: dit weet eigenlijk niemand. Neen! de tegenstelling is: hij zelf, hij die het zaaide, weet het niet.’ En niettegenstaande deze, onzes inziens, juiste verklaring van de oorspronkelijke woorden (ὡς οὐκ οἶδεν αὐτός), wordt het toch bij de overbrenging: het zaad des koningrijks groeit, wij weten niet hoe? (zie bl. 60 v.b.), terwijl de gedachte hier op den voorgrond had behooren te staan: het eigenlijke groeijen van het zaad des koningrijks gaat zonder ons toedoen.
Veel meer lof geven wij aan de bewerking van de gelijkenis, gewoonlijk die van ‘het mostaardzaad’ genaamd. De botanische quaestie, die hier natuurlijk wordt aangeroerd - neen, niet aangeroerd, maar grondig behandeld - geeft gelegenheid om onzen eerbied te wekken voor de uitgebreide algemeene kennis des Schrijvers. De overbrenging van het beeld is voortreffelijk en geschiedt op eene aangrijpende wijze; en hoe v.k. geneigd is om, waar hij maar kan, het goede op te merken, al is 't niet bij zijne medestanders, getuigt het gezegde bl. 75. Neen, de mystieke schriftuitlegging, die ook wil letten op den heilzamen aard van den mostaardkorrel, kan bij hem geene toestemming vinden, maar zij geeft hem toch de ware gedachte in de pen: ‘Wanneer, b.v., doorn- of distelplant uit een even klein zaadje voortkwamen, zou toch de Heer zeker die niet tot het zinnebeeld van zijn koningrijk verheven hebben.’
Indien er dan ooit weêr sprake kwam van kerkelijke tucht, eene misschien al te vergetene zaak, zoo zouden wij den wijzen, bedaarden, gelijkmatigen v.k. gaarne willen hooren. Wij zouden hem dan nog zijn bepaalder oordeel willen vragen over 't een en ander wat hij te boek heeft gesteld, toen hij handelde over het onkruid des akkers. De bezwaren, die op kerkelijk gebied de uitlegging der gelijkenis drukken, voortspruitende uit Matth. xviii vs. 17 en 1 Kor. v vs. 2 zijn wel aangewezen en eenigzins, maar niet volkomen opgeheven. Bij

{==566==} {>>pagina-aanduiding<<}
de bespreking er van doet v.k. ons weêr veel te veel op nevelen staren, en dat nevelachtige zijner manier van uitdrukking hindert ons niet het minst, waar hij den zin der gelijkenis in weinige woorden meent weêr te geven. Of blijft het verzoek, de bede verre van u: ‘och, zeg het ons in éénen enkelen zin!’ als gij daar leest: ‘Hun voortdurend zamenzijn, in dezelfde gemeenschap met de ware geloovigen, is, naar algemeene toestemming, de hoofdzin der gelijkenis; maar dan is ook die onberaden ijver tegenover wijze langmoedigheid, - separatisme, uitbanning en vervolgzucht tegenover rustigen voortgang en overwigt van het goede, - een ontijdig menschenoordeel hier en een beslissend Gods-oordeel hier namaals, - geen bijwerk, maar het eigenlijke middelpunt der gelijkenis?’ - Eilieve, hoe vele verschillende gedachten vormen het middelpunt! En wat de hoofdzin is, is dat niet het eigenlijke middelpunt? Zulke vragen doen ons een niet zoo gunstig oordeel vellen over de verklaring der beelden als over hunne beschrijving - want waarlijk, ook de uiteenzetting van hetgeen zizaniën zijn, verdient den hoogsten lof; waarmeê intusschen niet bedoeld is, dat wij in die verklaring niet veel, zeer veel voortreffelijks vinden: v.k. is geheel t'huis in makro- en mikrokosmos beide! Hij roert, hij schokt u het hart. Is hij geen vreemdeling in de kleine wereld van zijn eigen hart, dan weet hij, misschien tijden en gelegenheden zich herinnerende, zelf best te verklaren, welke de oorsprong is van de krasse noot, bl. 77: ‘Onze overzetters hebben hier en vs. 30 (dat onkruid) niet te onregte het artikel zóó vertaald, daar het in 't Grieksch meer nadruk hebben kan dan bij ons. (Verg. trommius, Concordantie, op de woorden dat en het.) Ook dit wordt, als zoo
vele fijnere nuancen van de voortreffelijke Statenvertaling, in de verminkte uitgaven van onzen tijd gemist. Op de eerste dezer beide plaatsen [de S. bedoelt Matth. xiii vs. 25] ontbreekt echter het artikel in de meeste handschriften.’ Welke zijn toch die verminkte uitgaven? De door het Bijbelgenootschap maar zeer weinig gewijzigde? De vertaling van v.k.'s hoog geschatten leermeester v.d. palm? Die van den naauwgezetten vissering? Wij weten het niet; maar wel, dat het ons leed deed op deze wijze een man als v.k. aanleiding te zien geven tot stijving van velen in hunne afgodische vereering der Statenvertaling. En indien op de eerste plaats in de meeste

{==567==} {>>pagina-aanduiding<<}
handschriften het artikel ontbreekt, zijn dan die vertalingen (waaronder de door het Bijbelgenootschap uitgegevene niet eens behoort) lakenswaardig, dat zij het in 't geheel niet uitdrukken?
Van meer belang zijn misschien de vragen, die wij over ‘de gelijkenis van het zuurdeeg’ willen doen. Hebben wij reeds vroeger aanmerking gemaakt op het groeperen der gelijkenissen, zooals dat door v.k. geschiedt, wij moeten die hier met den meesten nadruk herhalen. Hoe hij ook zijn plan meende te moeten vaststellen, nooit hadden, onzes inziens, mostaardzaad en zuurdeeg van elkander mogen gescheiden worden. Maar zoo gaat het, als de geest eens schrijvers allerlei combinatiën maakt, waarvan de eene de andere verdringt. Omdat het onkruid des akkers van den landbouw ontleend is, moest deze voorgaan, en dat is immers geene voldoende reden? Ook zouden wij bezwaar hebben tegen de overbrenging van het denkbeeld, hoe vernuftig ook bijgebragt, dat de werking van het zuurdeeg chemisch is; wij hadden daarmeê volkomen vrede, wanneer de Schr. er met nadruk bijvoegde, dat deze gedachte bij hem oprees, maar dat zij in 't geheel niet in de bedoeling des Heeren lag. Overigens hebben wij voor het geheele stuk niets dan loftuiting. Levendig en belangwekkend is de schets der uitvinding van het brood, afdoende en naauwkeurig de wederlegging dergenen, die het zuurdeeg in kwaden zin willen opvatten; en wat ons vooral in de behandeling uitnemend behaagde? de juiste bepaling van het hoofddenkbeeld, dat de gelijkenis ons predikt, en dat wel tegenover de gedachte welke in die van het mostaardzaad is neêrgelegd. De toepassing op geschiedenis en leven is hoogst gepast.
En nu eindelijk het vischnet! Dat v.k. een onovertrefbaar leidsman is in het leven des landmans, verklaarden wij reeds meer dan eenmaal; ook het visschersleven is hem eigen. Wie het met ons gevoelt, dat de juiste kennis van het beeld zelf onbegrijpelijk veel vermag ter waardering van de gelijkenissen des Heeren, die zal v.k. in dezen hoogelijk prijzen. Maar niet minder komt hier de scherpte van zijn blik uit in het bepalen der beteekenis. Hoe juist is de opmerking, dat in de gelijkenis van het onkruid des akkers de tegenwoordige vereeniging van boozen en goeden meer op den voorgrond staat, in die van het vischnet de toekomstige scheiding! Zeer hadden

{==568==} {>>pagina-aanduiding<<}
wij gewenscht, dat deze onderscheiding nu bij de verdere behandeling in het oog ware gehouden, maar dit is tot onze spijt niet volkomen zuiver geschied. Wat de Schr. ten slotte zegt over het geheel, dat de behandelde gelijkenissen uitmaken, vindt bij ons weinig sympathie. Immers had hij dan, gelijk wij boven reeds aanmerkten, in de beschouwing van dat geheel de twee, die volgens zijn plan elders zullen behandeld worden, maar op denzelfden dag zijn uitgesproken, moeten in aanmerking nemen.
Wij hopen, dat het geschrevene den Schr. en Uitgever van onze groote belangstelling in deze onderneming getuigenis zal hebben gegeven. Reeds hebben wij verscheidene Afleveringen van het Tweede Stuk ontvangen, dat, zoo het compleet is, eene spoediger aankondiging van onze hand zal ontvangen. Moge 't den Heer v.k. gegeven worden zonder vertraging door ziekte of ongeval voort te gaan! Moge 't hem gelukken nog eenige meerdere ware éénheid in zijn plan te brengen! Moge hij onze hoofdaanmerking billijken, dat eene grootere precisie en scherpheid bij het bepalen van den zin der gelijkenissen meer dan wenschelijk is! Hij doet een goed, een verheven werk; 't belooft blijvende vruchten, al geschiedt het met weinig gedruisch, al baart het zeer weinig opzien. Ieder geestelijke schaffe zich zoo mogelijk zijn werk aan; en wie verlegen is, wat hij zijn' leeraar ten geschenke zal geven, die denke aan v.k.'s ‘Gelijkenissen’. Doch ook de meer beschaafde niet-geestelijke vindt hier van zijne gading. Alleenlijk, v.k.'s boek moet niet maar eene enkele keer doorgelezen worden; wij moeten het lezen, en herlezen, en bestuderen!




Bedenkingen op het gebied der Godgeleerdheid, naar aanleiding van Brieven in Brieven. Door S.G. Jorissen. Eerste Stuk. Utrecht, Kemink en Zoon. 1858. In gr. 8vo. VIII en 73 bl. f :-80.

Onder de geschriften, die in den laatsten tijd tegen de nieuwe rigting der godgeleerde wetenschap zijn in het licht verschenen, bekleeden deze brieven eene waardige plaats, - waardig, wegens den gematigden, den bezadigden toon, waarin zij geschreven zijn en waardoor zij zich zoo hoogst gunstig ondcrscheiden van de schimpschoten, die o.a. een da costa voor

{==569==} {>>pagina-aanduiding<<}
eenigen tijd tegen diezelfde nieuwe theologie heeft afgezonden. - Ds. jorissen heeft kennis genomen van hetgeen er in de laatste jaren op theologisch gebied werd verrigt. Kon hijzelf zich daarmede niet vereenigen, vooral thans wordt zijne bekommering groot, nu men de gemeente met de resultaten der wetenschap poogt bekend te maken en langs denzelfden weg, dien de theologie heeft gevonden, tot het heiligdom der waarheid zoekt in te leiden. Deze is, volgens den Schr., de regte weg tot de waarheid niet, en daarom gevoelt hij zich gedrongen, de gemeente te waarschuwen en openlijk zijne bedenkingen tegen de resultaten der nieuwe theologie uit te spreken. Het Eerste Stuk dier bedenkingen handelt over de geschiedenis van het O.T., en wel over de denkbeelden, die wij ons te vormen hebben van hetgeen daar als eene onmiddellijke openbaring wordt voorgesteld. De nieuwere theologie wil van geene onmiddellijke openbaring weten. Hare wijze van zien is helder uiteengezet door Dr. rauwenhoff, in zijn verdienstelijk boekje over De zelfstandigheid van den Christen. Zij neemt slechts eene openbaring aan, eene middellijke, die zich aan den mensch mededeelt door middel van natuur, geschiedenis, rede en geweten. Daartegen verheft Ds. jorissen zijne stem en gaat onderscheiden verhalen uit het O.V. na, met aanwijzing van de moeijelijkheden en tegenstrijdigheden, waartoe men noodzakelijk vervalt, door het spreken van God en den omgang van God met den mensch, waarvan het O.V. op zoo menige bladzijde gewaagt, niet in een letterlijken zin op te vatten. Hij treedt niet op als bestrijder der wetenschap, maar wel van hare verkeerde rigting, den onheilspellenden geest, waardoor zij wordt beheerscht. Bij onbelemmerden voortgang dier wetenschap voorziet hij niets minder dan langzame ondermijning van het nederig en eerbiedig geloof aan het goddelijk gezag der Bijbelsche openbaring, en dus van het
Christendom en de Christelijke waarheid. Geen wonder, dat de grijsaard, van zulk eene vrees bezield, zich gedrongen gevoelt, tegen die dreigende gevaren ernstig te waarschuwen. Wij schatten hem daarom hoog en verwonderen ons met hem, dat niet velen van zijne rigting reeds lang de pen hebben opgevat om het bedreigd palladium met alle kracht te verdedigen.
Doch al eerbiedigen wij de overtuiging en de vrees van den Schrijver dezer bedenkingen, wij zijn verre van in zijne vrees

{==570==} {>>pagina-aanduiding<<}
te deelen. Het is zoo, dat hier en daar door enkelen met onbedachtzaamheid wordt gesproken, dat sommigen al te spoedig gevolgtrekkingen maken van stellingen, die nog niet voldoende bewezen zijn; maar heeft niet elke wetenschap en elke rigting zich over dergelijke uitspattingen te beklagen? Wij durven van hem in gevoelen verschillen, wanneer hij beweert, dat aan de nieuwere theologen over het algemeen òf diepte en omvang van kennis, òf heilige, zedelijke ernst en warme religieuse zin ontbreekt, òf dat zij dit alles te zamen missen. Wij kennen te velen, ook onder de korypheën der nieuwere theologie, geheel anders, om ons niet met kracht tegen zulk een oordeel te verzetten, en schrijven het aan onbekendheid met den persoon dier mannen toe, dat Ds. j. zulke weinig vleijende gedachten van hen koestert. Van daar dan ook, dat hij zijnen vriend durft voorspellen, dat de werking en invloed der nieuwe theologische rigting binnen tien jaren zal zijn uitgewischt. Ja, zoo zeker is de Schr. van zijne opvatting der Bijbelsche geschiedenis, dat hij aan de historische kritiek volkomen vrij spel wil laten, maar dan ook vertrouwt, dat, hoe meer zij door een goeden geest geleid, aan hare pligten getrouw is, des te meer ook de echtheid en waarheid der bronnen zal bevestigd worden.
Van heeler harte wenschen wij Ds. j. toe, dat het hem gegeven worde, het tiental jaren, waarvan hij spreekt, te beleven; maar wij betwijfelen het zeer, of in 1868 de nieuwe rigting der theologie tot de geschiedenis zal behooren. Integendeel, wij verwachten andere en betere dingen. Gaat zij voort op den weg, dien zij bewandelt, met onverschrokken moed, zonder zich door het ongunstig oordeel, dat oprijst van vele kanten, te laten verbijsteren, maar tevens met heiligen ernst en vromen zin, alleen naar waarheid strevende, dan zal, vooral het gedeelte der theologie, waarover onze Schr. handelt in dit Eerste Stuk, het openbarings-begrip des Ouden Testaments al meer en meer in een helder licht worden gesteld en met juistheid kunnen worden beoordeeld. Het is, naar onze meening, een hoogst belangrijk, maar ook een hoogst moeijelijk vraagstuk. Alleen een onpartijdig en grondig onderzoek zal in staat zijn het op te lossen. Onbevooroordeeld moeten de oude oorkonden der gewijde geschiedenis worden in oogenschouw genomen, met de vraag, wat daarin tot het

{==571==} {>>pagina-aanduiding<<}
gebied der verdichting, wat tot het gebied der zuivere geschiedenis behoort; in hoeverre de godsdienstige denkbeelden der schrijvers hebben invloed gehad op hunne voorstelling van de feiten. Mogt van zulk een onderzoek de slotsom zijn, dat eene onmiddellijke openbaring in die ver vervlogen eeuwen werkelijk heeft plaats gehad, wij zullen de eersten zijn om ons aan de uitspraken der geschiedenis te onderwerpen. Maar ware de uitkomst het tegenovergestelde, toch koesteren wij geene vrees voor den grondslag van godsdienst en Christendom; deze toch rusten op een hechter fundament dan dat der overlevering; de waarheid blijft, ook al is zij niet door hoorbare klanken uit den hemel verkondigd, en zoolang de mensch niet beroofd wordt van zijne rede en zijn geweten, zal hij immer in staat zijn om de waarheid te vinden en te herkennen, in welken vorm zij hem ook worde meêgedeeld. Het goddelijke in den Bijbel gaat niet verloren, al treden de aarden vaten, waarin het verborgen is, hoe langer hoe meer aan het licht. Alleen wie te hooge waarde hecht aan de schaal, loopt gevaar de kracht van de kern niet ten volle te smaken.
Vele vragen, die in het tot nog toe geschrevene door Ds. jorissen worden gedaan en waardoor de nieuwere wetenschap in een ongunstig licht wordt gesteld, zullen misschien het best beantwoord worden door eene inleiding op het Oude Testament: die wij te gemoet zien van een man, bij wien diepte en omvang van kennis zich vereenigen met heiligen zedelijken ernst en warmen religieusen zin. Wij hopen, dat Ds. j. het dan toonen zal, niet te oud te zijn om te leeren, en zijne belofte zal gestand doen door zich aan de voeten van dien schrijver neêr te zetten.
-R-




Op weg naar Huis. Iets voor bekende en onbekende Reisgenooten. Door E.E. Utrecht, C. Bielevelt. 1858. In kl. 8vo. VI en 182 bl. f :-90.

‘Mogt er iemand zijn,’ - zoo schrijft e.e. in zijn Voorberigt - ‘die bij het zien van den titel zegt, dat iets is zeer onbestemd, de schrijver zal het niet ontkennen. Hij laat het aan den belangstellenden lezer over, dat iets nader te bepalen, en zal zich verheugen, als menigeen na de lezing zegt, het is

{==572==} {>>pagina-aanduiding<<}
iets goeds.’ Ref. hoopt en vertrouwt dat deze vreugde den waardigen Schrijver bereid zal zijn; hij zelf ten minste durft met volle ruimte verzekeren: ‘het is iets goeds.’
Ja, zelfs iets zeer goeds. Is e.e. u bekend? Hij gaf, een paar jaren geleden, te Haarlem, bij j.f. van dobben, een dergelijk werkje, als het nu aangekondigde, in 't licht, dat getiteld is: Stille Uren. Ook is het deksel der anonymiteit, dat op deze werkjes rust, voor velen weggenomen en de naam des Auteurs geen onbekende meer. Verbood de kieschheid niet dien te noemen, zoo zou hier die staan van een predikant, die, zoo vaak hij optreedt, velen tot zich trekt en de ware vrucht der verkondiging van het Evangelie zeker niet mist. Heil den zoodanigen!
Zoo als hij spreekt zoo schrijft hij. En wat is het bekoorlijke, dat zijne taal kenmerkt? Behandelt zij piquante onderwerpen, strijdvragen van den dag? Of is zij min of meer van die Kraftsprache, dat mengsel van schitterende beelden en puntige gezegden, waardoor zoo menigeen zich laat meêslepen zonder dikwijls den waren zin der woorden te vatten en zonder te onderzoeken of zij niet alleen klank hebben? Niets van dat alles. Het oude, het versletene denkbeeld wordt door dezen Schrijver gebruikt, maar zóó gebruikt, dat het eenvoudig hart, niet in den zin van het domme, onverstandige, er door geroerd en verteederd wordt; het krijgt den Schrijver lief, en, wat nog meer zegt, en zeker hem ook het allermeest waardig is, het krijgt de zaak lief, waarover hij schrijft. Kunt gij ouder, versletener denkbeeld u voorstellen dan dat het leven eene reis is naar het vaderlijke huis? Dat alom bekende thema wordt in dit regt stichtelijke boekje op allerlei wijzen gevariëerd in korte, eenvoudige proza-stukjes, en dan nog op schijnbaar alledaagsche wijze. De opschriften toch dezer stukjes luiden: Te huis; Waarheen? Bezwaren; Genoegens; Rustpunten; Uren des gebeds; Dagen van krankheid; Het licht op den levensweg; Met blijdschap reizen; Reisgenooten; Een Reislied; Nog een reislied; Reizigers; De waardij van de hope der zaligheid op de levensreis; Het einde; Gewigtige wenken; Dagelijksche herinneringen; Drie vragen, dagelijks te herhalen; Gedachten; Uit het leven.
Nu wil Ref. niet loochenen, dat deze en gene den Schrijver niet met regt de vermaning zou mogen toevoegen:

{==573==} {>>pagina-aanduiding<<}
‘zorg dat uwe eenvoudigheid toch geene onbeduidendheid en oppervlakkigheid worde!’ maar dit is het gevaar, dat deze manier van schrijven eigenaardig kenmerkt. Waarschuwen wij er tegen, en verlangen wij soms wat meerdere diepte van beschouwing, dit mag ons niet doen voorbijzien, dat schier ieder woord, schier iedere volzin aanbeveling ontvangt van de hartelijkheid en welmeenendheid, waarmeê zij zijn neêrgeschreven. Er is een je ne sais quoi in dit boekje, òf in den stijl, òf in de wijze van voorstelling, dat op het gezond gemoed diepen indruk maakt; het is eene soort van gezonde mystiek. Hoort een paar voorbeelden, lezers! Het stukje: Dagen van krankheid, begint aldus: ‘Reizigers hier beneden dragen een ligchaam om, onderhevig aan vele kwalen en krankheden. Het is als eene brooze tentewoning, die door stormen en regenvlagen wordt geteisterd. Van daar dat de levensreis menigmaal voor eene wijle wordt afgebroken door dagen van krankheid. Dat zijn gewigtige dagen. Dan heeft de Heer ons iets bijzonders te zeggen. En wel hem, die in zulke dagen op de stem des Heeren acht geeft, en zich laat onderwijzen.’ Of ook, als het gebed wordt aangeprezen op voorgang van haydn, die het hoog schatte als een middel om de uitgeputte ligchaamskrachten te herstellen tegenover champagne of ouden rhijnwijn, of verstrooijend gezelschap of het schouwtooneel, door anderen voorgesteld. Hiervan zegt onze Schrijver: ‘En wie zou dat niet, die bij ervaring het stille hartelijke gebed en de kracht daar van kent? Champagne moge zoet en prikkelend, oude rhijnwijn krachtig wezen, verstrooijend gezelschap moge voor menigeen opwekkend zijn, zulke versterkingsmiddelen hebben slechts tijdelijke werking, en kunnen niet door iedereen worden aangewend. En naar het schouwtooneel is de weg te lang, in vergelijking met dien naar de eenzame binnenkamer of kleine huiskapel.’
Terwijl wij deze woorden overschrijven valt te gelijk ons oog op de onmiddellijk volgende, die ons stof tot aanmerking geven op des Schrijvers niet overal zuiveren stijl. ‘Daarom,’ - zoo lezen wij - ‘als men regtschapen moede is, enz.’ Wat is dat regtschapen moede zijn? E. e. zie toch ook toe op het onderscheiden gebruik van waar en als; hij verandere in een tweeden druk deze periode: ‘wonderbaar voert de Heer de zijnen’; hij schrappe één ook in die (bl. 59): ‘en al waren er

{==574==} {>>pagina-aanduiding<<}
dan ook, bij wien wij ook, enz.’, terwijl hij aan die n van wien een deleatur toedeele; hij behoude geen vrede met hetzelve op bl. 63; en, zijn dit enkel aanmerkingen op woorden, wij hebben ook eene zeer gewigtige op ééne zaak: hij roeije het onkruid uit, dat in zijn boekje nevens de tarwe wast, door het ziekelijk voorbeeld van phokas er uit te verwijderen.
Nog hebben wij niet gesproken van de Liederen, meest navolgingen en onder deze de beste. 't Schijnt dat den Schr. de gedachten van elders moeten gegeven worden, en dat hij zich dan een meester in het weêrgeven er van betoont: welnu, een elk heeft van God zijne gave ontvangen, en e.e. ontving eene groote en kostelijke. Het is aan zijne vertolkingen te zien, dat hij met de oorspronkelijke dichters heeft meê gevoeld en meê gedacht, terwijl hij de bekwaamheid heeft om gemakkelijk het meê gevoelde en meê gedachte in onze taal over te gieten. Dat de eerste regel van couplet 2 op de laatste van couplet 1 rijmt in de dag der belijdenis, is zeker zijner aandacht ontgaan, en dat bevrijdt Hij en ijlt Hij in Rust in God op elkander te laten rijmen, te groot eene licentia poetica is, zal hij zelf ons toestemmen.
Dit Op weg naar Huis trooste velen op den weg en leide velen naar huis! Wij geven er onze onbeperkte aanbeveling aan mede: wie het hart goed en eenvoudig gestemd heeft, zal er door gesticht worden. Mogt deze of gene, afgaande op onze aanbeveling, zich het werkje aanschaffen en na de lezing teleurgesteld zijn, zoo beproeve hij zich zelven, of ook misschien zijn smaak door vuurpijlen en bengaalsch vuur, die, om de aandacht te trekken, in de stichtelijke lectuur ook al gebezigd worden, te veel ontaard is, om het stille, zachte, toch ook prachtige maanlicht te bewonderen en lief te hebben.

De Godsdienst in het Leven, of de Christelijke Zedekunde. Voorlezingen voor beschaafden, door Dr. Heinrich Gelzer, Hoogleeraar aan de Universiteit te Berlijn. Te Amsterdam, bij H. Höveker. 1858. In gr. 8vo. 202 bl. ingen. f 1 -: geb. f 1-25.

De Christelijke Moraal heeft ten onzent en in onze dagen juist geen roemen, dat zij door de theologen bij voorkeur wordt beoefend. Des te liever was het ons, dat dit op haar gebied

{==575==} {>>pagina-aanduiding<<}
zich bewegende werk van gelzer in een Neêrduitsch gewaad werd gestoken. Uitgaande van de stelling, dat het nieuwe leven, 't geen onze tijd behoeft, moet beginnen van de Christelijke levensvernieuwing der individuën, onderzoekt hij eerst, hoe het natuurlijk leven van den enkele tot een Christelijk leven wordt verheven, en vervolgens, hoe dit persoonlijk Christelijk leven zich ontwikkelt en vestigt in de gemeenschap, in het zigtbare, maatschappelijke leven: in 't huisgezin namelijk, in de kerk, en in den staat. Wij waren aanvankelijk voornemens, om met onze lezers deze hoofdafdeelingen ook in hare onderdeelen te volgen, en hun alzoo een doorloopend schema van het boek aan te bieden; maar wij vreesden, dat soms de levende, frissche, warme woorden des S. onder die analyse dood, dor, en koud mogten worden, of althans schijnen, en dat wij dusdoende welligt iemand van eene lectuur mogten afschrikken, die wij zóó gaarne in aller handen en harten zagen. Fijner menschenkennis toch, dieper en vruchtbaarder inzage in de ethische zijde des Christendoms, klaarder en onpartijdiger toelichting en zorgvuldiger vermijding van de uitersten, waartoe men hier zoo ligt vervalt, hebben wij voor ons - dat betuigen we met opregtheid niet alleen, maar met dankbaarheid - nergens elders aangetroffen. Over elke en eene iegelijke bijzaak zal wel niemand het altijd met eenigen schrijver ter wereld ééns zijn; maar - een paar bladzijden uitgezonderd, waarin g. zich genoodzaakt ziet het Roomsche monnikenwezen en het Protestantsche methodisme gelijkelijk te bestrijden - zouden wij geene Christelijke gezindte of rigting kennen, die zich niet met zijne hoofddenkbeelden zou kunnen en moeten vereenigen. Voorwaar, wie den weg tot geluk inslaat, hem in deze bladen aangewezen, hij zal aan 't einde dien weg voor de koninklijke heirbaan erkennen, welke alleen ons zeker en veilig in 't schoone
Vredeland brengen kan!
Zoo kernvol de inhoud, zoo aangenaam zal ook in 't oorspronkelijke de stijl wezen. In de Nederduitsche overbrenging is hij dit ten deele ook nog wel, en wij willen den Vertaler geenszins alle verdienste ontzeggen; maar zekere slordigheid, misschien uit overhaasting geboren, mogen we toch in hem niet vergoêlijken. Zijne Germaansche woorden - die lof komt hem toe - zijn niet vele, maar hier en daar zijn ze

{==576==} {>>pagina-aanduiding<<}
er evenwel, b.v. bl. 133: verbinding voor verbindtenis, bl. 192: ongebroken voor onverbroken; van Germaansche woordvoeging heeft hij zich evenmin altijd vrij gehouden, b.v. bl. 16: Is het ons toch allen niet, voor: 't Is ons allen toch niet, of beter immers niet; dat hij zijnen auteur niet overal verstaan hebbe, blijkt op bl. 6, waar de periode: ‘De vatbaarheid om zich door den nood te laten helpen vormt zich in het binnenste van het gemoed, wanneer de mensch zich in het middenpunt van zijn leven weder oprigt’, ons een volkomen raadsel is gebleven; en reeds zijne tamelijk menigvuldige dezelve's bewijzen, dat hij ook in onze hedendaagsche Nederlandsche taal nog niet geheel naar behooren t'huis is. Onuitstaanbaar vooral zijn soms de aangehaalde dichtregelen vertolkt, b.v. bl. 61:

‘Wie konde dan het leven regt beseffen? 
Wie heeft de helft daarvan niet reeds verloren 
In droomen, koorts in ijdel zamentreffen, 
In liefdepijn, in tijdverkwistend boren?’ 

of wel:

‘Daarom, prijst hem, die niet begeert! 
Wat ware hier, in d' aardschen kloof, 
Des zoekens of des vindens weerd?’ 

Zie, is 't niet jammer van 't heerlijke boek, dat het door zulke dwaasheden moet ontsierd worden? En nog minder dan met den Vertaler, hebben we met den Uitgever vrede. Een onsterke en leelijke omslag, een smakelooze titel, een nu eens wit en dan weder graauwachtig papier, welks eerste katern zelfs met de volgenden niet in grootte overeenkomt, eene uitgesletene letter, en eene nu ja nog al redelijke, maar toch, al was 't maar door de gedurige verwisseling der n en u, verre van onberispelijke correctie, zijn waarlijk niet zeer geschikt om aan een verdienstelijk werk een oog te geven, en het onder de menschen te brengen. Toch - ook zoo als het daar ligt, vinde het, indien onze aanprijzing iets vermag, zijnen weg tot de portefeuille van ieder godsdienstig leesgezelschap, tot het boekenplankje van ieder beschaafd gezin, tot de bibliotheek van iederen Evangeliedienaar.

v.p.




Johan Fredrik Oberlin, Predikant in Steendal, naar zijn leven en werken voorgesteld door J. Sonius Swaagman, Predi-
{==577==} {>>pagina-aanduiding<<}
kant te Onderdendam. Te Groningen, bij H.R. Roelfsema. 1858. In post 8vo. X en 178 bl. f 1-90.

‘Vader oberlin mag met regt een der grootste mannen en edelste Christenen heeten, welke onze eeuw en de laatste helft der voorgaande hebben opgeleverd. Onze tijd van nijverheid en philanthropie, van vooruitgang in den landbouw en het aanleggen van wegen, van opvoeding en onderwijs, van genootschappelijk zamenwerken en toepassing van het Christendom op alle betrekkingen des levens, vindt in hem een toonbeeld, eenen voorlooper, die met verbazende geestkracht en zelfstandigheid heeft voorbereid en beoefend, wat in vele opzigten met regt als het goede van onzen tijd wordt geroemd. En wordt ook aan den tijdgeest misschien niet ten onregte eene eenzijdige rigting op het stoffelijke verweten, in oberlin is aanschouwelijk voorgesteld, hoe het geestelijk leven het stoffelijke moet bezielen en heiligen, hoe beiden zich laten vereenigen tot bevordering van duurzaam menschengeluk, en hoe groote bezwaren in het daarstellen van groote en nuttige werken door de kracht en volharding der liefde worden overwonnen. Zulk een man verdient door allen te worden gekend en in dankbaar aandenken gehouden. Dr. hase noemt hem een Heilige der Protestantsche Kerk.’
Aldus de Eerw. swaagman; aan wiens getuigenis zoo omtrent oberlin zelven als omtrent de waardij zijner biographie voor onze dagen wij volgaarne en volkomen ons zegel hechten. Wat nu voorts bepaaldelijk deze bewerking van o.'s leven aanbelangt, ze is eigenlijk slechts eene vrije vertaling van het gelijknamige werk van den Duitschen Predikant f.w. bodemann. Wordt ons dit in de Voorrede gemeld, 't had, dunkt ons, ook op den titel niet mogen verzwegen worden: suum cuique. Dit daarlatende, en allen lof, zoo aan 't aangenaam en boeijend geschreven origineel als aan de vloeijende vertolking toekennende, hadden wij deze laatste echter liever nòg wat vrijer gezien; vrijer niet alleen van enkele, wel is waar spaarzame, taal-germanismen - leeft wel voor vaartwel, hoender voor hoenderen en diergelijke -, maar vooral van den Germaanschen geest, die u hier en daar een weinig hinderlijk tegenwaait. Den enthusiastischen Duitscher kunt ge eene mystiekerij, als waardoor o. bij zijne huwelijkskeuzc met Goddelijke teekenen

{==578==} {>>pagina-aanduiding<<}
en ingevingen te rade ging of later met de geesten zijner afgestorvenen verkeer dacht te houden, gemakkelijk vergeven; doch bij onzen landaard - die het onder zijne voorregten tellen kan, dat zijne vroegere en hedendaagsche mysticisten, eene anna maria van schurman b.v., bijkans allen van uitheemschen bloede waren en zijn - mogen diergelijke fantasmen er zonder strenge contrôle niet door. 't Is over 't geheel eene feil in de meeste en met name ook in onze jongste Nederlandsche biografen - ik zal u slechts aan schotel's A.M. van Schurman, of aan van berkum's Labadie en Antoinette Bourignon behoeven te herinneren -, dat zij met terzijdestelling van een onbevangen, waarheidlievend oordeel hunnen held of heldin, feilbaar mensch gelijk wij allen, in een engelrein licht trachten te stellen, en zich daardoor - inzonderheid ten opzigte van het ziekelijk-mystisch element - niet zelden laten verleiden om wat òf onbereikbaar, òf laakbaar is aan hunne lezers als model voor te stellen, en dienvolgens een òf ontmoedigenden òf schadelijken invloed op hen te oefenen. Eene opmerkelijke, ofschoon door Schrijver en Vertaler niet opgemerkte, waarschuwing tegen de uit mysticisme voortvloeijende en tot separatisme leidende oefeningen vonden we in deze bijzonderheid uit o.'s leven, dat het éénige, wat hem niet gelukte, wat hij naauw drie jaren in stand hield en toen zelf als niet meer met Gods wil overeenkomstig opgaf, de stichting was van een godsdienstig gezelschap in zijne gemeente.
Wel verre nogtans dat wij dit een en ander aanteekenen om het debiet van een voor waarachtige leering en stichting zoo overkostelijk boekje tegen te gaan, doen we het veelmeer omdat we hoop koesteren op eene tweede - en dan ook herziene - uitgave. Aan den bekwamen, verlichten, volijverigen Evangeliedienaar, uit wiens hand wij de eerste ontvingen, ware gewis ook die tweede met hare wijzigingen en toevoegselen best aanvertrouwd geweest; doch hij is reeds heengegaan, waar hij met oberlin de mindere, maar wèlvolbragte aardsche taak met eene hoogere hemelsche moge beloond zien!
Kan overigens de inhoud van dit geschrift den toets der kritiek doorstaan, het uiterlijk evenzeer. Eene nette letter en dito papier, een keurige band, zuivere correctie, en - wat bij biografiën nimmer ontbreken mogt en toch wel eens ontbreekt - een wèluitgevoerd portrct met facsimile, en op den

{==579==} {>>pagina-aanduiding<<}
koop toe nog een titelvignet, ‘oberlin's pastorij in Steen-dal’ - waarom niet Steinthal? de plaats- en eigennamen hadden onveranderd moeten blijven - voorstellende, doen den Uitgever roelfsema eer aan, en destineren o.'s leven tot een even sierlijk als degelijk cadeau.

v.p.




Tabitha, Armoede en Weldadigheid, door Mevr. Elise van Calcar, geb. Schiotling. In twee Deelen. Amsterdam, bij W.H. Kirberger. 1856. In kl. 8vo. 488 bl. ingen. f 4-25, geb. f 4-90.

De eerste aanleiding tot het opstellen van dit werk ontving de begaafde Schrijfster uit eene prijsvraag, vóór eenige jaren door de Maatschappij tot Nut van 't Algemeen uitgeschreven, over het wezen, het doel en de middelen der Christelijke weldadigheid. Zij vatte het voornemen op, eene poging ter beantwoording dier vraag te beproeven; maar spoedig bleek de stof te ruim van omvang te wezen, dan dat zij met haren arbeid op den bepaalden tijd zou hebben kunnen gereed zijn. Het was verstandig van elise, dat zij toen besloot, liever niet naar den prijs te dingen, dan een onvolkomen werk te leveren. Zij gaf echter haar plan niet op, maar zette haar onderzoek voort en heeft daarvan in bovengenoemd werk de vruchten neêrgelegd.
Ik moet eerlijk bekennen, dat ik in den laatsten tijd een weinig huiverig ben geworden bij het openen van een werk, dat den naam van elise van calcar op den titel draagt. Zij vertrouwt te veel aan de pers toe, en daarvan is het gevolg, dat haar naam als schrijfster niet meer onbezoedeld is, maar enkele donkere vlekken daarop rusten. Meer dan eene onrijpe vrucht is reeds uit hare pen voortgekomen, en toch hebben wij haar nog altijd om hare Hermine lief. Dubbel verheugt het ons, na deze bekentenis, thans met lof van haren arbeid te kunnen spreken. Tabitha doet ons in de Schrijfster weêr de elise van vroeger tijd herkennen. Wilt ge een kort overzigt van het werk, eer gij het u aanschaft, welnu! het strekke om uwe begeerte naar Tabitha op te wekken.
In het Eerste Deel worden u eenige gedachten medegedeeld over armoede en armen in het algemeen, ter beantwoording der vraag: wat is armoede en van waar is zij? - Daarna

{==580==} {>>pagina-aanduiding<<}
ontvangt gij een geschiedkundig overzigt over den toestand der armen in vroeger en in later tijd. Hier wordt gij op het ruime veld der geschiedenis rondgeleid, zoowel der oude Grieken, Romeinen en Germanen, als der Christenen. In korte trekken wordt het lot der slaven van lang verleden eeuwen en het lot der arbeidende klasse van onze dagen geteekend, en de rampzalige toestand der bedelaars met al de ellende, die er voortkomt uit hun droevig lot en de voornaamste oorzaken, die hen tot zulk eene rampzaligheid hebben gebragt. - Het Tweede Deel, dat wij een tegenhanger van het Eerste mogen noemen, schetst het wezen en den ‘ontwikkelingsloop’, liever zouden wij zeggen den voortgang der weldadigheid. Het is wederom een geschiedkundig overzigt van hetgeen er in verschillende tijden en onder allerlei volken tot leniging der armoede is gedaan. Meent echter niet, hier een droog en dor verhaal, eene opsomming van gebeurtenissen te vinden. Integendeel, met een beoordeelenden blik overziet de Schrijfster de onderscheiden openbaringen der liefde, en toont u in de eerste plaats aan, wat de weldadigheid wezen moet voor hen, die haar beoefenen. Zij houdt haren lof niet terug, waar stof is tot roemen, maar evenmin aarzelt zij te berispen, wat in haar oog veroordeeling verdient. Zoo heeft zij zich den weg gebaand om het ware doel der weldadigheid aan te wijzen en de middelen, om dat doel te bereiken. Hier ontmoet gij menigen wenk, die behartiging verdient, en niet alleen op het groot gebied der maatschappij, maar ook in den kleinen kring die u omgeeft, kan worden in beoefening gebragt. Al zijt gij het niet in alles met elise eens, dat zal zij u niet ten kwade duiden, want zij zelve maakt u opmerkzaam op de ontelbare misbruiken, die er in het werk der liefde bestaan, en hoe ligt is daardoor de weg tot dwalen geopend. Maar ik houd mij verzekerd, dat gij in de meeste opzigten met haar zult instemmen. Neem dan ook ten
besluite nog hare woorden ter harte over het al of niet slagen van het werk der weldadigheid, en gij zult het beter inzien, dat niet altijd het mislukken uwer pogingen een bewijs is, dat de middelen, door u aangewend, zijn af te keuren. Dat geve u moed, om met ijver voort te gaan; maar te gelijk zij het slot van elise's beschouwingen u van nut tot het inachtnemen van het een en

{==581==} {>>pagina-aanduiding<<}
ander dat in verband staat met de behoeften der armen, en zoo ligt wordt voorbijgezien.
De lezing van dit werkje bevelen wij aan iederen menschenvriend aan, maar ook aan hen, die het nog niet zijn, en het hierdoor misschien worden. Onder hooger zegen werke elise's arbeid mede tot verzachting van het lot der armen en tot genezing van de kwaal der armoede in ons vaderland. Dat zij haar loon.

-r-




De Levenswekker. Eene blijde boodschap voor allen, die aan de veelvuldige ziekten, welke door gevatte koude ontstaan, alsmede aan andere ongesteldheden lijden. Uit Duitschland medegedeeld aan Nederland, door J.E. Feisser. Te Groningen, bij P.S. Barghoorn. 1858. In kl. 8vo. 32 bl. f :-25.

Een boekje, naar inhoud en vorm, tamelijk gelijk staande met de bekende aankondigingen der Goldberger kettingen, der Holloway-pillen, enz. Van deze laatste verschilt het aanbevolen geneesmiddel hierin, dat men niets behoeft in te nemen, en er alleen opoffering van eenig geld, maar niet van het welzijn der maag gevergd wordt. Het middel bestaat namelijk in de aanwending van een toestel, waarmede talrijke fijngepunte naalden in de huid gedreven worden, terwijl in de daardoor ontstane kleine openingen, overeenkomende met de beten van muggen, aan welke diertjes de uitvinder zijne ontdekking verschuldigd was, eene prikkelende olie wordt ingewreven. Dat eenvoudig middel nu helpt onfeilbaar in twee-en-dertig ligtere ongesteldheden en in een bijna even groot getal zware ziekten, allen bij name (bl. 16-31) opgeteld. De heilbegeerige lijders, aan zenuwkoorts, hersenontsteking, krankzinnigheid, engborstigheid, vallende ziekte, enz. onderhevig, kunnen den Levenswekker, benevens het daarbij behoorende fleschje olie, ontbieden en tegen betaling van zeven gulden ontvangen: 1) bij den heer baunscheidt te Endenich bij Bonn, wiens natuurstudie het eerst den heilzamen invloed der muggen op zwaar bezochte lijders deed kennen; 2) bij den heer f.m. luther, hoogd. predikant te Rotterdam; 3) bij j.e. feisser te N.-Pekela, die het boekje, gelijk uit het slot blijkt, niet opgesteld, maar vertaald heeft. Het lezen van het voorberigt,

{==582==} {>>pagina-aanduiding<<}
waarin die vertaler zich zelven deed kennen, of liever, ten toon gesteld heeft, laten wij aan elk, wien het lust, over, daar wij geen misbruik van het goede papier willen maken, door er deze of gene zinsnede uit aan te halen.




Choulant-Richter's Handboek der bijzondere Ziektekunde en Genezingsleer van den Mensch. In het Nederduitsch overgebragt door Dr. L. Ali Cohen. Tweede, veel vermeerderde en verbeterde druk, naar de zesde, nogmaals omgewerkte Hoogduitsche uitgaaf. Eerste Deel. Angiopathieën. Neuropathieën. Te Groningen, bij J.B. Wolters. 1858. In gr. 8vo. XII en 553 bl. f 6-75.

Hoewel men uit den spoedigen aftrek, dien een boek vindt, op geene stellige wijze tot de waarde er van besluiten mag, evenmin als de uitwendige lotgevallen der menschen eene gevolgtrekking tot hunne verdiensten gedoogen, zoo wordt men echter voor het gehalte van een wetenschappelijk werk gunstig gestemd, wanneer men verneemt, dat het in korten tijd vele koopers gevonden heeft. Daaruit toch besluiten wij, dat een zoodanig boek, zoo al op geene voortreffelijkheid, althans op eene groote mate van bruikbaarheid aanspraak mag maken. Wij aarzelen niet, diezelfde toepassing te maken op het choulant-richter'sche Handboek, waarvan reeds de bovenstaande vernieuwde uitgave gevorderd werd, toen er naauwelijks één jaar verloopen was, sedert het Tweede Deel van de Nederduitsche uitgaaf in het licht verscheen. Steller dezes heeft vroeger getracht, in dit Tijdschrift (Jaarg. 1854, bl. 697 vv., 1856, bl. 130 vv.) eene behoorlijke karakteristiek van het werk te geven, en de verdiensten, waardoor het boven soortgelijke handboeken uitmunt, in het licht te stellen. Thans zou het de pligt van den verslaggever zijn, de veranderingen, die deze nieuwe, naar de 6de choulant'sche of 3de richter'sche bewerking, in het Nederduitsch overgebragte uitgave ondergaan heeft, aan te wijzen, doch hij wenscht hiermede te wachten tot ook het Tweede Deel zal verschenen zijn. Dat dit, zoodra mogelijk, geschieden zal, wordt zoowel door den verdienstelijken vertaler, als door den uitgever, die op nieuw voor eene nette en zorgvuldige uitvoering zorgde, beloofd.





{==583==} {>>pagina-aanduiding<<}

Meetkundig Rekenboek voor lagere scholen; door L. Bouwman, Onderwijzer te Oostermeer. Te Groningen, bij F. Folkers. In kl. 8vo. 64 bl. f :-30.

Reeds een en andermaal hebben wij een werkje voor schoolgebruik van denzelfden Schrijver aangekondigd en ten gebruike aanbevolen. Het bovenstaande is, volgens den titel, bestemd voor de lagere school; doch wij betwijfelen het ten zeerste, of vele onderwijzers der lagere scholen het nog wel zullen durven invoeren; want behalve dat hier de inhoudvinding der vlakke figuren voorkomt, wordt ook nog die voor de veelvlakkige ligchamen behandeld.
Hoewel wij voorstanders zijn van toepassingen, vooral zulke die betrekking hebben op het praktische leven, kunnen wij niet genoeg waarschuwen, bij het onderwijs in het rekenen, eene te hooge vlugt te nemen. Begrijpen moge hier de hoofdzaak wezen; maar om dat doel te bereiken mag men niet uit het oog verliezen, dat vlugheid in het behandelen der getallen in de meeste gevallen als eene aanbeveling, ja, als een voornaam vereischte, wordt aangemerkt. Immers begrijpen en vlug met getallen kunnen omspringen, is niet hetzelfde; het laatste kan aanhoudende oefening aanbrengen, inzonderheid wanneer de getallen niet zoo klein zijn als in sommige der tegenwoordige rekenboekjes; - aan vereenvoudigen wordt niet gedacht, en dit is ook niet raadzaam, daar het in sommige gevallen eer als een omweg dan als bekorting is aan te merken, terwijl naauwgezetheid en naauwkeurigheid in de berekeningen er ook niet sterk door bevorderd worden. Wordt in eene berekening met kleine getallen eene fout begaan, zij is gemakkelijker te herstellen dan bij groote getallen, en niet zelden gebeurt het dat men eerst dan zich met ernst op het afleggen van een gebrek begint toe te leggen, als men bij ondervinding weet welke nadeelige en onaangename gevolgen het voor ons kan hebben. Onder die onaangename gevolgen mag voor den knaap voorzeker wel geteld worden het overdoen van eene omslagtige berekening.
De vervaardiger heeft zich alleen bepaald bij het geven van vraagstukken betreffende de vierkantsworteltrekking, den inhoud van driehoeken, ruiten parallelogrammen, trapeziums,

{==584==} {>>pagina-aanduiding<<}
onregelmatige regtlijnige figuren, cirkels, kubiekworteltrekking, parallelopipedum, prisma's, piramiden, cilinders, kegels, bollen, en kogels, terwijl alles besloten wordt met een honderdtal gemengde (?) voorstellen.
Theorie of regels zijn achterwege gelaten. Dit schijnt niet in het plan van den vervaardiger te liggen, en wij hebben er ook vrede meê. De keuze der voorstellen is over het algemeen zeer geschikt, inkleeding en vraag duidelijk; als uitzonderingen hierop stippen wij aan: No. 10 op bl. 23, No. 4 op bl. 31, No. 2 op bl. 41, No. 11 op bl. 42 en No. 38 op bl. 46, terwijl ons minder praktisch voorkwamen No. 27 op bl. 25, No. 5 op bl. 31, No. 9 op bl. 35, No. 18 op bl. 39. - Aan het euvel der kleine gezochte getallen gaan ook deze opgaven in vele opzigten mank; in het dagelijksch leven is het er verre af, dat de opgaven zoo zijn, dat er ronde getallen tot uitkomst komen; zou het wel kwaad zijn in de meer praktische boeken de leerlingen hieraan reeds te gewennen? Eindelijk moeten wij nog herinneren, dat de verhouding van den omtrek des cirkels tot de middellijn volgens archimedes niet veel in het praktische leven gebruikt wordt; men bedient zich over het algemeen van de verhouding 3,1416 tot 1. Overigens hebben wij dit boekje met genoegen doorgebladerd. In de hand van den onderwijzer, die der zake magtig is, en die zijne leerlingen met berekeningen welke zoo dikwijls kunnen voorkomen, wil bekend maken, kan het veel nut stichten. Wij wenschen dat vervaardiger en uitgever zich over een ruim debiet mogen verheugen.




Het Leven van Matthias Claudius, den Wandsbecker Bode. Naar het Hoogduitsch van W. Herbst. Met een Voorrede van Dr. J.J. van Oosterzee. Met platen. Te Utrecht, bij Kemink en Zoon. 1858. In kl. 8vo. XVI en 424 bl. f 3-60.

De biografiën der Duitsche Klassieken zijn gewild in ons Vaderland. Althans schäfer's Leven van Göthe is naauw vertolkt, of ook het Leven van claudius door herbst wordt ons in een Neêrduitsch gewaad aangeboden. Göthe en claudius - twee antipoden voorzeker! doch beide - zoo wat hunne schriften als ook wat hunne personen en lotgevallen betreft - over-
{==585==} {>>pagina-aanduiding<<}
en overwaardig dat we kennis met hen maken, of wel die reeds aangeknoopte kennis vernieuwen en vermeerderen. Dáárover echter straks nader: nu éérst een paar woorden over Schrijver, Vertaler en Uitgever. Voor den eerstgenoemde hebben we niet dan lof: trouwens, na zijn mede op onzen bodem overgeplant Leven van lavater gelezen te hebben, verwachtten we niet anders: hij is een naauwkeurig en toch niet omslagtig, een misschien niet gehéél onpartijdig, maar toch waarheidlievend, en gewis een geestrijk, bezield, en onderhoudend biograaf: dat wij zijne, naar die van zijn held zwemende, gematigd-mystieke rigting niet volkomen volgen, en dus ook niet elke zijner oordeelvellingen over zaken en personen volkomen kunnen beamen, heeft ons bij de edele, navolgingswaardige humaniteit, die in zijne denk- en zegswijs heerschende is, weinig gehinderd. Hinderlijk genoeg daarentegen waren ons de Germanismen van zijnen Vertaler. Die van göthe's leven beging er, 't is waar, óók nog al eenigen, maar daar hij zich aan de geijkte spelling, en dus nederig bij den weg hield, waren ze bij hem niet zóó aanstootelijk als hier, waar de Overzetter zóózeer op de hoogte onzer taal denkt te zijn, dat hij zich geregtigd rekent, de via trita te
verlaten en zich aan bilderdijk aan te sluiten. Hoe die bilderdijk, bijaldien hij nog leefde, hem over zijne ‘domme Hoogduitsche woorden’ zou hekelen! hoe hij hem zijne weeklagt voor de voeten zou werpen: ‘Moet ik dan tegenwoordig alle Moffery in mijne moedertaal hooren en lezen en voor Hollandsch zien en hooren opdringen?’ Grondlaag voor grondslag, suisebol (Sausewind) voor wildzang, rangen (bl. 48) voor gelederen, schuinsch (bl. 50, 316) voor zijdelingsch, waardij (bl. 95) voor voorregt, bedingingen voor bedingen, bemerking voor opmerking, vrouw (bl. 419) voor mevrouw - voorwaar, echt Bilderdijkiaansch-Hollandsch! Zóóveel gemakkelijker gaat het, om ‘zonder opgaaf van redenen’ de ch van den grooten man, dan wel zijn meesterschap over de taal over te nemen! Toch behoeft men dat meesterschap nog niet eens te bezitten, om, waar men met hem de i boven de ij kiest, niet verstrooing en bemoeing, maar verstrooiing en bemoeiing - 't staat zeker onoogelijk, maar daarom juist is het, dat zóóvelen zich nog, met opoffering van 't inderdaad meer welluidende zaaien, enz., van dezen speltrant onthouden - te schrijven. De kluchtigste

{==586==} {>>pagina-aanduiding<<}
misgrepen zijn echter de (bl. 264) in grafgesteenten herschapene hekatomben, en de later (door voorlichting der tweede Hoogd. Uitgave) teruggenomene overbrenging van 't platduitsche An den Naber mit Radt (Aan den buurman met raadgeving) door Aan de naaf met het rad, een niet ten onregte als ‘raadselachtig’ bestempelde titel!! Ook de bevriende hand, die de ingelaschte verzen op zich nam, ofschoon van poëtischen aanleg en vaardigheid niet ontbloot, maakt het met de taal al niet beter: bl. 63 is gram voor verdriet, en Welsland voor Italië behouden, en bl. 136 lezen we het ten onzent onverstaanbare werkwoord planen. Eindelijk heeft ook de Uitgever voor de in onze vaderlandsche typografie onontbcerlijke drukfouten gezorgd... maar zacht wat! dczen zijn ditmaal nog al modiek gesteld, en de HH. kemink en zoon verdienen, behalve voor hun bekend goed papier en letterdruk, onzen specialen dank voor den bruikbaren Hollandschen omslag, waarmeê zij eindelijk eens hunne lastige, gelukkig hier nog nagenoeg unieke, Germanistische ‘fliegende Blätter’ afwisselen niet alleen, naar we hopen, maar voor goed afdanken. Niet minder zijn we hun erkentelijk voor de van élke goede biografie onafscheidelijke beeldtenis des gebiografeerden, en de van déze biografie evenzeer onafscheidelijke der Frau rebekka: een beetje gelaatkundig zijn we immers allen van nature, al zijn we geen lavaters? Ook de Vertaler heeft dááraan een goed werk gedaan, dat hij, zoodra de reeds genoemde tweede Hoogd. editie in 't licht verscheen, deze aanstonds volgde, en, voor zoo ver zij niet meer gevolgd worden kon, hare belangrijkste bijvoegselen in eene
‘Nalezing’ opnam.
In die Nalezing bevindt zich nu ook eene keurige, in dichterlijke beelden gekleede parallel, door bucholz tusschen göthe en claudius getrokken. Daarmeê komen we dus als van zelven terug op onze eigene, straks beloofde, vergelijkende karakteristiek dier beide mannen, waardoor wij de belangstellende en tevens rigtige lezing zoo van c. zelven als van zijn leven pro viribus wilden bevorderen. - Welke en hoe groote klove het tweetal vanéén scheidt, komt ons aanstonds, en regt levendig, voor den geest, wanneer wij Prof. opzoomer vóór g.'s - en Dr. van oosterzee vóór c.'s leven als Voorredenaar zien optreden. Wij besluiten dan reeds a priori, dat gene ons een door zijn verstand - deze ons een door zijn gevocl bestuurden

{==587==} {>>pagina-aanduiding<<}
denker zal zoeken aan te prijzen. In één hoofdbeginsel nogtans treft o., even als wij, met c. zamen - in de handhaving namelijk van het uitsluitend gezag der empirie (bl. 272). Maar de al is 't op gelijken grondslag opgetrokken gebouwen verschillen toch wat al te veel. Misschien komt dit wel daarvandaan, dat o. te zeer aan de zinnelijke - c. te zeer aan de innerlijke waarneming is blijven hangen, en dat de laatste bovendien wel eens historisch-geijkt voor synonym met empirisch-waar heeft gehouden.
C.'s thema is, gelijk ook door herbst erkend wordt, de doodsgedachte, die hij - even als hare afbeelding, vriend hein - onbewust uit de middeleeuwen met hare doodendansen ontleend had, en die hij in de religiën van 't Oosten met ingenomenheid terugvond. Omgekeerd is g.'s thema de levensgedachte, in de frissche lucht van 't jeugdige Hellas door hem ingeademd. Voor den éérste waren de dezerzijdsche bloemen naauw een voorbijgaand plukken waardig: hij zag immers overal den koning der verschrikkingen op zijnen weg, en smachtte er naar, hem in 't overzijdsche leven ontvloden te zijn; den ander was in de bewondering van het dezerzijdsche schoon het verlangen naar 't overzijdsche schoonere verzwonden: hij had zichzelven overreed en gewend, de dorens, ook die des doods, alleen als de noodzakelijke voorwaarde der bloemen te beschouwen. Zulk een uitéénloopend levensbegrip moest beider levenswerkzaamheid óók wel hemelsbreed doen uitéénloopen. C. bewoog zich op aarde als in een spoedig te verlaten verbanningsoord en tranendal, waaraan mitsdien eene te sterke en zorgvuldige inspanning verkwist ware: voor g. was die aarde eene lagchende vallei, een vriendelijk t'huis, aan welks opsiering hij niet te veel kracht en ijver kon te koste leggen. Van daar bij den een onbeperkte zelfverloochening, om voor den hemel te rijpen, bij den ander zelfbeheersching, voor zoo verre anders de duurzame en onvergalde genieting der aarde gevaar liep, en dienvolgens bij den eerste meerdere zedelijke reinheid dan bij den laatste; maar bij c. ook weder eene gemakzuchtige lijdelijkheid, die hem als beambte en als schrijver het niet gehéél
onverdiende verwijt van luiheid berokkende, bij g. daarentegen in beide betrekkingen eene onvermoeibare, verbazingwekkende bedrijvigheid, die zijne levensgeschiedenis naar een grootschen, woeligen Epos doet

{==588==} {>>pagina-aanduiding<<}
zwemen, en ze voor ons ongelijk leerzamer maakt dan die van c., alhoewel deze, welke grootendeels eene liefelijke, vredige Idylle heeten mag, het op hare beurt in aantrekkelijkheid wint. - Geen van tweeën intusschen hadden zij het groote woord des Meesters verstaan, 't geen, de brug des doods voor niets achtende, aarde en hemel onmiddellijk aan elkander knoopt en aan beide gelijke regten toekent: ‘Die in mij gelooft zal leven, al ware hij ook gestorven; en een iegelijk die leeft, en in mij gelooft, zal niet sterven in eeuwigheid.’
Een genius als die van g., die, met onberekenbaren aanleg uitgerust en alle perkpalen overwinnende of overtredende, de gansche wereld tot het veld zijner ontwikkeling en bespiegeling koos, moest wel in zijne voortbrengselen een rijkdom van nieuwe en diepe gedachten uitgieten, waaraan wij alledaagsche menschjes, als ware 't een goud- of zilvermijn, ons leven lang kunnen delven, zonder haar ooit uit te putten, en die ook wel zeer zeker geen enkele snaar onzer ziel geheél onaangeroerd zal laten. Toch heeft ook herder wel gezien, toen hij schreef, dat de losse bladen en snippers van zijnen vriend c., ‘zonder geleerdheid’ wel is waar ‘en haast zonder inhoud’, desniettemin hunne eigenaardige en niet geringe waardij hadden ‘voor zekere zilveren snaren des harten, die zeer zelden aldus aangeraakt worden.’ Met dat al, heeft g.'s titanische, hemelbestormende, en daarom zelfs de liefkozing van 't grofmateriële niet schuwende geest zijne hoogstgevaarlijke, maar ten minste zigtbare klippen, wij meenen de vraag te mogen opperen, of er in 't schijnbaar zóó veilige vaarwater van c. hier en daar niet wel eens eene blinde klip verscholen ligge? Als zoodanig beschouwen we zijne, in den beginne evenzeer met het liberalisme als in 't vervolg met de reactie in verband gebragte, mystieke zienswijze, die alleen dan onschadelijk blijven kan, wanneer zij, gelijk bij eenen neander, genoodzaakt wordt zich aan de strenge heerschappij van den onomkoopbaren en onverbidbaren waarheidszin te onderwerpen. C. integendeel heeft - ongetwijfeld zonder zichzelven des bewust te zijn - van de waarheid gevergd, dat zij zich naar de mystiek zoude plooijen; weswege zijn boezemvriend jacobi hem ergens geestig afschetst, hoe hij, ‘in
eigen gedachten verzonken, weigerachtig blijft de klare bewijsvoering eens wijsgeers toe te stemmen.’ En hiervandaan dan nu per legitimam

{==589==} {>>pagina-aanduiding<<}
consequentiam zulke spoorbijstere bijbelverklaringen, als waarnaar paulus, (Werke, III, S. 121), die in zijne brieven zichzelven uitdrukkelijk een Farizeër noemt, goed- of kwaadschiks ‘'n Sadducäer und Fort Esprit’ moet worden, of waarnaar christus, (IV, S. 140 ff.), bij zijne uitspraak: ‘Geeft dan den Keizer wat des Keizers, en Gode wat Godes is’ aan ‘Moses Lehre von dem Ebenbilde Gottes’ moet gedacht hebben; en niet minder zulke ledige magtspreuken, als die over 't bestaan des Duivels (ib. S. 149): ‘Die ganze Natur und Religion supponiren einen Teufel; christus wird vom Teufel versucht; treibt Teufel aus, und seine Apostel sagen, dasz er gekommen sey, die Werke des Teufels zu zerstören. - Und nun tritt einer auf und meint, es sey kein Teufel! - Das bedarf doch wohl keiner Antwort.’ Maar hiervandaan desgelijks, omstreeks hetzelfde tijdperk toen g. zijne bijtende satire op het ‘Pfaffenspiel der neupoetischen Katholiken’ schreef, die kennelijke toenadering van c. tot dezen, welke zich zoo in zijne vriendschapsverbindtenissen met sommigen hunner als inzonderheid in zijne verdediging van kloostergeloften, vasten, zelfkastijding uitte, en hem in een brief aan neander zelfs de verwerpelijkheid der mis doet in twijfel trekken.
Reeds uit aanmerking hiervan kunnen wij - al zouden we de sympathie van v. oosterzee verbeuren - met hem noch met herbst instemmen, wanneer zij de latere schriften van c. boven de vroegere verheffen; want juist in die latere komt het door ons aangewezen ziekelijk mysticisme veel hoekiger en hinderlijker dan voorheen aan den dag. En eilieve, kiest v.o. dan zelf b.v. de latere verklaring der vierde bede van 't Onze Vader, VIII, S. 69, volgens welke letter en geest zullen leeren, ‘dasz hier auch von dem Brodt, Joh. 6, das für uns ein Geheimnisz ist, die Rede sey,’ en waaraan blijkbaar eene dualistische minachting der stof te gronde ligt, boven gindsche zóó eenvoudig-hartelijke en ware, III, S. 106 f.: ‘'n jeder weisz, was täglich Brodt heiszt, und dasz man essen musz, so lange man in der Welt ist, und dasz es auch gut schmeckt. Daran denk' ich denn. Auch fallen mir wohl meine Kinder ein, wie die so gerne essen mögen und so flugs und fröhlich bey der Schüssel sind. Und denn bet' ich, dasz der liebe Gott uns doch etwas wolle zu essen geben.’? Of wel, is v.o. soms zóó bijzonder ingenomen met dat latere opstel over

{==590==} {>>pagina-aanduiding<<}
't H. Avondmaal, ib. S. 1 ff., waarin c. voor luthers consubstantiatie-leer te velde trekt? - Niet dat wij c. daarom over dit alles al te hard willen vallen. Zijn leeftijd viel zamen met de bij usurpatie verkregen despotie van een plat-verstandelijk en lomp-verwaand rationalisme, waarvan g. zich met geen minder walging afwendde dan hij; en 't was gewis zéér menschelijk, dat zóó snijdend een uiterste hem in de hitte der bestrijding tot een ander bragt. Leefde hij nú, en op ónzen bodem, dan had hij welligt in de gemoedelijke Groninger School - met wie hij, o.a. in de nasporing der Goddelijke kiemen in de Heidensche religiën, soms waarlijk treffend overeenstemt, en die hem overzulks ook menigmaal citeert - zijne eigenlijke geestverwanten gevonden.
Dat men overigens op rijper leeftijd de jongere geestesvruchten van c., ware 't maar om de hoogernstige onderwerpen, wel niet met meer goedkeuring, maar toch met meer belangstelling leest dan de oudere, achten we zeer natuurlijk; doch regtstreeks ongerijmd moeten wij 't noemen, wanneer men haar, als herbst, niet enkel op religieus, maar tot op letterkundig gebied toe per fas et nefas den voorrang wil vindiceren. Immers is de literarische roem van asmus ten eenemale op zijnen humor gegrond, en deze is - wie kan het loochenen? - uit zijne laatste werken meestendeels verdwenen: de man schrijft trouwens zelf: ‘Mit Wort und Weise müssen die Leser vor lieb nemen. Man kann nicht dazu, dasz man nicht mehr jung ist, wenn man alt ist.’ Neen, dan zou men bijna moeten zeggen, dat g. zijnen vereerders in allen gevalle meer waarheidsliefde hebbe ingeboezemd: schäfer althans gewaagt in zijne Voorrede voor g.'s gedichten vrijmoedig genoeg van de gebreken, die tegen 's dichters zestigste levensjaar merkbaar beginnen te worden: ‘manierirte Härte der Diction und Hinneigung zu didaktischer Nüchternheit.’ Het waren de ouderdomskwalen der éénzijdig gewordene verstandsrigting, even gelijk zich bij c. die der éénzijdig gewordene gevoelsrigting openbaarden.
Maar beide waren zij Heroën van hunne rigting; en aan beider leven en schriften wenschen wij dienvolgens vele lezers toe in ons vaderland - zulken evenwel, die weten te lezen met een oordeel des onderscheids. C. zal er ligt méér vinden dan g.; hij zeilt zóó diep niet, en wordt daarom gemakkelijker

{==591==} {>>pagina-aanduiding<<}
verstaan; en - wat met der daad veel afdoen mag - hij heeft met kinderlijken ootmoed en liefde de knie voor dien éénigen Meester gebogen, dien g.'s genius, door misplaatsten hoogmoed verdoold, tot zijne groote schade waande te kunnen missen. Ook heeft hij - waarop g. nog wacht - bekwame vertolkers ten onzent gevonden, een tollens vooral en van deventer, en zoo was dan tevens ten aanzien van hem veel meer dan van g. eene degelijke biografie voor onze landgenooten eene behoefte geworden. Het debiet zal zich dan ook wel niet laten wachten, ja, wel niet eens op onze aankondiging gewacht hebben.
Ten slotte maken wij betrekkelijk g. en c. met eene kleine wijziging de woorden van bucholz tot de onze:
‘Beide zijn werken Uwer handen, o God! Hoe lieflijk en hoe groot is alles, wat uit Uwe handen voortkomt!’
v.p.





Gedichtjes van Ahasueros Francken. Te Utrecht, bij Kemink en Zoon. 1858. In post 8vo. XII en 107 bl., met gelith. portret, ingen. f 1-20, geb. f 1-50.

Gedichten van J.P. Regeer. Te Rotterdam, bij W. Wenk. 1858. In post 8vo. VIII en 184 bl., geb. in linnen met verg. stempels. f 1-80.

Wij voegen in onze korte aankondiging deze beide bundels bijeen, omdat zij voortbrengselen zijn van eene zelfde geestesrigting, en beiden, schoon dan ook in verschillende mate en op verschillende wijze, te huis behooren op het gebied der stichtelijke, of, wilt ge, piëtistische poëzij: met welke karakterisering evenwel op zich-zelve niets euvels gemeend is. Wij gelooven gaarne dat èn de predikant francken èn de heer regeer in deze gedichten de overtuiging huns harten hebben uitgesproken; en al is hunne wereld- en levensbeschouwing, in menig opzigt, voor als nog niet de onze, het zou eene schromelijke eenzijdigheid verraden, alleen daarom de waarde te miskennen, die er in deze dichterlijke ontboezemingen gelegen mag zijn. Voorzeker, ook deze bundels maken nog den wensch niet overbodig, dat onzer stichtelijke poëzij wat meer levensfrischheid en diepte mogt ten deel vallen, dat zij de reeds

{==592==} {>>pagina-aanduiding<<}
zoo vaak betreden, welhaast plat getreden, wegen verlatende, zich nieuwe banen mogt trachten te openen, en hare inspiraties gaan zoeken op vruchtbaarder gebied dan dat van overbekende bespiegelingen. Evenwel, het goede in deze bundels gaarne erkennende, hopen en gelooven wij dat zij voor menigeen ten zegen zullen zijn. Het publiek toch, waarvoor deze boekjes voornamelijk zijn bestemd, is in den regel nog al geneigd zich door allerlei stichtelijks ook te laten stichten.
De kleine verzameling van wijlen den Utrechtschen predikant a. francken verschijnt, zonder eenige aanspraak te doen gelden, onder den zeer nederigen titel van ‘Gedichtjes.’ Het bundeltje, door den zoon des overledenen uitgegeven, opent met eene levens- en karakterschets des dichters, van de hand van zijn vriend en ambtgenoot, den predikant jorissen te Utrecht. Ook wordt het boekje ontsierd door een zeer leelijk portret van Ds. a. francken, dat de steendrukkerij de Industrie te Utrecht juist niet tot eer verstrekt. - De gedichten, hier het publiek aangeboden als eene herinnering aan den afgestorvene, zijn meerendeels nog nooit in druk verschenen: de predikant francken heeft de hem geschonken gave veelal slechts gebruikt om in huiselijken of vriendenkring troost en zegen te verspreiden, of de eenvoudige en hartelijke vreugde der familie-feesten te verhoogen. - Na zijn dood evenwel, zijn ook deze voortbrengselen zijner stille en nederige muze, gelijk die van zoo vele anderen, aan het licht gebragt en de breede rij der oeuvres posthumes komen vergrooten. - Verreweg de meeste stukjes dragen dan ook de duidelijkste sporen van hun oorsprong en bestemming: 't zijn gelegenheidsgedichten bij huwelijksfeesten, geboorten of overlijden van kinderen of vrienden, en dergelijke meer. In allen heerscht dezelfde vrome, godsdienstige toon, die blijkbaar geheel opregt gemeend is, en die zeker voor velen eene aanbeveling zal zijn; schoon de immer wederkeerende herhaling welligt niet van eentoonigheid zij vrij te pleiten. 't Is de toon van iemand, die in het leven weinig meer dan het sterven, op de aarde weinig meer dan den hemel ziet; die immer dezelfde reeks van overdenkingen, vertroostingen, opwekkingen gereed heeft, zonder door te dringen in den eigenlijken toestand dergenen tot wie deze vrome zangen gerigt zijn. Ook schijnt het den dichter wel niet altijd helder te zijn
geweest, dat ook hier op aarde Gods

{==593==} {>>pagina-aanduiding<<}
werk te doen is, dat ook zij eene der vele woningen is van het ééne groote vaderhuis, en niet een verbanningsoord of strafkolonie, waar jammer en ellende ons deel, zuchtend uitzien naar verlossing onze voornaamste bezigheid zou zijn. Dit thema nu wordt overal, en juist niet met veel variatiën, herhaald, en slechts eene zeer enkele maal treedt de dichter buiten dien kring van conventionele beschouwingen. Voor wie nu in de poëzij niets meer verlangen dan berijmde stichtelijke toespraken, zullen deze gedichten zeker zeer welkom zijn, en bovendien uitmuntende boven velen van hare geestverwanten. Immers bijna overal onderscheiden zij zich, wel niet door nieuwheid of diepte van gedachte en opvatting, maar door zuiverheid van taal en gemakkelijkheid van dictie en versificatie, waardoor de vervaardiger toont althans in het technische van zijn vak geoefend te zijn. Slechts op enkele plaatsen stuitten wij op onnaauwkeurige uitdrukkingen, als b.v.:

Nu stijgt het vog'lenkoor 
Voor 't laatst het luchtruim door. 

Een koor toch stijgt niet, en doorstijgen is een geheel vreemd woord. Echter die zonde heeft het rijm op zijn geweten! Ook wordt op eene plaats (bladz. 73) hand verpligt te rijmen op smart. Maar zulke fouten zijn zeldzaam: taal en versmaat zijn in den regel zuiver en vloeijend, en nergens is jagt gemaakt op vreemde woorden of ongewone wendingen. - Onder de beste gedichten van den bundel behooren, mijns inziens, die getiteld: ‘Na de Begrafenis eens Kinds’, - waarin eene reminiscentie van vondel's Kinderlijk speelt; ‘Ga heen, mijn Kind’, naar hoffman; ‘Troost’, en ‘Hervormingsgezang’. - En hiermede zij deze gave van den afgestorven leeraar zijnen vrienden aanbevolen, met den wensch, dat wat er waarlijk goed en vroom en Christelijk in gevonden wordt, allerwege erkenning en weerklank moge vinden; en in veler harten de herinnering levendig houden van een braaf en edel mensch, die voor 't minst de wezenlijke en niet al te algemeene verdienste bezat, van zijne talenten niet voor iedereen ten toon te dragen, en omdat hij verzen schrijven kon, zich toch niet der wereld als dichter op wou dringen.
Naast de Gedichtjes van Ds. a. francken, stellen wij de ‘Gedichten’ van den heer j.p. regeer, zonder daarmede

{==594==} {>>pagina-aanduiding<<}
evenwel de meerdere aanspraken van den titel te willen regtvaardigen. Het is zoo, hier is grooter rijkdom en meerdere verscheidenheid: de heer regeer geeft genoegzaam geene gelegenheidsgedichten en waagt zich op meer verschillend gebied, heeft ook grooter afwisseling van vormen. Hij behoort tot dezelfde school als Ds. francken, maar hij is een jonger aanhanger, andere elementen mengen zich in zijne beschouwing; en waar wij in Ds. francken den vromen, misschien wat bekrompen man erkennen, ontmoeten wij in den heer regeer meer den modernen orthodoxe, bij wien mysticisme en dogmatisme om den voorrang strijden, nu en dan afgewisseld door gansch andere toonen. Maar er is nog iets. De heer regeer mist oorspronkelijkheid: hij volgt na, en geeft zich alle moeite om een model te evenaren. Al zeide hij het zelf niet, toch zou het overvloedig blijken, dat de poëzij van beets op hem een grooten, een beslissenden invloed heeft uitgeoefend, zóó dat hij zich beets tot voorbeeld heeft gekozen. Nu kon hij, voorwaar, slechter keus doen: jammer maar, dat om iemand als beets na te volgen de goede wil alléén niet voldoende is, maar nog iets meer gevorderd wordt, waarin evenwel de navolger doorgaans te kort schiet. Dan vertoont zich het onaangenaam verschijnsel, dat zekere eigenaardigheden in gedachtenwending, in taal en uitdrukking, in vorm en constructie, meestal ook de fouten en gebreken, van een groot man worden nagevolgd, terwijl de waarachtige schoonheden gemist worden, en zoo eene soort van karikatuur ontstaat. Iets dergelijks vertoont zich hier. Nevens beets, schijnt het mij ook vooral ten kate te zijn, naar wien de heer regeer zich voornamelijk heeft pogen te vormen: maar hem ontbreekt reeds dadelijk, wat die beiden zoo bij
uitnemendheid onderscheidt: meesterschap over taal en vorm, en in dit opzigt staan zijne ‘Gedichten’ ver beneden die van Ds. francken. Immers, de onnatuurlijke uitdrukkingen, de gewrongen constructies, de zonden tegen den geest en de wetten der taal, der woordvoeging, der prosodie, de hardheden en platheden - ze zijn hier in zeer grooten getale. Slechts enkelen zullen wij opnoemen. In het lied: ‘Vaarwel, o Droomen mijner Jeugd’, treffen ons de beide bij uitstek onpoëtische regels:

De dorre, naakte werklijkheid 
Heeft nu op mij beslag geleid. 


{==595==} {>>pagina-aanduiding<<}

In dat ‘Bidden’ genaamd, wordt den ‘arme’, die niet meer bidt, herinnerd hoe hij bad als kind:

Uw knietjes rustten op den grond, 
En englen zweefden om uw spond. 

In ‘Zonsondergang’ heet het:

Rust en lust, en vreugde en vrede, 
Glans en stralen, goud en gloed - 
Deelen zich aan 't harte mede 
Dat Natuur zijn liefde voedt. 

(In de lijst der ‘Opgemerkte Drukfeilen’ komt omtrent dien laatsten regel niets voor.) Ook wordt in dat vers gesproken van ‘d'ingeschapen, grootschen pligt, door het zonnelicht zoo als hier, aan andre kusten’ te volbrengen. - Hoe bevalt u dit (het geldt eene achttienjarige):

Uw hartje kende goed noch kwaad, 
In de eerste onnoozelheid, 
Nog zuiver als het wit gewaad, 
Den kinderkens bereid, 
Wanneer zij 's levens intreê doen, 
Om 't haastig soms weêr uit te spoên, 
Door 't ouderhart beschreid. (bl. 60.) 

Of dit (bl. 85) in het vers: ‘Rijkdom. Aan....’

Een helder hoofd, 
Dat onverdoofd, 
De stralen schept der rede; 
Dat door geen stelsels ooit versuft, 
Noch door het spel van valsch vernuft, 
Zich immer paart aan reine zede. 

In het bij uitnemendheid prozaïsche stuk: ‘Eens Vaders Smart’, heet het van een straatmuzijkant:

Een speelman is 't! een speelman maar, 
Die deuntjes strijkt voor dartle schaar, (het lidwoord zou de maat breken) 
Op boerenkermis vaak vereend; 
Of die der kindren hart verrukt, 
Wanneer zijn voet de straten drukt 
Der stad, hoewel zijn ziele weent. 

Bij ‘Zonsopgang’ wordt de wensch ontboezemd:

Wees gij (de zon) alzoo wat gij altoos mogt wezen: 
Den volkren blik uit 's Heeren oog; 
Het aardrijk vruchtbaarheid; kracht tot genezen 
Wie krankheid nederboog! 


{==596==} {>>pagina-aanduiding<<}

Straks (in ‘Zonnestralen’) wordt aan de ‘armen’, die boei en kluister dragen, die niet door den stralenluister van de zon versmelten, gevraagd:

Wat, wat is u, dat de stralen, 
Koestrend heinde en veer, 
U vergeefs ter neder dalen - 
Allen van u henen dwalen, 
Kenden ze u niet meer? 
Zijn ze u wreed, uw lot partijdig, 
Naar gij morrend meent? 
Houden zij (de zonnestralen altoos!) zich soms onzijdig, 
Of - zijn ze andren medelijdig, 
U - bij voorkeur vreemd? - 

Eindelijk - want het is tijd te eindigen - worden wij in een laatste lied: ‘Avondstond’, onthaald op liefelijkheden als deze:

't Honigbijtje is ingedommeld 
In den rozenknop (!!), 
Zelfs geen enkel mugje sommelt 
Noch zweeft lustig op. 
Buurmans veulen in de weide 
Werd het dartlen moê; 
En van gindsche bruine heide, 
Keeren, onder trouw geleide, 
Lammren naar hun schaapskooi toe. 

En nu denke men vooral niet, dat ik deze keurige bloemlezing met moeite en nijdige opmerkzaamheid heb bijeengebragt: volstrekt niet, ik deed niets meer dan een handvol gâren uit den rijken overvloed, en durf nog menigeen een ruimen oogst, en eene goede nalezing bovendien, van dergelijke fraaijigheden beloven!
Leggen de medegedeelde proeven geene gunstige getuigenis af van 's dichters stijl, ook voor de juistheid en helderheid zijner gedachten en voor de keurigheid van zijn smaak pleiten zij niet sterk: gelijk dan trouwens in het algemeen verwarring en onzuiverheid van gedachte zich kenmerken door verwarde, onverstaanbare taal. En menigmalen wordt de gedachte in dit boekje geweld aangedaan, vooral waar zij - en het gebeurt herhaaldelijk - geroepen wordt zich plotseling te hullen in dat half mystisch, half dogmatisch kleed, dat in zekere school voor dat der godsdienst moet doorgaan. Zoo

{==597==} {>>pagina-aanduiding<<}
b.v. in dat merkwaardig stukje: ‘Zonnestralen’, waarin, zoo als wij zagen, sprake is van menschen, van wie de zonnestralen henen dwalen, die ze niet meer kennen, voor wie ze partijdig, wreed zijn, of zich onzijdig houden (een zeer opmerkelijk verschijnsel inderdaad). Voor deze zonderlinge ellende heeft de dichter evenwel een raad: hij weet een woord, dat altijd zonneschijn zal schenken, waar het wordt gehoord, namelijk dat ‘die daar leeft als Heer der Heeren’, uwe ‘duisternisse wil keeren, en uw levensvreugd vermeeren, als ge u tot hem keert.’ Wat belagchelijk-kinderachtig valsch vernuft! Naar dit eene voorbeeld moge men vele anderen beoordeelen. Wij hopen van ganscher harte, dat meer begaafde dichters en toongevers in het gebied der zangkunst, van zulke soort van godsdienstige poëzij niet meer het gevaarlijk en verleidelijk voorbeeld aan al te gewillige navolgers zullen geven! Dat dezen dichter overigens in menig opzigt de gave ontbreekt om toestanden uit het dagelijksch leven zuiver op te vatten en te idealiseren, daarvan mogen de beide vrij uitvoerige gedichten tuigen, die ten opschrift dragen: ‘Eens Vaders Smart’ en ‘Eener Moeder Vreugd’ - en tegenhangers zijn. Ook is hier de versificatie bij uitstek stroef, hortend en onbehagelijk. Iets dat meer op plat, alledaagsch proza gelijkt, dan de voorstelling dier moeder op den avond vóór Sint-Nikolaas, zal men, gelukkig, in het geheele boekje niet vinden. - Toch blijkt uit meer dan één vers (b.v. uit den tegenzang van ‘Vaarwel, o Droomen mijner Jeugd’, en de ‘Beantwoording’ van ‘'s Dichters Klagt’), dat de heer regeer weet en gevoelt, wat de roeping en bestemming des dichters is, en waarin zijne kracht ligt; en hij heeft de poëzij, en wel vooral de vaderlandsche poëzij, die hij zijn Eden noemt, lief. Maar liefde voor de
poëzij te gevoelen, is nog geen dichter zijn, en weten is nog niet kunnen. Vindt hij echter in zich waarlijk die hooge roeping, gevoelt hij die aandrift, die den waarachtigen zanger maakt, dan bidden wij hem, vóór alles zich-zelven te zijn, en niet door navolging van modellen, hoe goed en voortreffelijk ook, zijne oorspronkelijkheid te verliezen en stuk- en lapwerk te leveren: een bont mozaïek, dat telkens aan de oorspronkelijke marmerblokken, waaruit het genomen is, doet denken. Dan zij hem niet minder aanbevolen, er naar te

{==598==} {>>pagina-aanduiding<<}
trachten eenvoudigheid van uitdrukking te vereenigen met rijkdom en diepte van gedachte, en niet door zekere kraftsprache, door een stijl en taal op eigen hand, te willen treffen, alsof daarin ooit iets dichterlijks, iets waarachtig schoons kon gelegen zijn! Dat hij het beter weet en ook inderdaad beter kan, toonen niet alleen enkele schoone verzen uit dezen bundel, maar vooral zijne vertaalde gedichten, die het in zuiverheid van taal en versificatie meest allen van de oorspronkelijke winnen. Misschien zou het voor de vorming en ontwikkeling van dezen dichter zeer wenschelijk zijn, indien hij vooreerst zijne krachten beproefde aan het in onze taal overbrengen van goede modellen van vreemde poëzij: gedachte en vorm beiden zijn daarbij gegeven, en de vertaler heeft zich te oefenen die zuiver weder te geven. Dat is voor meest alle beginnende dichters eene voortreffelijke oefening, niet alleen tot vorming en beschaving van hun smaak door innige bekendheid met de scheppingen der meesters; maar vooral uitnemend geschikt om hen grondig bekend te maken met den rijkdom, de krachten en hulpmiddelen hunner eigene taal, in vergelijking met andere talen, en hun alzoo die heerschappij te verzekeren over de taal, zonder welke geene heerschappij op 't gemoed, geene poëzij denkbaar is. - En dan hopen wij later den heer regeer eens te zien optreden met een bundel oorspronkelijke poëzij, waaraan eene meer onverdeelde goedkeuring kan geschonken worden.

j.m.




Militair Zakboek voor den Officier der Nederlandsche Schutterij, bewerkt door den Kapitein der Infanterie A. Glimmerveen. Te Gorinchem, bij A. van der Mast. 1858. In post 8vo. II, 177 en VII bl., met 1 uitsl. plaat. f 1-25.

In dit boekje heeft de Schrijver ‘vermeend en getracht te voorzien in eene behoefte welke bestaat om den officier der Nederlandsche schutterij in de gelegenheid te stellen eenen blik te slaan op eenige der handelingen in den oorlog.’ In den voor een Zakboek nog al pathetischen aanvang van zijn Voorwoord motiveert Kapitein glimmerveen het bestaan van bovengemelde behoefte aldus: ‘Ik zeg: behoefte - - -, het ontgaat volstrekt onzer aandacht niet dat bij den schutter-officier,

{==599==} {>>pagina-aanduiding<<}
meer dan ooit, den (?) prikkel bestaat om zijne theoretische en practische kennis der exercitie-reglementen te vermeerderen met het overige, niet minder belangrijke gedeelte van den krijgsmansstand....... Welnu! stellen wij hem daartoe in de gelegenheid, zij het dan aanvankelijk zeer oppervlakkig.’ Zonder nu den Schrijver er hard om te vallen, dat hij een exercitiereglement voor een gedeelte van den krijgsmansstand houdt, zou ik wel eens willen weten, op welken grond hier beweerd wordt, dat er voor den schutter-officier nu, meer dan ooit, die genoemde prikkel bestaat, - en vervolgens Kapitein glimmerveen in gemoede afvragen: of hij meent door de uitgave van zijn Zakboekje dien prikkel der schutter-officieren te versterken, te matigen of weg te nemen? Het is mij niet mogelijk geweest grond te ontdekken voor het bestaan van meergenoemden prikkel, evenmin als ik heb kunnen bespeuren waartoe de Heer g. dit Zakboekje eigenlijk heeft uitgegeven. Er is niets in, dat den officier der Nederlandsche schutterij direct betreft; zelfs wanneer hier voor den infanterie-officier in 't algemeen geschreven was, zou bij veel oppervlakkigs in het noodige, in dit boekje nog meer gevonden worden, dat overbodig kan genoemd worden. De schutter-officier heeft b.v. niets te maken met de vervaardiging van infanterie-patronen en slaghoedjes, met de behandeling van het geschut, met duurzame versterkingskunst, de pionniers-dienst, de pontonniersdienst, met de wijze van vechten van kavallerie tegen kavallerie, van artillerie tegen artillerie, van kavallerie tegen artillerie, enz., allerminst met de hoogere taktiek of strategie. Daarenboven, lezer! hoe vindt ge in een zakboekje de plaatsing van hoofdstukken over de ‘trapsgewijze invoering en verbetering der vuur- en blanke wapenen, van af de vroegste tijden’, over den oorsprong en verdere
ontwikkeling der veldverschansing, over de geschiedenis der taktiek, van af de vroegste tijden?
De Heer glimmerveen heeft, naar mijne meening, met het zamenstellen van dit geschrift een noodeloos en nutteloos werk verrigt; voor iemand die iets van de militaire wetenschap begeert te leeren kennen, is het Zakboekje veel te oppervlakkig, en voor den schutter-officier, die alleen te weten wil komen, wat hem voor zijn dienstwerk noodig is, is het met te veel overtollige zaken opgevuld.


{==600==} {>>pagina-aanduiding<<}

Nouveau Dictionnaire de Poche, Francais-Hollandais et Hollandais-Francais; contenant aussi: un vocabulaire géographique, une liste alphabétique des prénoms d'hommes et de femmes, et une table des verbes irréguliers, par A. Jaeger. Gouda, G.B. van Goor. In kl. 8vo. 30 vel en 711 bl., ingen. f 1-50, geb. f 1-70.

Neues Taschen-Wörterbuch, Deutsch-Holländisch und Holländisch-Deutsch; auch enthaltend: ein Verzeichniss der geographischen Namen, der Manns- und Frauennamen, deren Schreibart von der Holländischen abweicht, und der unregelmassige Zeitwörter, von A. Jaeger. Gouda, G.B. van Goor. In kl. 8vo. 28 vel en 678 bl., ingen. f 1-50, geb. f 1-70.

Duitschland bezat reeds vóór jaren zijne schoolwoordenboeken in den ons hier aangeboden vorm, toen wij nog tien gulden en meer voor lijvige boekdeelen betaalden, waarin heel veel woorden stonden, die de schooljeugd nooit behoeft, en dikwijls die ontbraken, welke men er billijk in verwachten mogt. Hierin is sedert eenigen tijd eene revolutie gekomen: de boekhandel heeft keer op keer de hooge prijzen zijner woordenboeken verlaagd, de eene aankondiging volgde de andere, en te gelijker tijd zag men nieuwe uitgaven verschijnen, die voor betrekkelijk zeer matigen prijs dezelfde aanbiedingen deden, namelijk het leveren van geschikte woordenboeken, Fransch-Hollandsche, Holl.-Fransche, Duitsch-Hollandsche, Holl.-Duitsche, enz. voor onze scholen. Of nu alles wat zoodoende aan de markt gekomen is, deugdelijkheid met goedkoopheid paart, laten we in 't midden; wel echter weten we, dat van bovenstaande uitgaven zulks gezegd mag worden. Slechts vonden we bij 't nagaan van enkele bladzijden, dat de bewerker in 't eerstgenoemde de beknoptheid hier en daar nog meer had kunnen behartigen, zonder dat het werk er minder volledig door geworden ware: woorden als: ababouiné, abait, abec; de vele composita van hoer en andere woorden van dezelfde categorie ('t is een Woordenboek voor kinderen) hadden gevoegelijk achterwege kunnen blijven. Verder misten we achter babouin de eerste beteekenis baviaan, achter bacchante die van priesteres van bacchus, en hadden daar ook liever

{==601==} {>>pagina-aanduiding<<}
onmatig dan ontuchtig wijf gelezen; bacchie beduidt geen roode puist in 't gezigt der zuipers, maar de roode kleur der dronkaards; achter globe ontbreekt ballon eener lamp, achter lavabo, waschtafel; réflecteur, lampekap vonden we niet. Daarentegen sloegen we in beide deelen een tal van woorden op, achter welke we beknopt en toch goed overeenstemmende woorden vonden.
Wij zelven weten wat het zegt een Woordenboek te maken: bij de beste leggers en hulpbronnen vereischt het, wij zouden haast zeggen, meer dan menschelijke zorg en geduld. Opmerkingen als we maakten, zullen er dus wel meer te maken zijn; dit belet niet, dat de Bewerker lof verdient om zijn arbeid, terwijl de Heer van goor door nette uitvoering en lagen prijs op nieuw getoond heeft de man te zijn, die de behoefte van zijn tijd begrepen heeft.
Ook het tweede der hierboven genoemde Woordenboeken, in vorm gelijk aan 't eerste, zal op onze scholen goed te pas komen, en, even als dit, de tot dusver gebruikte tauchnitz-edities met nut kunnen vervangen. Wij zouden dezelfde en dergelijke aanmerkingen op deze uitgave kunnen maken, die we hierboven maakten, doch onthouden er ons echter van om de vroeger opgegeven reden; volmaakte Woordenboeken zullen misschien in latere tijden gemaakt worden, in de 19de eeuw mag men dien eisch nog niet doen.

a.b.m.

Nieuw Duitsch-Hollandsch en Hollandsch-Duitsch Woordenboek. Eerste Deel. Duitsch-Holl. Eerste Aflev. A - Bek. 's Gravenhage, H.C. Susan, C.H.z. 1858. In post 8vo. 48 bl. f :-30.

De uitgave onder bovenstaanden titel heeft zich hooger doel gesteld dan de beide hierboven aangekondigde Woordenboeken: Zamensteller en Uitgever willen trachten een degelijk en toch bij uitnemendheid goedkoop Woordenboek te leveren, een Woordenboek, dat niet alleen in de behoefte van eerstbeginnenden zal voorzien, maar te gelijk een gids zal zijn voor verdergevorderden en voor ieder, die de klassieke schrijvers leest of werken van wetenschap en kunst moet raadplegen. Het geheele werk, dat uit twee Deelen zal bestaan, zal hoogstens in 52 vellen druks van 16 bladzijden (het vel à 10 cts.) com-
{==602==} {>>pagina-aanduiding<<}
pleet zijn, zoodat de prijs in geen geval hooger dan f 5-20 zal komen.
Daar wij nog slechts de eerste Aflev. voor ons hebben liggen, bepalen wij ons tot eene enkele aankondiging, ons voorbehoudende er later op terug te komen.
Wij wenschen niets liever dan niet altijd bij de Duitschers ter markt te moeten komen, wanneer men goede Woordenboeken zoekt, meenen echter Zamensteller en Uitgever te moeten waarschuwen voor de concurrentie der molé's en thibauts (Braunschweig, westermann), die men, ofschoon Fransch-Duitsch en Duitsch-Fransch, in ons land op hoogen prijs heeft leeren stellen: meerdere volkomenheid zal in dezen beslissen.

a.b.m.

Korte mededeelingen.

In het Christelijk Maandschrift, dat door den Ring Amsterdam wordt uitgegeven, is een waar en waardig woord over wijlen den voortreffelijken broes geschreven door zijnen ambtgenoot ter hoeven, dat ook afzonderlijk is verkrijgbaar gesteld onder den titel: Ter Gedachtenis van den Hoog Eerw. Zeer Gel. Heer wilhelm broes, in leven rustend Leeraar bij de Nederduitsche Hervormde Gemeente te Amsterdam. Te Amsterdam, bij j. en j. mannoury, firma ipenbuur en van seldam, à f :-30, waarin ook de toespraak bij het graf door Ds. van meeteren en een versje van Ds. tol is opgenomen. Eenen eertitel behoefde broes niet; maar ofschoon hij hoog eerwaardig was in allen opzigte, is toch de titulatuur verkeerd gekozen, aangezien de Hervormde Predikanten alleen HoogEerw. heeten wanneer en in zoover zij optreden als leden van de Synode of een Provinciaal Kerkbestuur.

De lezers van dit Tijdschrift zullen zich herinneren, dat ten vorigen jare de abt combalot zich op den predikstoel der St. Gudule-kerk te Brussel hevig en onbeschaamd heeft uitgelaten tegen het Protestantisme in het algemeen en de Bijbelgenootschappen in het bijzonder; alsmede, dat de Protestantsche Evangeliedienaars panchaud, anet en filhol den aan het Protestantisme toegeworpen handschoen hebben opgevat. De abt weigerde eene openbare zamenspreking, zoo als te voorzien

{==603==} {>>pagina-aanduiding<<}
was. Maar zijne tegenstanders hebben hem een paar, zonder de minste hatelijkheid gestelde, brieven toegezonden, waaraan Rome genoeg zou hebben, als het niet opzettelijk en onverzettelijk de duisternis liever had dan het licht. Anet, van wien de brieven eigenlijk zijn, tast den abt aan op zijn eigen terrein en keert zijne eigene wapenen tegen hem. Dat zou voldoende zijn, indien de strijd generzijds gevoerd werd met en uit waarheidsliefde. Doch nu zal Het Protestantisme en de Protestanten verdedigd tegen de aanvallen van Rome, door l. anet, Predikant (bij eene afzonderlijke kerkgemeente) te Brussel; uit het Fransch vertaald door m. schaink, en uitgegeven te Amsterdam, bij h. de hoogh, à f :-25, wel schaarsch in de regte handen komen. Misschien ook wel; want in weerwil van Rome's verbod beginnen ook in ons land velen de oogen te openen en moed te vatten en te onderzoeken. Komen deze regelen onder derzulken oog - dat zij er dan door worden opgewekt om het stukje met aandacht te lezen.

De Tijdspiegel gaf onlangs eene beoordeeling van Agathe, of de Zegepraal des Geloofs. Uit het Engelsch. Te Deventer, bij j. de lange. 1858. In post 8vo. 310 bl. f 1-95. Die beoordeeling liet, volkomen naar waarheid, uitkomen, dat dit geschrift, ofschoon als letterkundig voortbrengsel nog al wat te wenschen overlatende, echter aanbeveling verdiende wegens inhoud en doel. Het Ultramontaansche dagblad de Tijd heeft die beoordeeling op zijne manier bij de haren gevat en haren schrijver l-e duchtig de les gelezen. 't Is maar jammer, dat de Tijd zich tot een verkeerden heeft gewend. Wij meenen zeker te weten, dat de bedoelde l-e niet een schrijver, maar eene schrijfster is. In allen gevalle doet het er minder toe, want de Tijd heeft hard genoeg geschreeuwd, zoodat elk hem verstaan kan. De Tijd declineert Agathe en doet het boekje voorkomen als eene onnoozele onbeduidendheid, eene letterkundige nulliteit, niet waardig dat men er notitie van neemt. Zou de Tijd ook bang zijn voor het boekje? Zeer mogelijk, zeer waarschijnlijk, zeer verklaarbaar. En dat is voor den nadenkende reeds genoeg ter recensie, waarom wij 't er ook bij laten zullen.

Vóór eenigen tijd viel den Eerw. m.a. amshoff het voorregt

{==604==} {>>pagina-aanduiding<<}
te beurt, zijne Vijf-en-twintig-jarige Evangelie-bediening in de Hervormde Gemeente van Groningen te vieren met eene Dankrede, die aldaar bij m. smit, in post 8vo., à 30 cts., is in het licht gegeven. Gelijk zij een aangenaam geschenk aan 's mans vrienden is, stichte zij, door de uitgave in ruimer kring verspreid, veel nut. De preek is uiterst eenvoudig - dat is grooter lof dan het schijnt.

Wordt in onze dagen veel gedaan in 't belang der geestelijke behoeften van armen en verwaarloosden, wij mogen ook loffelijk vermelden Het Evangelie aan de Armen, zijnde een zestal vertoogjes in regt goeden geest en van nuttige strekking. Zij zijn uitgegeven te Leeuwarden, bij g.t.n. suringar, en kosten elk 5 cts., doch bij getallen veel minder, zoodat men 100 exx. van een of verschillende dier kleine vertoogen voor f 3 bekomt. De onbekende schrijver schijnt voornemens te zijn, nog meerdere te laten volgen, waartoe wij hem, bij zoo zuiver Evangelischen geest, zeer aanmoedigen.

De zich noemende Bond der Vereenigingen ter verbreiding der Waarheid is begonnen met, onder redactie van t.m. looman, te Amsterdam, bij h. höveker uit te geven een weekblad, dat onder den titel: De Christenbode (Bijblad bij de Christelijke Verzamelaar door en voor het Volk) binnen- en buitenlandsche berigten mededeelt aangaande zending, evangelisatie, enz. Het blaadje is in kl. 8vo. en kost f 1-20 in het jaar. Als zulke ondernemingen blijven binnen de perken, die zij zich aanvankelijk hebben voorgeschreven, verdienen zij alle aanbeveling.

Worden de zoogenoemde Leidsche Vraagboekjes ook elders door velen op de katechisatiën gebruikt, eene Handleiding er bij voor Leerlingen en Onderwijzers kan dan wel op een goed debiet hopen, vooral wanneer zij is opgesteld onder goedkeuring en medewerking van de Predikanten der Ned. Herv. Gemeente van Leyden, zoo als het geval is met die, van welke het 1e Stukje, bevattende de geschiedenis van het O.V., te Leyden, bij d. noothoven van goor voor den geringen prijs van 45 cts. is uitgegeven. Er is veel goeds in, maar veel ook is zonder opheldering gebleven, dat men billijk in zulk eene ‘handleiding’ verklaard mogt wenschen. De leerling, die haar gebruikt, moet

{==605==} {>>pagina-aanduiding<<}
genoegzaam voorbereid zijn voor de katechisatie, doch dit laat nog veel te wenschen over; en de praktische aanmerkingen wierden beter aan den onderwijzer overgelaten. Trouwens, er zullen onder dezen wel geenen zijn, voor wie dit boekske noodig ware. Onder de aanmerkingen, die wij op afzonderlijke plaatsen hebben, noemen wij alleen deze: ‘Wie weet of niet de magt der vaderliefde hem (jefta) in 't eind nog daarvan (van de uitvoering zijner gelofte) teruggehouden hebbe?’ Wat zal men antwoorden, als een oplettend leerling, dit gelezen hebbende, den onderwijzer vraagt hoe hij het hebben moet met Rigt. xi:39: ‘hij volbragt aan haar zijne gelofte, die hij beloofd had.’ (De aanhaling van Rigt. x:7 is daar ter plaatse zeker eene drukfout.) De vergoêlijking zal misschien moeten dienen om jefta van de zedelijke zijde te verheffen, maar daartoe is geene noodzakelijkheid, en beter ware 't, ruiterlijk met vader tollens te zeggen:

Het waar dien veldheer dienst gedaan, 
Indien hem de aarde had vergeten. 

Het was zeker de bedoeling van den uitgever of schrijver, toen hij een present-exemplaar van de brochure, getiteld: De Zeemanshuizen, en bijzonder dat te Amsterdam, enz. enz., aan de Redactie der Vaderl. Letteroefeningen toezond, dat daarover een woordje zou worden gezegd. En wij doen dit met vreugde. Van heeler harte juichen wij de oprigting van zeemanshuizen toe, en verblijden ons, dat Amsterdam het voorbeeld van Rotterdam heeft gevolgd en thans ook eene zoo doelmatige en heilzame huisvesting voor zeelieden bezit. Dr. e.b. swalue, die aan dit werk met mannelijke kracht de hand heeft geslagen, spreekt in deze brochure. Hij deelt eene toespraak mede, door den Graaf van shaftesbury gehouden in eene vergadering van het Engelsche genootschap ter bevordering van zendingen onder zeelieden aan boord, aan wal, binnenslands en in den vreemde. Daarin wordt het heilzame van zeemanshuizen met verschillende voorbeelden in het licht gesteld, en met cijfers aangetoond, hoe de zeeman zelf zijn zegel hecht aan deze stichting, daar het getal van hen, die er huisvesting zoeken, van jaar tot jaar toeneemt. Zoo is het niet in Engeland alleen, maar ook hier. Het Zeemanshuis te Amsterdam, dat op 6 April werd geopend, telde in de eerste 25 dagen

{==606==} {>>pagina-aanduiding<<}
reeds 215 gasten. Van 1 tot 30 Mei klom dit getal tot 477. In dien tijd werd eene som van f 355 voor hen op interest gezet, hetgeen vroeger altijd bij de slaapbazen verloren ging. Een matroos betuigde, dat, wanneer vóór 12 jaren zulk een huis had bestaan, hij nu eene som van f 2500 zou bijeen hebben. Behalve deze geldelijke winst gaat er nog een geestelijke zegen van het Zeemanshuis uit. Elken morgen wordt er godsdienstoefening gehouden, er is eene bibliotheek, waarvan veel gebruik wordt gemaakt, er is niet die aanleiding tot verkwisting, die elders den zeeman zoo ruim wordt aangeboden. Ziedaar redenen, waarom wij de ondersteuning dezer inrigting aan iederen menschenvriend aanbevelen. Wie er iets voor over heeft, koope de genoemde brochure, voor 25 cts., te Amsterdam, bij ipenbuur en van seldam te verkrijgen. Zij wordt ten voordeele van het Zeemanshuis uitgegeven.

Wie een waanwijzen bediller, een ouderwetschen kettermeester wil leeren kennen, leze den Open Brief van het Bestuur der Vereeniging tot handhaving van de leer, regten en belangen der Luthersche Kerk aan de Leden der Herstelde Evang.-Lutherschè Kerk, waarin wordt aangewezen, dat die Kerk met de Nieuwe Gezangen geheel van de leer afgeweken, niet meer Evangelisch, noch Luthersch is, en het Kerkbestuur het regt en belang der Kerk verguisd heeft. De lange titel is genoeg om de strekking van den Brief te leeren kennen. Wij stemmen den schrijver toe, dat het Kerkbestuur, door hem beschuldigd, van de oud-Luthersche leer is afgeweken; maar in plaats van dat Bestuur te veroordeelen, schenken wij het daarom onzen lof. Dat de Herst. Evang.-Luthersche Kerk met hare nieuwe gezangen niet meer Evangelisch is, durven wij niet zoo terstond aannemen; meer grond vinden wij tot de onderstelling, dat onze briefschrijver zoo al niet van de leer (b.v. Matth. vii vs. 1), althans van den geest des Evangelies verre is geweken. De eerste raad, dien wij hem geven, is deze: dat hij zich gelijk stelle met de kinderkens, en beginne, eer hij weêr de pen opvat, met te leeren hoe men, in zuiverder taal, een fatsoenlijken Hollandschen brief schrijft.

Mr. w. de sitter gaf de stukken betrekkelijk het Regtsgeding van g. elzinga c.s. in het licht (Groningen, bij h.r.

{==607==} {>>pagina-aanduiding<<}
roelfsema. 1858). Niets bevordert meer de juiste kennis der zaken en der voorkomende vragen, dan de mededeeling van het geheele proces. Dan eerst overziet men alles: maar dan is het ook een eerste vereischte, dat de zaak belangrijk is, over welke het geding geloopen heeft. Is dit niet het geval, dan slaan wij liever eene nietsbeteekenende uitspraak in het Weekblad over, dan eene brochure te doorworstelen, die geen belang heeft voor de wetenschap. Zoo is het hier. De pleitrede van Mr. de sitter kan zeer voortreffelijk zijn, wij willen dit zelfs toegeven; maar de zaak, hier medegedeeld, is niets dan een feitelijk proces, waaraan de wetenschap niets heeft. Mr. de sitter had zich met de vrijspraak moeten tevreden stellen, en het publiek niet met de zaak moeten moeijen.

Bij w.f.c. beerstecher verschijnt weêr een politiek blaadje, De Klok getiteld. Die klok moet politiek leven in de harten der burgers inluiden. Wij vreezen, dat het er echter mede gaan zal als met de boomklok, die ook niemand hoort. De eerste drie Afleveringen toch zijn al zeer onbeduidend. En dan noemt de schrijver de drukpers nog wel de derde magt in den Staat!

Ludwig karl heinrich, Freiherr von der Pfordten, Minister van Saksen en Beijeren in 1848, gaf uittreksels uit zijne politieke redevoeringen in het licht, welke nu in het Nederduitsch zijn vertaald onder den titel van: Gevoelens en Opmerkingen van een Staatsman uit onzen tijd (Leeuwarden, g.t.n. suringar. 1858. In kl. 8vo. 102 bl.). Hetgeen ons hier geleverd wordt, is in gematigden geest gesteld. De schrijver wist bij ondervinding, wat ‘drijven van partijen’ beteekent. De lecture zal niemand berouwen, maar meer de betrekking, waarin de schrijver tot de gewigtige gebeurtenissen van 1848 stond, dan de nieuwheid der denkbeelden, zal den lezer treffen. Daarom, maar daarom ook alleen, zou Ref. de uitgave niet hebben aangeraden. Er wordt zoo veel gedrukt, dat men waarlijk niet meer werks aan de pers behoeft te geven, als men niets nieuws levert. De inleiding, bevattende het leven van den schrijver, is niet onbelangrijk. Den uitgever daarvoor onze dank!
Er zijn in het boekje stellingen, die Ref. niet gaarne zou verdedigen. Ik wensch dit op te merken, omdat anders een

{==608==} {>>pagina-aanduiding<<}
woord van lof voor het geheel zou kunnen doen denken, dat elke thesis door ons werd overgenomen. Dit is b.v. het geval met de groote liefde voor de Armeën, die de schrijver ontwikkelt: 't was zeker in eene Duitsche bui!

Onder de kwesties van onzen tijd in ons Vaderland beslaat zeker de vraag, op welke wijze Amsterdam eene betere communicatie zal verkrijgen, eene belangrijke plaats. Dat zulk eene verbetering hoog noodzakelijk is, dat daarmede de bloei der hoofdstad in het naauwste verband staat, wordt door allen ingezien. Men is het echter niet eens over de wijze waarop men de handen aan 't werk zal slaan. Sommigen willen het reeds bestaande Noord-Hollandsche Kanaal verbeteren en voor de groote scheepvaart meer geschikt maken, anderen zijn voorstanders van het plan om Holland door te graven bij de Beverwijk, waar het op zijn smalst is, en op deze wijze eene nieuwe en kortere communicatie te openen.
Beide partijen hebben hare woordvoerders; de Heer j.h. cordes, Lid der Gedeputeerde Staten van Noord-Holland, heeft zich als een voorstander van het eerstgenoemde der beide plannen, en als tegenstander van de doorgraving doen kennen, in eene voor korten tijd uitgekomen brochure. De Heer h.a. insinger heeft den handschoen opgevat, welke den voorstanders der doorgraving was toegeworpen, in eene flink gestelde brochure, getiteld: Holland op zijn smalst en de verbetering van het Noord-Hollandsche Kanaal onderling vergeleken door h.a. insinger; naar aanleiding der korte beoordeeling der ontworpene doorgraving van Holland op zijn smalst, door j.h. cordes, Lid der Gedeputeerde Staten van Noord-Holland. Te Amsterdam, bij p.n. van kampen. 1858. Wat de zaak zelve betreft, voor beide projecten is veel te zeggen, ook op beide veel af te dingen; wij bepalen ons met het geschrift des Heeren i. aan te kondigen, en als eene met warmte en bescheidenheid, met blijkbare kennis van zaken gestelde brochure aan te bevelen. Vooral aan hen die het schrijven van den Heer cordes gelezen hebben, zij het audi et alteram partem herinnerd.

Wie er belang stelt in het al of niet tot stand komen van eene haven te Scheveningen, hij koope de brochure, onlangs bij c.h. susan, jr., te 's Gravenhage gedrukt en uitgegeven. Voor slechts 25 cts. kan hij daarin een zevental vragen betrekkelijk deze zaak beantwoord vinden, en door een vel druks te lezen kan hij zich eenigzins au haut du fait stellen.
De schrijver van dit vlugschrift heeft daarenboven de edelmoedigheid gehad, het uit te geven ten voordeele der betrekkingen van de met De Jonge Klaartje verongelukte visschers, zoodat men in geen geval behoeft te vreezen, met het koopen dezer brochure nutteloos 25 cents uit te geven.


{==609==} {>>pagina-aanduiding<<}

Boekbeschouwing.

De Christelijke Kerk in de vierde tot de zesde eeuw. Voorlezingen van Dr. K.R. Hagenbach, Hoogleeraar te Bazel. In twee Deelen. Te Rotterdam, bij van der Meer & Verbruggen. 1857. In gr. 8vo. X en 257 bl., VI en 239 bl. f 4-50.

Hagenbach hat von einem praktischen reflectirenden Standpunkte aus ein sprechendes Bild der Vorzeit einer schmerzlich bewegten Gegenwart zur Lehre und zum Troste vorgehalten. Zoo karakteriseert hase, onzes achtens, zeer juist de wijze waarop hagenbach de Kerkgeschiedenis verhaalt, als hij van diens voorlezingen over de geschiedenis der Hervorming gewag maakt, en dit zijn oordeel wordt door deze over de geschiedenis der Chr. kerk van de vierde tot de zesde eeuw op nieuw bevestigd. De ook onder ons hoog geschatte Bazelsche Hoogleeraar hield ze in den winter van 1854-1855; hij gaf ze later uit, en de HH. v.d. meer & verbruggen gaven de vertaling in het licht, die wij nu aankondigen. Zij zijn gelukkig geslaagd in het vinden van een vertolker. Kon de Heer hiebink niet even als de vorige voorlezingen over de Geschiedenis der Chr. Kerk in de drie eerste eeuwen, met een paar leerlingen van het Zendelinghuis, ook deze voor Nederland bewerken, de bekwame onderwijzer aan hetzelfde gesticht j.c. neurdenburg vond daarin een welkomen arbeid, waarvoor hij zich uitstekend bevoegd toonde. Zijne vertaling is duidelijk, vloeijend, echt Nederlandsch, zoodat het zelfs verbazing moet wekken, D. I, bl. 154, reliquiën heiligdommen te hooren noemen; ja, zij geeft ons h. weder zooals hij in onze taal zou geschreven hebben. Eene enkele maal, doch dit is natuurlijk de schuld des vertalers niet, bemerken wij dat deze voorlezingen niet onder ons zijn uitgesproken, b.v.D. I, bl. 6: ‘Vragen, die tegenwoordig doorgaans alleen de godgeleerden bezig houden, en die slechts zelden de belangstelling van eenen enkelen godvruchtige, of ten hoogste van een hoopje godsdienstige vrienden wekken, waren toen even zoo zeer aan de orde van den dag, als tegenwoordig de vragen over staatkunde

{==610==} {>>pagina-aanduiding<<}
en nijverheid. Wat is het ware, orthodoxe geloof? Wie was en wie is christus? In welken zin noemt de kerk Hem God?’ enz. enz. Niemand zeker, die beweren durft dat dergelijke vragen onder ons volk niet aan de orde van den dag zijn. Maar overigens zijn deze geschriften van hagenbach zoo weinig uitsluitend Duitsch gekleurd, dat eene vertaling er van door al wie in Nederland op degelijke lectuur prijs stelt, met dankbaarheid moet begroet worden. Ook het uiterlijk voorkomen van het werk draagt wegens het helder papier en de duidelijke letter onze goedkeuring weg, welke wij, helaas! niet aan de correctie kunnen geven. Een ieder oordeele zelf! D. I, bl. 12, nu eens maximiaan, dan weder maximianus; bl. 66: ‘dat de heidensche schrijvers hem anders beoordeelen dan de christen’ - hier blijkt het, dat, zoo men al christen wijsgeer wil schrijven, dit bij afbreking in 't geheel niet kan geschieden; bl. 84 en elders nog dat zoo dikwijls veroordeelde en hoogst lakenswaardige hetzelve, dezelve, deszelfs, enz.; bl. 88, op dezelfde blz. godsdienst nu eens vrouwelijk dan weder mannelijk gebruikt; bl. 118 uit te wissen, voor uit te wisschen; bl. 136: zij, van welken bekend is; bl. 179, nu eens honig, dan weêr honing; D. II, bl. 6, Nycaesche voor Nicaesche of Niceensche; bl. 40, zijner hartstogt, en bl. 47 vierde zij hare oude hartstogt bot; bl. 63, Troye voor Troje; bl. 64, dolle streeken voor streken; bl. 79, zooals wij zonder tranen daarhenen waren gegaan? wat beteekent daar het vraagteeken? bl. 95: augustinus
vergenoegde zich, voor: augustinus vergenoegde zich niet; bl. 124: Ik bedoel de christenwijsgeer syresius, dat herhaaldelijk, ja meestal gedrukt staat voor synesius; bl. 127, vertogen; bl. 132: het voorwerp des strijds wordt eene kampplaats van hartstogten - wat is dat: een voorwerp, dat eene kampplaats wordt? bl. 165, meer edele trekken bedolven. Het zou mogelijk zijn, nog meer fouten te noemen, die men in eene uitgave van v.d. meer & verbruggen niet zou verwachten.
Die HH. hebben moed gehad om deze negentien voorlezingen aan ons publiek aan te bieden, waarin wij een aangenaam bewijs zien, dat ook de vroeger in 't licht verschenene met welgevallen zijn ontvangen. Het tegendeel zou ons eerder bevreemden op grond van ons oordeel over hagebach's manier, dat met het gevoelen van hase overeenkomt. Juist dat practisches

{==611==} {>>pagina-aanduiding<<}
reflectirendes Standpunkt is het, waarop de Nederlander zich zoo gaarne plaatst en dat hem sympathie geeft met den schrijver dezer voorlezingen. Men moge dikwerf beweren, dat onze volksaard van wijsgeerte afkeerig is; dit is alleen in zooverre waarheid, dat wij een tegenzin hebben tegen al die hooge en holle speculaties, die op onvasten bodem rusten en waarvan wij, hoe ver wij ook zien, geen antwoord op de vraag: ‘wat nut het?’ ontvangen; maar als een bekwaam man over de gegevens der geschiedenis philosopheert met wijsheid en beleid, daar hij uit hare feiten voor onze dagen nutte lessen en heerlijke vertroosting put, dan vindt hij onder ons zeer geopende ooren. Daarom zullen allen het den Schr. tot lof toerekenen, dat hij opzettelijk van tijd tot tijd de zuiver historische voordragt heeft afgebroken en de toehoorders op het veld der bespiegeling gevoerd heeft. Als hij dat doet is hij meester en openbaart hij zijne virtuositeit, zoodat zelfs het beweren geene dwaasheid zou zijn, dat hagenbach's voorlezingen geene of weinige waarde zouden hebben, indien hij dat veld der bespiegeling niet vaak betrad. Aan den lust daarvoor hebben wij de schoonste partijen ook weêr van dit werk te danken. Van enkele hier en daar verspreide opmerkingen, zooals reeds in de eerste voorlezing, bl. 20, over ‘de alles verzoenende kracht des Christendoms’ willen wij nog niet eens spreken. Maar wij hebben het oog op uitvoeriger beschouwingen, als ‘over de idee van het Christelijk keizersschap’ in dezelfde eerste voorlezing; over de zedelijke waarde van constantijn (is niet te veel vergeten dat hij vorst was?) en de beteekenis van zijnen overgang tot het Christendom in de tweede; over het karakter van het Hellenisme in de vierde. Wij denken aan hetgeen insgelijks die vierde voorlezing oplevert over de Christelijke barmhartigheid, en het gematigd oordeel over de
pausen, dat er in voorkomt, ofschoon de betrekkelijke noodzakelijkheid van het pausdom wel wat al te vast gesteld wordt. Hoe pleit ook niet voor de onbevangenheid des Schrijvers, voor zijn zuiver gevoel, wat hij ons als zijn oordeel doet kennen over de waardschatting der reliquiën! (Zesde voorlezing). Behoort niet de zevende voorlezing tot de beste en voortreffelijkste, waar zij de zaak der eeredienst in verband met der Christenen geloof en leven beschouwt en in 't licht stelt? En bevindt zich hier de Schrijver-Dichter op zijne ware plaats,

{==612==} {>>pagina-aanduiding<<}
gij bemerkt met vreugde, dat hij op de Niceesche en alle volgende twisten niet laag neêr-, maar er toch ook niet hoog tegen opziet. De beschouwingen over de orthodoxie, waarmeê het Tweede Deel geopend wordt, zijn zeer gematigd en zeer waar, terwijl de teekening van chrysostomus als Bijbelverklaarder en prediker juist, gepast en leerzaam is. Dat de algemeene beschouwing van augustinus in de vijftiende voorlezing u niet geheel onvoldaan doet zijn, laat zich van te voren bepalen, maar zij haalt toch niet bij dat schoone gedeelte in de zestiende over het vaststellen van leerbegrippen, waarop die aller behartiging waardige les, bl. 145 v.o., gegrond wordt, dat ‘deze treurige tijd van kerkelijke verdeeldheden voor ons staat als een waarschuwend voorbeeld, waartoe men komt, wanneer het doorzigt en de wijsheid in de theologie zich meer en meer laten verdringen door eene blinde op bloote vormen zwevende veroordeelingszucht.’ Het spijt ons deze voorlezing met eenige wankele theoriën over het armwezen te zien besluiten. De zeventiende ontleent hooge waarde van de juiste, onpartijdige, zuivere beoordeeling van het monnikenleven: daarin ligt veel diepe waarheid; en de eindbeschouwing, waarmeê de negentiende besluit, die ons nog eens een overzigt geeft van het geheel, en nog eens den doodenden vorm en den levenden geest tegenover elkander stelt, doet ons van hagenbach met een dankbaar hart afscheid nemen.
Hij is een vroom en smaakvol schrijver, dien wij nog meer liefhebben dan bewonderen, en... dien wij toch liever hooren als hij ons zijne bespiegelingen meêdeelt dan wanneer hij ons de historie alleen verhaalt. Hier en daar komt zijn smaak den lezers ook dan ten goede, b.v. bij de schoone voorstelling van den ijver voor het heidendom in julianus, die anders door des Schrijvers wijsgeerig onderzoek al zeer pover bedeeld is in dat oppervlakkig oordeel over hem aan het einde der derde voorlezing; voorts bij de vereenigde teekening der drie groote Cappadociërs in de negende voorlezing; bij de beschrijving van het karakter van ambrosius in de tiende; zelfs zijn er gedeelten in het verhaal van het leven van chrysostomus, die ons doen gevoelen, dat h. ook treffend facta en data kan meêdeelen. Maar over het geheel zou men van een schrijver met zooveel smaak verwachten, dat hij ons ook verhalende meer boeide. Dat komt zeker doordien de historie en hare

{==613==} {>>pagina-aanduiding<<}
wijsgeerige beschouwing te veel van elkander gescheiden zijn; 't is alsof deze geheel afgezonderd van elkander staan. Daarenboven wordt, onzes achtens, vaak te veel omgehaald, te veel namen, te veel feiten, vermoeijend voor den lezer, vermoeijender zeker nog voor den hoorder, die waarlijk luistert. Waartoe in de eerste voorlezing die uitvoerige behandeling van de wijze, waarop constantijn aan de regering kwam? Waarom die opeenstapeling van zaken in de vijfde voorlezing? Waarom zulk eene scheiding van hetgeen noodwendig bij elkander behoort, als de Schr. het leven van chrysostomus behandelt? Wij weten wel dat dit de schuld van den ongelukkigen vorm van voorlezingen is, maar de smaakvolle schilder streeft toch ook, waar hem lengte en breedte der te vervaardigen schilderij zijn voorgeschreven, naar eene goede ordonnantie. Soms komen de zaken dan ook wonderlijk bij elkander, want evenveel talent als de overgang van chrysostomus op augustinus openbaart (voorlezing 13), even groote verwaarloozing er van verraadt de wijze, waarop bl. 124 het meêgedeelde over synesius aan de beschrijving van augustinus geknoopt wordt, om van den sprong van de leer op het zedelijk leven (bl. 145, D. II) maar te zwijgen.
Indien intusschen hagenbach de sporen van zijn smaakvollen, dichterlijken, godsdienstigen geest meer op zijn nu vaak droog verhaal gedrukt had, wij zouden niet klagen over het gebrek aan historische kritiek, dat ons hindert; wij zouden zeggen: ‘niet een ieder zijn alle gaven geschonken!’ Nu, daar hij dikwijls nalaat zijne gave te bezigen, moeten wij dit gebrek nog eens krachtig herinneren. Ook in een populair geschrift is het wenschelijk, dat een bevoegd oog rijke, vaste bronnen-studie vindt; maar niemand zal haar zeker zoeken achter het van eusebius overgenomen verhaal aangaande het teeken dat constantijn in de lucht zag; niemand, om nog maar iets te noemen, achter de beschrijving der wonderen van benedictus. De lezer vraagt toch: wat gelooft de Schr. hiervan nu, en wat moet ik er van gelooven? En het antwoord hoort hij niet, zelfs niet een flaauw antwoord.
Wij kunnen ons begrijpen, dat sommigen van 's Schrijvers landgenooten uit de diepte waarin zij staan, met een glimlach naar hem opkijken. Maar toch zou het zeer ondankbaar zijn, daarom het vele heerlijke te vergeten, dat ook deze arbeid

{==614==} {>>pagina-aanduiding<<}
van h. ons aanbiedt; zeer ondankbaar, wanneer Ref. niet met alle kracht de lezing van zijn boek aan alle beschaafden aanbeval; zeer ondankbaar, nog eens, als wij niet vurig verlangden, dat het den waardigen Hoogleeraar gegeven worde de nog niet door hem behandelde gedeelten der kerkgeschiedenis op zijne wijze beschrijven. Dan moge hij ook een beter rustpunt kiezen voor zijne beschouwing dan nu in den dood van gregorius I, die alleen misschien voor den Schr. belangrijk is omdat hij invalt kort na het eind der zesde eeuw. Want immers is de historische kunst lang over dien tijd der Centuriae henen; en schoon zij erkenne, dat er veel willekeurigs is in de afdeeling in tijdvakken, geheel willekeurig is die toch niet, en zij zou een man van zooveel bekwaamheid en kunstzin als hagenbach kunnen behulpzaam zijn om meer één geheel van zulk een stel voorlezingen te maken, dan hij nu gedaan heeft.




Geschiedenis der Christelijke Godsdienst en Kerk. Door Dr. A. Neander. Uit het Hoogduitsch vertaald door W.C. Mauve, Predikant te Haarlem. Zevende en Achtste Deel. Te Rotterdam, bij van der Meer & Verbruggen. 1856 en 57. In gr. 8vo. 7e Deel, 368 bl. f 3-60. 8e Deel, 454 bl. f 4-50.

Met de aankondiging dezer beide Deelen voldoen wij aan een pligt, die reeds sints lang op de Vaderlandsche Letteroefeningen rust. Het is niet meer noodig het lezend publiek met den arbeid van den Heer mauve bekend te maken, nog veel minder de Kerkgeschiedenis van neander in haren aard en waarde te doen kennen; de referent der vorige Deelen heeft zonder twijfel deze taak vervuld. Wij hebben alleen bij vernieuwing de aandacht op dit belangrijk werk te vestigen, en elk, die een diepen blik wenscht te werpen in den voortgang van het Christendom, dringend op te wekken, zich deze vertaling aan te schaffen en haar te bestuderen. Het Zevende en Achtste Deel behelst het vijfde tijdvak, dat zich uitstrekt van het jaar 1073 tot 1294, van gregorius VII tot bonifacius VIII. Eerst verleent ons de Schrijver een overzigt van de uitbreiding der Christelijke kerk in de verschillende landen van Europa, in Azië en Afrika. Vervolgens zien wij het Pausdom in hildebrand tot zijn hoogste toppunt van magt

{==615==} {>>pagina-aanduiding<<}
en luister klimmen, en de opvolgers van gregorius VII de vruchten genieten van het werk door hem tot stand gebragt. Wij hooren enkele stemmen tegen de verbastering der kerk in een wereldsch rijk zich verheffen. Het monnikwezen vertoont zich in zijne onderscheiden vormen aan ons oog; zijn oorsprong, zijne goede en verschoonlijke, maar ook zijne kwade en verderfelijke zijde wordt ons helder in het licht gesteld. Daarna beschouwt de Schrijver het Christelijk leven en de Christelijke eerdienst in die tijden, en ten slotte zien wij ons ingeleid in de doolhoven der onderscheiden leerstellingen, begrippen en denkwijzen, zooals zij in de jaren, die dit tijdperk omvat, zijn opgekomen of zich meer en meer hebben ontwikkeld. Hieronder worden de lecrstelsels van een anselmus van Canterbury, een petrus abelard, hugo victor, petrus lombardus, raimund lullus en anderen met groote uitvoerigheid behandeld. Eene geschiedenis van de Grieksche kerk en van de verschillende sekten, in dit tijdvak ontstaan, besluit het Achtste Deel.
Wij behoeven niet te zeggen, dat in deze twee Deelen weder eene menigte hoogst belangrijke zaken voorkomen, die doorgaans met de grondigheid, aan neander eigen, worden medegedeeld en beoordeeld. Wat de overzetting betreft, deze hebben wij hier en daar met het oorspronkelijke vergeleken, en kunnen niet anders dan den bekwamen Vertaler onzen onverdeelden lof schenken voor de wijze, waarop hij zijnen arbeid heeft verrigt. Het is altijd eene hoogst moeijelijke taak, eene goede vertaling te leveren; maar vooral is dit zoo met neander, wiens stijl, wat de duidelijkheid en liefelijkheid betreft, gelijk allen, die zijne Kirchengeschichte in het oorspronkelijke kennen, mij gaarne zullen toestemmen, zeer veel te wenschen overlaat. De Heer mauve heeft in deze Hollandsche uitgave niet alleen eene getrouwe, maar ook eene vrij vloeijende vertaling gegeven en getoond, dat hij de kunst verstaat, om de ineengevlochten volzinnen van neander te ontwarren. Vooral was de bewerking van het dogmatisch gedeelte in Deel VIII uiterst moeijelijk; maar ook hier vinden wij, op enkele kleine uitzonderingen na, het oorspronkelijke met groote naauwkeurigheid teruggegeven. Wij wenschen hem geluk, dat zijn arbeid zoo nabij het einde is, en bidden hem zegen toe op de inspanning, die hij daaraan heeft besteed.

-R-





{==616==} {>>pagina-aanduiding<<}

De Weg ten Leven. Huis- en Handboek voor Christelijke Ouders en jonge Lieden. Door H. Zschokke. Uit het Hoogduitsch door R. Reudler, Evang. Lnth. Predikant te Deventer. Te Deventer, bij A. ter Gunne. 1857. In post 8vo. IV en 474 bl. f 1-80.

De goede ontvangst, die alle werken van zschokke in ons land gevonden hebben, heeft reeds menigen uitgever opgewekt om van den rijkdom, in die werken verspreid, partij te trekken, en in verschillende vormen, op onderscheiden schotels de vruchten van dien milden geest aan het godsdienstig publiek aan te bieden. Wie de schriften van zschokke kent, zal zich niet verwonderen over de gretigheid, waarmeê al wat met zijnen naam gestempeld is, wordt ter hand genomen. Daar is iets eigenaardigs in die stichtelijke overdenkingen, iets dat spreekt tot verstand en hart beiden. Zij getuigen van diepe menschenkennis, van een zuiver godsdienstig gemoed, dat vreemd is aan alle partijzucht of sektengeest, van een helder hoofd, dat zelf heeft nagedacht over de waarheden des Christendoms en anderen tot nadenken wekt.
Het boek, dat wij thans aankondigen, is een gedeelte van de Stunden der Andacht, die in hun geheel in onze taal zijn overgebragt onder den titel: Uren aan de Godsdienst gewijd. In deze Stunden komt ook een Andachtsbuch fiir die erwachsene Jugend voor, en het is dit, wat wij in Den Weg ten Leven voor ons hebben. De Vertaler is, helaas! reeds niet meer onder de levenden. Onder hetgeen hij hier op aarde tot heil van anderen deed, moge ook deze arbeid eene plaats bekleeden. De onderwerpen, die hier behandeld worden, liggen in den titel opgesloten. Gij vindt hier overdenkingen over godsvrucht en jeugd, zelfkennis en zelfbeheersching, nuttige werkzaamheid, geheime zonden, vrouwelijke beschaving, mannelijke behaagzucht, den noodleugen, het evangelie eene kracht Gods, de keus van levensbetrekking en beroep, de schaamte, enz. enz.; terwijl daaraan ten slotte eenige overdenkingen, bij gelegenheid der verschillende Christelijke feesten, zijn toegevoegd. De vertaling laat weinig te wenschen over. Velen zij dit boek aanbevolen.

-r-






{==617==} {>>pagina-aanduiding<<}

's Heilands goedkeuring op de Christelijke Zending. Redevoering, uitgesproken te Rotterdam den 21sten July 1858, ter gelegenheid der algemeene vergadering van het Nederlandsche Zendelinggenootschap. Door Nicolaas Beets, Medebestuurder in de Utrechtsche Afdeeling. Te Haarlem, bij de Erven F. Bohn. 1858. In gr. 8vo. 24 blz. f :-25.

De jaarlijksche vergadering van het Nederlandsche Zendelinggenootschap heeft reeds aan menige voortreffelijke redevoering de geboorte gegeven, en de laatste heeft onze literatuur met eene zeer uitnemende verrijkt. Nicolaas beets was geroepen het woord van opwekking te spreken, en hij deed het zijnen gevestigden naam waardig. Alleen de bevooroordeelde zal het tegendeel beweren, of ook hij, die als hij bedenkingen heeft, zich van prijzen onthoudt. Dwaas bestaan! Ref. heeft bedenkingen en raadt toch de lezing en overpeinzing van dit stuk ten sterkste aan.
Het onderscheidt zich door kortheid, eene zeer loffelijke eigenschap voor dergelijk eene rede, die zelfs de gedachte aan verveling niet mag doen oprijzen. Daarenboven slaat zij den juisten toon van opwekking en overreding aan, die voor dergelijk eene feestelijke ure past. Zij draagt het bewijs in zich, dat het laatste woord des sprekers niet enkel in zijn mond geweest is, maar als in zijn hart geschreven stond: Zijt niet traag in het benaarstigen; zijt vurig van geest; dient den Heer!
De keuze van het onderwerp, aan de Schrift ontleend, is allergelukkigst. 't Is het woord des Heeren tot maria van Bethanië, dat ten grondslag der redevoering ligt: zij heeft gedaan wat zij konde. Hoe juist gezien! Er is overeenkomst tusschen de liefdedaad eener maria en het werk der Christelijke zending: beide hebben den oorsprong in die warmte des gemoeds, die gebiedt zonder veel vragen en berekenen te doen wat dat gemoed opgeeft. Hoe juist is de verdeeling, om eerst aan te toonen, dat de Christelijke zending behoefte heeft aan een dergelijk goedkeurend woord des Heeren, om dan aan te wijzen, dat zij het zich mag toeëigenen, en eindelijk te verkondigen, dat zij daarin hare schoonste en genoegzame belooning moet vinden, en - gelijk de Heer beets dat op zijne eigenaardige wijze uitdrukt - de heiligste be-
{==618==} {>>pagina-aanduiding<<}
geerte der harten naar hare sterkste uitdrukking moet uitgaan.
Na eene treffende voorstelling van het gewijd verhaal, voorstelling, die ons als in het huis van simon den melaatsche doet tegenwoordig zijn, wordt het lijden der Christelijke zending, de smaad, dien zij heeft te verduren, de miskenning, waarvoor zij blootstaat, met krachtige kleuren geschilderd, ware kleuren ook, als men haar van haren ideëlen kant beschouwt, al te sterke, wanneer men aan haar, zooals zij werkelijk is, denkt, en niet vergeet, dat zij een gebrekkig werk werkt en niet altijd in diepen ootmoed de feilen en de leemten van dit haar gebrekkig werk inziet en erkent. Zij heeft dus allezins behoefte aan het goedkeurend woord des Heeren, dat zij gedaan heeft hetgeen zij konde... en dat zij zich deze nu mag toeëigenen, zal het tweede deel der rede aanwijzen? Zoo moest het, volgens het opgegeven onderwerp; ‘dat kan niet!’ zegt ge - en beets heeft dat met u gevoeld, maar daardoor ook eene fout begaan, die wij bij hem niet verwachtten; hij heeft namelijk in zijn tweede deel feitelijk aangetoond, dat het bepaald gekozen woord des Heeren voor eene behandeling als de zijne ongepast is; want al wat hij in dit tweede deel spreekt, kan ten hoogste dienen om der Christelijke zending, wat de Heer beets ten gelieve van de opklimming in zijne rede alleen eene betuiging (geene lofspraak) des Heeren noemt, als haar deel toe te doen eigenen: zij heeft een goed werk aan mij verrigt. Alleen op 't laatst van het derde deel komt het oorspronkelijk gekozen woord weêr tot zijn regt en wordt het gebruikt tot treffende toepassing.
Van de krachtige, gespierde, en toch weêr zoo zoetvloeijende taal des Heeren b. behoeft Ref. niet te spreken: zij is genoeg bekend; zij geeft misschien de hoogste verdienste aan al zijne geschriften, meer dan de diepte der gedachten. Hij heeft haar geheel in zijne dienst; hij kneedt haar als was; of deze zijne taalheerschappij hem niet nu en dan nog op den weg van valsch vernuft leidt, zouden wij niet durven ontkennen, vooral in zijne opeenstapeling van woorden, die één zelfde denkbeeld vaak met verschillende nuances moeten uitdrukken. Nog eens: bestaat er reden om zij heeft een goed werk aan mij verrigt enkel eene betuiging, en zij heeft gedaan wat zij konde eene lofspraak te noemen? Kan de vergelijking van de Christelijke

{==619==} {>>pagina-aanduiding<<}
zending met jakob volkomen ontleding verduren, als wij lezen: ‘die door ezau gehaat (en door ismaël bespot!) met zijnen staf over de Jordaan ging, is tot twee heiren geworden’? Is 't op den keper beschouwd juist, dat van den Heer wordt gezegd: ‘wiens Liefde liefde, wiens Woord geloof, wiens Bevel gehoorzaamheid vordert? 't Is immers ook Zijn Woord en Zijn Bevel, dat liefde eischt?
Maar reeds genoeg. De rede van beets stichte zegen! Hij zelf zal niet meenen het laatste woord te hebben gesproken om de waarde der liefdedaad van maria te doen begrijpen of liever gevoelen. Dat is ook zoo gemakkelijk niet, evenmin als om de juiste waarde der Christelijke zending te doen beseffen. De aanmerkingen der zoozeer veroordeelde verstandsmenschen zijn toch ook niet geheel en al uit de lucht gegrepen. Wie 't maar wèl meent met christus en zijn Evangelie, worde niet veracht! Er zijn verschillende gaven, karakters, inzigten. De een moet den ander voor overdrijving bewaren. En dat op het altaar der Christelijke zending veel vreemd vuur wordt gelegd, valt niet te ontkennen. Wanneer nu eene redevoering als deze er niet maar toe medewerkt, dat wie alzoo doen, met vrijmoedigheid de aan eene maria verleende lofspraak op zich zelven toepassen!





Wilhelm Broes, in leven, karakter, werkzaamheid, geschetst door J. Steenmeijer, Predikant te Arnhem. Te Arnhem, bij Is. An. Nijhoff. 1858. In post 8vo. VIII en 83 blz., geb. in heel linnen band. f :-90.

Toen Ref., als hij zich wèl herinnert uit de Kerkelijke Courant, vernam, dat Ds. steenmeijer van Arnhem de nagedachtenis van wilhelm broes in geschrifte zou verheerlijken, verheugde hij zich grootelijks, en zijne verwachting was hoog, zeer hoog gespannen. Behalve dat hij de uitnemende bekwaamheid van s. uit diens geschriften kende, was er niemand wien hij liever over broes wenschte te hooren; hem dacht, s. was door zijne geheele persoonlijkheid de man om b. te begrijpen; hij kende beider vriendschappelijke betrekking; hij begreep, dat s. de gave bezat om weêr te geven wat hij in b. had opgemerkt en lief gekregen. En hoe heeft s. nu over b.

{==620==} {>>pagina-aanduiding<<}
geschreven? Is 't een sierlijke, schoon dan ook eenvoudige, eene passende eerzuil voor zoo waardig een man als ons Vaderland in b. ontvallen is?
S. schrijft in zijne Inleiding: ‘Zoo dan dit gedenkschrift, aan zijne nagedachtenis toegewijd, niet het beste wordt, naast het weinige, dat ooit door mij is te boek gesteld, dan zullen inkt en pen en blad een schandelijk verraad hebben gepleegd aan mijn hooggestemden wil.’ En is 't nu het beste?
Ref. moet eerlijk zijn; graag zeide hij: ‘ja!’ maar hij moet ‘neen!’ zeggen. Al vreest hij door den Schr. niet meer geteld te worden tot ‘de bescheidenste secte der openbare beoordeelaars, omdat hij meer geeft dan ‘een stil verwijt’, hij verzet er zich toch tegen, dat hij zou behooren tot het ‘minedel deel dezer broederschap’, die ‘de harder beschuldiging’ mag uitspreken, ‘dat s. zich te veel heeft aangematigd.’ Dit laatste beweert Ref. in 't geheel niet. Het komt hem voor, dat s. over b. iets anders en iets beters had kunnen en moeten leveren.
Volstrekt is 't de uitvoerigheid van het opstel niet, die berisping zou opwekken. Integendeel, cicero's woord: senectus est loquacior, wordt door s. luide weêrsproken. De dooréénmenging van ernst en luim heeft ons ook in geenen deele gehinderd. Waar s. over b. schreef was die te verwachten, ja te wenschen. Maar met eenige uitzonderingen, wordt Ref.'s gedachte over dit geschrift duidelijk en bepaald uitgesproken door de woorden, die daar staan in het ‘Besluit’: ‘Of, zal men, na lectuur, het boekje wegleggen, met de verklaring: er is wel iets goeds in, - maar, het geheel valt toch tegen. - Lieve, trouwhartige lezer! - al stond er de doodstraf op, ik kan 't niet helpen. Maar, het is mij ook wel eens zoo gegaan bij den arbeid van anderen, dat mijne schoonste verwachtingen tot een huis der spinnekoppen geworden zijn. Quisque suos patimur manes.’
De restricties, die wij bij deze woorden zouden maken, zijn, dat wij willen lezen in plaats van: ‘er is wel iets goeds in’ - ‘er is veel goeds in’, maar overigens met vollen nadruk: het geheel valt toch tegen. Daarenboven zetten wij een groot? achter de woorden: ‘al stond er de doodstraf op, ik kan het niet helpen,’ en drukt dat huis der spinnekoppen onze meening ook te kras uit.

{==621==} {>>pagina-aanduiding<<}

Ja, er is veel goeds in dit werkje van den bekwamen s. Wie zou het anders verwachten van hem, den wijzen, den geleerden, den vooral in de school der ouden gevormden, smaakvollen man? Daar is bijna geene bladzijde, die niet ééne behartigingswaardige, vaak fijne opmerking draagt, die den lezer niet noodt om zich dankbaar te verrijken uit den schat der rijkste ondervinding en menschenkennis; daar is ook menige bladzijde, die den lezer tot zijn nut doet glimlagchen of ook wel een traan in zijn oog doet oprijzen. En détail beschouwd, heeft dit werkje schoonheden van den eersten rang. De beschrijving van het uiterlijk van b. mag b.v. een model heeten; en wat dunkt u van de volgende wending, na de mededeeling van het groot tijdelijk geluk dat den ontslapene ten deele viel?
‘Maar, wie uit de regterhand der Opperste Wijsheid ontvangen heeft lengte van dagen, uit hare linkerhand rijkdom en eere; - wie eene loopbaan mogt doorgaan van meer dan negentig jaren, toegejuicht door allen, die het ooit met vaderland, met kerk, met wetenschap eerlijk hebben gemeend; - wie den zegen mogt smaken van met woord en werk, waarheid, geregtigheid, christelijk geloof en christendeugd, te zaaijen, tot niet verwerpelijken oogst; - wie, als de oogen donker worden, toch met helderheid des geestes kan terugzien op zoo ruimen, welgeslaagden arbeid, waarvoor het nageslacht hem moet danken... O, ik wil mij wel matigen.... die wordt genoemd: kind der Voorzienigheid, - gelukkig mensch.
Was er dan niets wezenlijks, dat aan zijne levensvreugd ontbrak? - - - Ik mogt eens aan broes, bij vriendelijken maaltijd, een feestdronk toebrengen. Wel wetende, dat alle vleitaal hem droevig zou hinderen, sprak ik niet van zijne verdiensten; maar, ik roemde het geluk, waarmeê de veelheid zijner dagen was geteekend. Hij stemde het toe, met dankzegging tot God. En toch, als ware hij bevreesd, dat men hem, zelfs ter wille dier zegeningen, te hoog zou zetten, voegde hij er bij: vergeet evenwel niet, dat ik kinderloos henen ga.
Er stond een traan in zijn oog.’
Zie, dat is de echte steenmeijer, dien wij kennen uit zijne ‘Brieven over de Welsprekendheid’, waardig meer dan tienmaal te lezen, en het einde van het Voorberigt meer dan honderdmaal. Nu is dit maar eene proeve uit vele, waarom

{==622==} {>>pagina-aanduiding<<}
toch niemand zich late afschrikken om het boekje, dat wij aankondigen, te koopen, te lezen, te bestuderen. Doch leed zou 't ons doen, als iemand, door het gezag van een beroemden naam geleid, er 't model eener levensbeschrijving in vond zooals wij die van de hand van een s. mogen verwachten, als iemand niet met ons uitriep: het geheel valt toch tegen!
Wij willen op geene kleinigheden vitten; op dat magere, onnoodige voorberigtje, dat zoo gemakkelijk in de inleiding ware in te lasschen geweest en misschien nu eenigen lovend zal doen zeggen: ‘precies steenmeijer!’ waar zij lakend moesten uitroepen: ‘dat jagt maken op iets bijzonders!’; ook niet op 't een en ander, dat wel geestig, maar niet zuiver gedacht is; maar wij willen onzen billijken wensch uitspreken, dat wij verlangden broes te kennen, zoo inwendig als s. hem uitwendig te aanschouwen gaf. Ja, wij wenschten broes te aanschouwen levende en werkende, wij wenschten hem te waarderen in zijne beteekenis voor den tijd, waarin hij leefde; wij wenschten broes te begrijpen; wij meenden met regt dit te verlangen van den biograaf, die over alle bronnen kon beschikken, en s. heeft ons teleurgesteld. Vooral hebben wij het tegen die tweede afdeeling: het karakter; want wat is dat voor indeeling: godsvrucht, wijsheid, goedhartigheid? Het geeft mij iets te kunnen meêspreken over b., maar ik ken hem nog niet, nog eens: ik begrijp hem nog niet. En ja, ik heb het bijna evenzeer tegen die derde afdeeling over zijne werkzaamheid: wat baat mij dit een en ander om den man in zijn invloed op kerk en maatschappij te bewonderen? 't Is of een knap, zeer knap, door-en-door knap man, vol piëteit, wat praat over den geliefden doode, maar ik heb regt om een gedenkzuil te verwachten, en ik krijg een grafpaaltje. Broes verdiende toch meer!
‘Al stond er de doodstraf op, ik kan 't niet helpen’, zegt s. - Zou hij 't waarlijk niet kunnen helpen, dat hij, te oordeelen naar hetgeen van zijne hand in 't licht verscheen, zijn leven lang aan zijne eigenaardigheid heeft toegegeven, en dat hij, die puntig en geestig is van nature, de drijving zijner pen steeds is gevolgd, zoodat hij vaak aanlandde op 't gebied van het gezochte, onnatuurlijke, niet meer geestige, grappige, door bewonderaars nog luide toegejuicht, en... wat grooter schade is, door dien toeleg verleerd heeft tot het

{==623==} {>>pagina-aanduiding<<}
van alle kanten bezien van een voorwerp, en het geregeld en naauwkeurig beschrijven er van zich te zetten, waar het ‘keuvelen’ (sit venia verbo!) hem zoo gemakkelijk van de hand ging. Er is in dit opzigt zeer veel overeenkomst tusschen broes en zijn levensbeschrijver. Veheffe wie wil den ‘Tekstenrol’ hemelhoog - wij willen van bijzonderheden ook met hoogen lof gewagen; maar of nu noodzakelijk die voortbrengselen van vernuft en wijsheid zoo wonderlijk en raar dooreengehaspeld behoefden te zijn, dat gij in een bajert meent te zien, bij welker beschouwing 't u groen en geel voor de oogen wordt, of zulk eene eigenaardigheid voordeelig is, zouden wij niet durven bevestigen; ja, wij durven bevestigen, dat de moeite, vlijt en geleerdheid, door b. aan zijn Tekstenrol besteed, oneindig meer vrucht zouden dragen voor jonge en oude leeraren, dan nu en dan een: ‘'t is niet onaardig dien door te bladeren’, indien 't geheel niet zoo uiterst vreemd was, dat niemand er zich in vinden kan. Wij wachten nog op den eersten, die ons zegt, niet: ‘ik heb menig nutte les uit den Tekstenrol ontvangen!’ maar die ons verblijdt met de boodschap: ‘hij is mijn wekelijksche gids, ja, mijn dagelijksche leidsman!’ Onzes achtens zijn broes en steenmeijer beide voor alle jongeren waarschuwende voorbeelden tegen het overdrijven van eenige eigenaardigheid, waardoor s., anders geschapen om op zijne wijze in eene biographie zijn vriend te verheerlijken, daartoe onvermogend is geworden; want, ‘al stond er de doodstraf op’, wij blijven volhouden, dat in den bekwamen steenmeijer, gelijk in den hoogstbekwamen broes, veel gezochts, veel gekunstelds, veel gemaniereerds is of was. Geen van beiden hebben wij ooit gesproken, maar al zeî iemand dat de een in zijn
omgang zoo was, en de ander zoo is als zij schreven, toch zullen wij zeggen: ‘dan was de een, dan is de ander ook daarin niet natuurlijk!’
Heeft Ref. niet genoeg tot lof gezegd? Hij wenscht er echter nu niets meer bij te voegen, om den schijn te vermijden dat hij pillen verguldt. Alleen voor den Uitgever nog een woord van hulde! Hij heeft gezorgd, dat deze kostelijke gave (kostelijk om de schoonheden en détail, zie boven!) in een keurig gewaad ons werd aangeboden.
En nu, zal de eerwaardige s. over Ref. den banvloek van vriend d.c. herhalen: ‘onbesneden Filistijn!’ - Ons vervult

{==624==} {>>pagina-aanduiding<<}
de hoop, met niet zooveel regt als toen over dien bediller. Eerbied voor grijze hairen vervult ons, maar eerbied voor waarheid nog meer; dankbaarheid niet minder voor den zegen, uit de weinige geschriften van s. geput, maar nog grooter vreeze, dat eene innige en vurige dankbaarheid iemand zou kunnen verleiden om goed te keuren wat afkeuring waardig is; 't is een pijnlijke pligt, dien de kritiek heeft te vervullen; dat zij wake en hare stem verheffe tegen de afdwalingen der piëteit, zelfs van de piëteit voor een man als steenmeijer!




Commentatio de Bonorum Possessione, praemio aureo Ornata. Scripsit S.J. Hingst, Jur. Cand. Amstelodami, apud Joannem Müller. 1858. In gr. 8vo. XII en 240 bl. f 2-40.

Niemand heeft meer dan Referent een afkeer van die geleerdheidsvertooning, welke dikwijls met prijsvragen, lezingen in quasi geleerde genootschappen, en Latijnsche prullen gemaakt wordt. Belagchelijk is de onderlinge adoratie der in genootschappen vaak gekroonde middelmatigheden, en laakbaar en verachtelijk is de zucht om door het profanum vulgus met open mond bewonderd en aangegaapt te worden, maar een veelbeteekenenden glimlach te verwekken op het gelaat van den bevoegden regter. Aan den anderen kant echter dwingt de praktische zijde van het leven te dikwijls, om alleen en uitsluitend dat slechts te beschouwen, wat in onmiddellijk verband is met de ons omgevende gebeurtenissen. Hij, die zich hieraan overgeeft, zegt de wetenschap vaarwel, en kan een voortreffelijk administrateur, maar nooit een degelijk man in zijn vak worden. De studie des regts strekt hiervan ten bewijze. Hoe menig praktizijn acht zich ontslagen van de studie der wetenschap, en vooral van de beoefening des Romeinschen Regts, en put zijne kennis alleen uit de nu geldende wetsartikelen. Men dweepte wel eens te veel met het Corpus Juris. Even als men uit den Bijbel alle nieuwere exacte wetenschappen meende te kunnen verklaren, zocht men ook regts-objecten uit het Romeinsche regt te ontleenen, die eerst in lateren tijd ontstaan zijn, als b.v. het assurantie- en wisselregt. Die dwaasheid zal geen wetenschappelijk man begaan, maar toch

{==625==} {>>pagina-aanduiding<<}
zal hij dagelijks ter schole komen bij de Romeinen, en het dankbaar erkennen, dat hij van hen zijne zuivere regtsbeginselen heeft mogen leeren, welke ook niet elders te hooren zijn.
Daarom doet elk teeken van leven in de studie van het Romeinsche Regt ons zoo veel genoegen, en daarom juist prijzen wij de hier vermelde verhandeling zoo gaarne aan, even als de Juridische Faculteit lof verdient, die de prijsvraag uitschreef, waarop de Schrijver zijn later met goud bekroond antwoord inzond. Men zal dit te eerder toestemmen, wanneer men bedenkt, dat men omtrent de Bonorum Possessio, (het woord is onvertaalbaar) vroeger een in vele opzigten niet helder onderwerp van het Romeinsche Regt, in de laatste tijden veel geschreven vindt van beroemde mannen, wier dikwijls verschillende meeningen echter eene monographie over dit onderwerp hoogst wenschelijk maakten.
Het zou geen onaangename arbeid voor schrijver dezes zijn, om een kort overzigt dezer verhandeling te geven, en, met den Schrijver de verschillende opiniën der regtsgeleerden nagaande, den oorsprong en geschiedenis der Bonorum Possessio te zoeken van de vroegste tijden tot de regering der keizers, en daarna den aard der Bonorum Possessio uit de fontes zelve na te gaan. Zoo doende echter zou het te vreezen zijn, dat in een tijdschrift, niet uitsluitend aan regtsgeleerdheid gewijd, velen lezers geene aangename lecture werd verschaft; en daarom zij het voldoende alleen de hier genoemde verhandeling vermeld te hebben als eene gewigtige bijdrage tot de leer des Romeinschen Regts, en het werk aan elk aan te bevelen, die de studie van dat Regt lief heeft.




Het Burgerlijk Wetboek. Aanteekening op artikelen die nog verklaring behoeven. Door Mr. C.W. Opzoomer. Tweede, herziene druk. Eerste Deel. Amsterdam, J.H. Gebhard en Comp. In 8vo. Twee Deelen compl. f 7-:

De mededeeling, dat alleen de in dit werk vermelde artikelen van het Burgerlijk Wetboek nog verklaring behoeven, en dus door andere commentaristen òf niet, òf niet voldoende zijn toegelicht, geheel voor rekening van den Schrijver latende, die zeker nog minder in zijn titel zegt dan voltaire met zijn

{==626==} {>>pagina-aanduiding<<}
‘La Bible enfin expliquée’, vergenoegen wij ons alleen de tweede uitgave van dit werk een welkom toe te roepen. We zijn met den vorm van het boek niet zeer ingenomen: wij vinden den stijl hier en daar niet altijd even helder; wij betreuren, dat niet het geheele Wetboek is behandeld, omdat er verband is tusschen zeer vele artikelen, welke hier behandeld zijn, en anderen, die wij te vergeefs zoeken, en omdat nu een minder opgeklaard jurist in een of anderen commentaar naar de reeds verklaarde artikelen zoeken zal, terwijl hij hier die artikelen zal moeten naslaan, welke nog verklaring behoeven. Art. 235 en volgg. mogen dit laatste bewijzen. De Schrijver teekent daarop zeer weinig aan, en toch is er niet één jurist, wien de toepassing daarvan niet menigmaal van verlegenheid doet heen en weêr schuiven op zijn stoel. Waar is nu de grens van het nog te verklarene, en het reeds verklaarde?
Opzoomer's werk heeft echter schrijver dezes dikwijls groote diensten bewezen. Het boek is op de hoogte van de wetenschap gebleven, de aanteekeningen getuigen van studie en scherpzinnigheid, en toch raden wij een oordeelkundig gebruik van het werk aan. De praktijk zou hier en daar zich bedrogen vinden, als men hier het jurare in verba magistri wilde toepassen. Het is een zeer belangrijk werk, dat in geen juridische bibliotheek mag ontbreken, en waarvan de herdruk een verblijdend getuigenis is, dat men goede boeken waardeert, maar men raadplege bij hetgeen de Hoogleeraar aanteekent de wet zelve, en wat anderen, op de artikelen hier behandeld, mededeelden. Wij geven dien raad omdat wij op vele plaatsen van de meening des Schrijvers zouden verschillen, en ter goeder trouw vermeenen gelijk te hebben. Wij durven in dit Tijdschrift, dat niet uitsluitend aan de Juristerei is gewijd, in geen vertoog treden over die verschillende meeningen, hetwelk zeer veel, maar ook voor hen die niet onmiddellijk in de zaak belang stellen, eene zeer vervelende lecture zoude opleveren.
Hetzelfde geldt van de Aanteekeningen op de Wet, Algemeene Bepalingen, waarvan de herdruk door ons ook aan alle regtsbeoefenaren dringend zij aanbevolen.

a.





Bedenkingen tegen de beweerde Meerderjarigheid van den Prins van Oranje, bij de vervulling van zijn 18e jaar, en zijne afkomst uit Guilielmus Eremita. Door Ambroos van der

{==627==} {>>pagina-aanduiding<<}
Does de Bije, Juris Candidatus. Amsterdam, P.N. van Kampen. 1858. In gr. 8vo. 46 bl. f :-60.

Het is zeker opmerkelijk, dat men in de wetenschap soms heel veel disputeert, praat en schrijft over zoogenoemde quaestiën, welke door een onpartijdig toeschouwer van den strijd, voor axiomata gehouden worden. Voor zoo ver die strijdlust de persen en correctors wat te doen geeft, is dit uit een staathuishoudkundig oogpunt misschien nuttig, maar de wetenschap profiteert er weinig bij, en zij, die geen vreemdelingen in de quaestiën van den dag willen en mogen blijven, en dus genoodzaakt zijn die strijdschriften te lezen, hebben er alleen tijdverlies en noodelooze moeite van. Tot die quaestiën behoort de vraag: of de Prins van Oranje op zijn 18e jaar meerderjarig is. Het antwoord op die vraag is voor een gewoon menschenverstand hoogst eenvoudig. Men is eerst meerderjarig als men 23 jaren oud is. Dit is de regel. De Grondwet had hierop uitzonderingen voor de leden van het Koninklijke Huis kunnen maken, maar ze heeft het niet gedaan, ergo..... De Prins 18 jaar zijnde, heeft de bevoegdheid gekregen om troonopvolger te zijn, om de wedde te genieten waarvan Art. 33 (Grondwet) spreekt, om regent te wezen (Art. 42), en om te adviseren in den Raad van State (Art. 71). Meer zegt de Grondwet niet; en alleen wanneer hij tot de troonopvolging geroepen werd, zou hij als koning op dien leeftijd meerderjarig zijn, en zonder toezigt van voogden regeren. Dit is alles zeer duidelijk en eenvoudig. De Schrijver van de hier aangekondigde brochure verdedigt dit axioma, dat, vreemd genoeg, door een regtsgeleerde is bestreden, maar is het wel noodig een axioma te verdedigen? Het boekje is overigens goed geschreven, en voor wie belang stelt in deze zoo duidelijke aangelegenheid, hem zij de lecture er van aanbevolen. Op den dag van 4 September, waarop dit geschreven wordt, zal de Uitgever er misschien een goed debiet van hebben. Wij mogen dit
gaarne lijden, mits men de zaak zelve maar geene quaestie noemt.
Vreemd, dat bij deze vraag te gelijk eene andere is behandeld van een geheel anderen aard, of namelijk ons Vorstenhuis afstamt van willem den Hermiet. De Schrijver antwoordt ontkennend, en wij gelooven te regt.
4 Sept. 1858.

a.






{==628==} {>>pagina-aanduiding<<}

Het Water. Wat het is, wat het doet, en waartoe het dient. Uit het Hoogd. vertaald door T.C. Winkler. Aflev. 1-3. Te Haarlem, bij J.J. Weeveringh. 1858. In roijaal 8vo. 240 bl., met platen en houtsneê-figuren. f :-95 per Aflev. Compl. in 7 Afleveringen.

Drie Afleveringen liggen voor mij van de vertaling van rossmässler's populair geschrift over het water. De Uitgever zoowel als de Vertaler moeten het om de stoffe om de wijze van voorstelling waardig gekeurd hebben om ook aan het Nederlandsch publiek, dat eene degelijke lectuur wenscht, in zijne moedertaal aangeboden te worden, en Ref. kan niet anders dan met hen instemmen.
Wat in de natuur kan voor den Nederlander meer belangrijk genoemd worden dan het water? zijn land is ‘ontwoekerd aan de zee’, ‘uit wier en dras geweld’, zelfs in die mate een voortbrengsel van het water, dat napoleon I ons land een stuk van Fransch grondgebied kon noemen, omdat het eene aanslibbing was van Fransche rivieren. Maar aan den anderen kant wordt ons land aanhoudend met vernietiging bedreigd door de moeder zelve, die het voortbragt, en gelukt het alleen door inspanning en kunst de dreigende te weren. En wat is het dat deze gewesten eens tot een ongekenden bloei verhief, dat hun een onëvenredig hoogen rang onder de mogendheden van Europa verschafte? Wanneer de geschiedenis het niet meêdeelde of de mondelijke overlevering zweeg - de taal zou nog antwoorden, want men behoeft slechts even onze Hollandsche spreekwoorden en spreekwijzen na te gaan, om tot het besef te komen, dat de scheepvaart sinds lang eene voorname bron van ons volksbestaan geweest is. En zoo heeft ieder beschaafd Nederlander het water reeds vroeg leeren kennen, als den voortbrenger, als den dreigenden verdelger en als de bron van welvaart van zijn land. Dáárom meen ik ook voor dit werk de bijzondere belangstelling, die het ook om de wijze van behandeling van het onderwerp verdient, te mogen vragen. Daar is bij het vele, dat voor menig lezer nieuw zal zijn, veel afwisseling, waardoor de aandacht niet vermoeid wordt door altijd op hetzelfde onderwerp te turen; en de Schr. bewandelt dikwijls een zijweg, zonder daarbij de hoofdrigting

{==629==} {>>pagina-aanduiding<<}
uit het oog te verliezen, zoodat hij bijna evenzeer een gezellige en mededeelzame als een geleerde gids wordt.
Men zal eenigermate over den rijken inhoud van het werk kunnen oordeelen uit de opgave van de Hoofdstukken, waarin het verdeeld is, als: 1) de schei- en natuurkundige eigenschappen van het water; 2) het water als bestanddeel van den dampkring; 3) de invloed van het water op het klimaat; 4) het water en de gedaanteveranderingen der aarde; 5) de zee en de wateren van het vasteland; 6) het water in betrekking tot de voeding; 7) het water als woonplaats van dieren en planten: 8) het water als middel van verkeer en als hulp voor kunsten en handwerken; eindelijk 9) wat het water is voor den dichter en voor den schilder.
Het onderwerp zal dus wel van alle kanten beschouwd worden, en wanneer de verdere uitvoering van het werk beantwoordt aan het tot hiertoe geleverde, zij het dringend aanbevolen aan allen wien de natuur ter harte gaat.
Aan- en opmerkingen, die we te maken zouden hebben, vooral het eerste Hoofdstuk betreffende, houden we achterwege, tot wanneer we het werk volkomen in handen hebben.
De gelithographiëerde, met tinten gedrukte platen, waarvan er voor iedere Aflevering eene gevoegd is, zijn zeer wèl geslaagd. Vooral de eerste plaat is keurig uitgevoerd.
Den vertaler of wel den corrector zij aanbevolen de namen van volken, zelfs de bijvoegelijke naamwoorden, daaruit gevormd, met eene hoofdletter te doen drukken. Ook den voor de klinkt onaangenaam, en geeft den lezer, die aan dat verkeerde gebruik niet gewoon is, dikwijls moeite, hoe een zin op te vatten.
Nader verslag van dit werk te geven, behouden wij ons voor, tot wanneer het werk voltooid is.
Sept. 1858.

a.s.

Verzameling van practisch (?) uitgewerkte Voorstellen. (,) Voorafgegaan door de leer der tiendeelige Breuken in toepassing (?) op het Nederl. Maten- en Gewigten-stelsel, benevens de geschiedenis (?) van hetzelve. Ten dienste van Dijksdirectiën, Dijk-
{==630==} {>>pagina-aanduiding<<}
bazen, Waterbouwkundigen, Metselaars, Timmerlieden, Bouwkundigen, Aannemers, Landbouwers, enz. (;) door K.K. Douwe van der Krap. (,) Particulier te Zierikzee. Tholen, J. Steenmeijer. 1858. In kl. 8vo. VI en 148 bl., met 1 uitslaande plaat. f 1-50.

Wanneer het u, geachte Lezer! bij het lezen van dezen titel gaat zoo als mij, dan is uwe verwachting van deze pennevrucht des Heeren v.d.k. niet hoog gespannen, en gij zult mij toestemmen, dat er eenige moeite toe vereischt wordt, om zich bij de beoordeeling van dien eersten indruk los te maken. Intusschen hopen wij den schijn te ontwijken als was ons oordeel alleen het gevolg van dien eersten indruk. Wij zullen eenige uittreksels geven, den stijl, de behandeling der zaken en de definitie betreffende, waaruit ieder voor zich een oordeel kan opmaken.
Wij zullen met de Inleiding aanvangen en vinden daar:
‘Mijn plan is niet door de in het licht geving van dezen mijnen arbeid, der geleerde wereld iets nieuws te leveren:’ iets verder: ‘Ik heb getracht, zoo eenvoudig mogelijk, voorstellen te leveren, wier kennis, om dezelve naar eenen bepaalden vorm uit te werken, voor iederen ambachtsman hoogst noodzakelijk zijn.’ Verder: ‘De toepassing der tiendeelige breuken op het metriek stelsel van het hoogste belang rekenende, zoo maakt dit daarom ook het begin van dit werk uit, welker beoefening, voor dat men tot de voorstellen zelve overgaat, als volstrekt onmisbaar moet beschouwd worden.’ Verder handelt de Inleiding over de vaststelling van het metrieke stelsel, waarbij de S. van bijzonderheden melding maakt, die niet algemeen bekend zijn. Wij zouden echter nog al bezwaar vinden om al die bijzonderheden te onderschrijven.
De vergelijkings-tafel is vrij onvolledig. Eene mijl, al de vlakte-maten, het last, het mud, en nog vele anderen zal men er te vergeefs in zoeken. Wel treft men er eene Rhijnl. kub. lijn (kub. Rhijnl. lijn) is 0,000000010 kub. el in aan; dat een Amst. onc (ons) O. Ned. pond is, zal wel aan drukker of zetter te wijten zijn. In de Inleiding zegt v.d.k. en op bl. 5 vinden wij het herhaald, dat het Ned. pond het gewigt uitmaakt van een kub. palm zuiver water in het luchtledige gewogen: hoe fraai!

{==631==} {>>pagina-aanduiding<<}
jammer dat er niet bijgevoegd is, hoe men dit heeft aangelegd.
Op bl. 27 wordt gesproken van een vierkant, hetzij regt- of scheefhoekig; van een zuiver vierkant. ‘Van een anderen vierhoek is de inhoud gelijk basis maal hoogte; van eenen driehoek zijnde een half vierkant.’ Wat zegt gij van zulke bepalingen? - Op bl. 34: ‘De dikte (hier wordt over de instructie der marine betrekkelijk de meting van boomstammen gesproken) zal in het midden met eene balein gemeten worden. - De verhouding van middellijn tot omtrek is 1 tot 3,14159, het vierkant van de middellijn tot den inhoud des cirkels is als 14 tot 11, zullende de diameter met dubbele of effene duimen worden bepaald, zoodat al wat meer dan een duim is om twee duimen zal gerekend worden en een duim of de gedeelten daaronder niet in aanmerking komen.’ - Op bl. 38 moet de aarde tot het leggen van eenen dijk gehaald worden uit twee slooten!! - Op bl. 40 treft men eene opgave aan, waarin de hoogte eens driehoeks veel langer is dan de opstaande zijde, terwijl eene verkeerde letter in de figuur het hare er toe bijbrengt om de oplossing onduidelijk te maken. Bl. 43, de oplossing van het vraagstuk: ‘Eene put, hebbende de gedaante van een regthoekig vierkant?’ enz., is vrij omslagtig; in de meeste werken, die over de inhoudvinding van ligchamen handelen, kan de Heer v.d.k. een schooner oplossing vinden. Wat de inhoudvinding van vaten betreft, op bl. 49 en vervolgens, raden wij den Schrijver aan, de Wijn-roei- en Peilkunde van van blanken, verseput en anderen van onze dagen ook eens te lezen. - Turling en kapitul, op bl. 64, zal wel teerling en kapiteel moeten zijn.
De keuze der voorstellen is in vele opzigten niet kwaad, de wijze van uitwerking beviel ons minder; daarom mogen wij ze niet als modellen aanbevelen. Het artikel over de vloeistoffen is verre van duidelijk, en zal weinig vrucht aanbrengen vooral voor diegenen, welke de Schrijver in de noot op bl. 130 op het oog heeft, waarin hij zegt: ‘voor den minkundigen (hier toch wordt de lezer van dit gedeelte bedoeld) zij aangemerkt, dat indien men de termen eener meetkundige evenredigheid met hetzelfde getal deelt of vermenigvuldigt, de komende cocienten (!?) en producten in dezelfde rangorde genomen met de overige termen eene nieuwe evenredigheid zullen uitmaken.’ Dit staat n.b. als noot bij eene magtverheffing van de termen eener evenredigheid.

{==632==} {>>pagina-aanduiding<<}

De behandeling der werktuigkundige voorstellen is niet veel beter. Van de hefboomen wordt alleen die van de eerste soort behandeld. Bij de takels heet het: de magt staat tot den last als 1 tot het aantal schijven; bij de schroef: de magt staat tot den last als de spoed of de wijdte der schroefdraad, tot den omtrek der schroef of dien van den rondbewegenden sleutel. Ziedaar, waarde Lezer! eenige staaltjes als gronden van ons ongunstig oordeel over dit werkje. Jammer, dat vele zaken, die anders voor menigeen van veel nut konden wezen, zoo behandeld zijn, dat wij geene vrijheid hebben het werkje aan te bevelen.




J.N. Madvig, Latijnsche Spraakleer voor Scholen. Voor Nederlanders bewerkt door J.C.G. Boot. Derde, verbeterde uitgaaf. Te Amsterdam, bij Johannes Müller. 1858. In gr. 8vo. XII en 434 bl. f 3-15.

't Zou zeker overbodig zijn, indien wij in eene eigenlijk gezegde beoordeeling wilden treden van deze Latijnsche Spraakleer, die door den tijd zelven reeds beoordeeld en eener derde uitgave waardig gekeurd is. Genoeg zij het dus dezen nieuwen druk nog eens met allen ernst aan te bevelen, opdat het gebruik er van steeds overvloediger worde op alle gymnasia en in alle studeervertrekken. Want waarlijk, madvig's boek is niet enkel voor de school, maar voor 't leven, en wie een getrouwen en schier altijd veiligen gids verlangt op het gebied van Latium's taal, kan niet beter dan zich deze Grammatica aanschaffen, die ook door het uitvoerig register voor handgebruik aanbeveling verdient.
De Heer boot bewijst, dat hij als bewerker met naauwgezetheid er op bedacht is, dezen arbeid, die zooveel goedkeuring heeft verworven, van lieverlede te verbeteren. Tot die naauwgezetheid behoort zeker in de allereerste plaats voorzigtigheid, waarom wij met toejuiching opmerken, dat hij, ofschoon niet ondankbaar in de erkenning van het licht, dat lachmann, ritschl, nipperdey, en anderen over eenige punten der Latijnsche taal-studie deden opgaan, toch de twijfelachtige resultaten hunner onderzoekingen in deze Spraakleer, oorspronkelijk voor scholen opgesteld, niet heeft opgenomen.

{==633==} {>>pagina-aanduiding<<}
Over het geheel was hij door dit doel in het wijzigen en veranderen eenigzins gebonden. Het bepaalt zich hoofdzakelijk tot twee punten. De Heer b. achtte het noodig eene vroeger eenigzins op den achtergrond staande bijzonderheid meer op den voorgrond te plaatsen, namelijk, dat bij den Genitivus van het Gerundium bijna zonder uitzondering mei, tui (ejus) nostri vestri, sui gevonden wordt. Daarenboven heeft hij in het eerste aanhangsel op de Syntaxis plaats gegeven aan de opmerking, dat een woord soms in eene dubbele betrekking tot den zin staat, zoodat het in de gedachte eens moet herhaald worden. Hij ontvange voor deze wijzigingen onze goedkeuring, ofschoon wij hem hartelijk danken, dat hij de pen ter verandering van de overige genoemde punten heeft weêrhouden, dewijl hij anders zeker een groot ongerief voor de scholen zou veroorzaakt hebben.
Jammer is 't dat den ijverigen bewerker eerst toen dertien bladen waren afgedrukt, de nieuwe uitgaaf van madvig's Sprachlehre is ter hand gekomen. Wat hij kon heeft hij daarnaar nog in den tekst verbeterd en het overige in de bijvoegsels trachten te verhelpen. Nog meer is het te betreuren, dat Dr. j. dornseiffen van het Amsterdamsche Gymnasium (is dat Nederlandsch?) nog later zijne door veeljarig gebruik geijkte aanmerkingen heeft kunnen inleveren, waardoor er een minder ruim gebruik van gemaakt is dan de Heer b. wel had gewenscht. En wij met hem, want zeker zijn kennis en ondervinding van wie Nederlandsche jongelingen in de Latijnsche taal moet onderwijzen, voor den bewerker van nog hooger waarde dan de wijzigingen, die waarschijnlijk in vergelijking met de Hoogduitsche taal door den Schrijver zijn gemaakt. - Dat de Heer b. spaarzaam is geweest in orthographische veranderingen keuren wij allezins goed en zal hem later niet berouwen, daar hij nu reeds spijt gevoelt over de verwisseling van genitivus met genetivus. Dat de ondervinding hem en allen wijsheid leere! Zeker is het dwaas voor alle overtuiging doof te zijn, en nevenzin te blijven behouden, als bewezen is dat het bijzin moet zijn. Prof. b. heeft dit dan ook veranderd; maar och of niemand vergate, dat de glans van het nieuwe, vreemde, ongewone verblindend is!
Moge de Latijnsche Grammatica van madvig in deze derde uitgave veel nut doen ter waardering der taal, die door onze

{==634==} {>>pagina-aanduiding<<}
voorvaderen te eenzijdig verheven, maar door het nageslacht te eenzijdig vernederd wordt! Moge den Heer b. lust en opgewektheid gegeven worden om de schriften der Ouden zoo bevallig en sierlijk te ontvouwen op den leerstoel van hooger onderwijs, als hij blijkens deze Grammatica voorheen zeker naauwkeurig aan de schooljeugd de gronden der Latijnsche taal heeft ingeprent! Immers blijft Grammatica altijd middel en wordt nooit doel? Immers dienen de propaedeutica ook tot vorming van den smaak?
Van smaak gesproken - de Uitgever heeft een zeer goeden en degelijken. De roem van den naam johannes müller is door deze uitgave op nieuw gehandhaafd.






Bloemlezing uit middelnederlandsche Dichters, bijeenverzameld door Dr. E. Verwijs, Leeraar in de Nieuwe Talen en Geschiedenis aan het Gymnasium te Franeker. Eerste Deel. Ridderpoëzie. Zutphen, Willem Thieme. 1858. In gr. 8vo. VI en 182 bl. f 1-75.

Aan eene bloemlezing, zoo als Dr. verwijs ons hier geeft, bestond sedert lang behoefte. In vroegeren tijd, toen aan onze inrigtingen van hooger onderwijs onze taal en letterkunde of geheel verwaarloosd, of zeer gebrekkig onderwezen werden, gevoelde men die behoefte niet. Het is nu echter gelukkig anders. Men begint te begrijpen, dat er om onze taal te kennen, iets meer vereischt wordt dan het van buiten leeren van siegenbeek en weiland, dat de studie van onze oude schrijvers daartoe onmisbaar is, en die schrijvers beschouwt men met een geheel ander oog, dan vóór vijf en twintig jaren, toen er, behalve eenige oude, zeer zeldzame uitgaven, nog bijna niets van gedrukt was, dan melis stoke, velthem, de Esopet en een paar deelen van maerlant. Waar die taal en letterkunde goed onderwezen worden, wordt van dat onderwijs met belangstelling en ijver gebruik gemaakt. Maar eene goede bloemlezing uit onze middeleeuwsche schrijvers is daarbij van groot belang. Want het behandelen van eenen enkelen schrijver is minder verkieselijk, niet alleen omdat dit op den duur eentoonig wordt, al bezitten ook en die schrijver, en de onderwijzer alle goede eigenschappen, welke men in hen verlangen kan, maar vooral ook omdat de leerlingen dan slechts dien éénen

{==635==} {>>pagina-aanduiding<<}
schrijver leeren kennen. Eene goede bloemlezing daarentegen biedt de noodige afwisseling aan, en geeft een overzigt van geheel dat deel der letterkunde waaruit zij genomen is.
Van de bloemlezing van Dr. verwijs mogen wij verwachten, dat zij inderdaad eene goede worden zal. Hij gaat geheel onze oude poëtische letterkunde na, in dezelfde orde waarin Dr. jonckbloet haar behandeld heeft in zijne Geschiedenis der Middennederlandsche Dichtkunst. Uit de beste en merkwaardigste gedichten heeft hij stukken gekozen, zoo vele en zoo uitgebreid als noodig is om een goed denkbeeld te geven van het geheel en om met belangstelling en genoegen gelezen te worden. Bij den aanvang van ieder fragment vindt de lezer in weinige regelen den inhoud van het voorafgaande gedeelte des gedichts opgegeven. Dit eerste deel der Bloemlezing bevat stukken uit den Reinaert, den Caerl ende Elegast, den Roman der Lorreinen, den Renout van Montalbaen, den Lancelot, den Walewein, den Ferguut, den Trojaanschen Oorlog, den Alexander en den Floris ende Blancefloer. Belangrijk zijn daaronder vooral die uit den Alexander, omdat het gedicht waartoe zij behooren, nog niet uitgegeven is. In zijn voorbericht deelt Dr. verwijs ons mede, dat hij in den loop dezes jaars nog twee deelen hoopt te laten volgen, waarvan het eene de vroegste geestelijke poëzij en de burgerlijke dichtkunst van maerlant en zijne school zal behelzen, het andere, behalve uittreksels uit de grootere werken van hein van aken, dirc potter en anderen, voor het grootste gedeelte kleinere verhalen en leerdichten, benevens de dramatische en lyrische poëzij zal omvatten. Het geheel zal besloten worden met een vierde stuk, hetwelk uit een woordenboekje voor de drie deelen en eene beknopte grammatica zal bestaan.
Dr. verwijs heeft de teksten, in zijne bloemlezing opgenomen, verbeterd, waar hij dit noodig achtte. Ik behoor niet tot de voorstanders van het kritisch uitgeven onzer oude schrijvers. Ik geloof dat het daar nog te vroeg toe is. Wij kennen het Nederlandsch der middeneeuwen nog te weinig om overal met voldoende zekerheid te beslissen, wat goed en wat niet goed, wat van den schrijver zelven afkomstig en wat eene fout van zijnen afschrijver is. Hier echter hebben wij eene bloemlezing, in de eerste plaats bestemd om bij het onderwijs aan de hoogescholen gebruikt te worden, en verder om hen, wien

{==636==} {>>pagina-aanduiding<<}
het aan tijd of gelegenheid ontbreekt om zich eene grondige kennis onzer letterkunde te verschaffen, maar die toch verlangen er zich eene eenigzins heldere voorstelling van te maken, daartoe in staat te stellen. In zulk een werk acht ik het noodig, dat de bedorvene plaatsen zoo veel mogelijk verbeterd worden, ja, kan ik zelfs vrede hebben met zeer gewaagde gissingen, indien eene regel, die, zoo als zij in het handschrift staat, onzin bevat, daardoor veranderd wordt in eene die eenen gezonden zin oplevert. Een verstaanbare tekst is hier een eerst vereischte. Met de veranderingen, door den uitgever gemaakt in de fragmenten in dit deel afgedrukt, kan ik mij meestal zeer goed vereenigen. Er zijn er onder, die zeer goed gelukte verbeteringen mogen heeten. Om er een enkel voorbeeld van te geven, in den Caerl ende Elegast, vs. 1338 en volg., lezen wij:

En quam daer, daer hi sach 
Noit op enen dach 
So fellen strijt tusschen hem tween 
Als si hadden al in een, 
Dats loghene ne gheen. 

Hier is blijkbaar een vers te veel. Want, hoewel er geleerden zijn, die er anders over denken, ik geloof dat onze epische dichters nooit drie regels op elkander hebben laten rijmen, en dat dus overal waar men bij hen drie rijmende regels vindt, eene regel te veel of te weinig is. Dr. verwijs wil hier gelezen hebben:

En quam niemen daer hi sach 
So fellen strijt op enen dach, 
Als si hadden tusscen hem tween; 
Dats loghene negheen. 

Op sommige plaatsen echter zijn veranderingen gemaakt, die of onnoodig, of verkeerd zijn. Ik acht het van belang hierop de aandacht te vestigen, niet om de waarde van het werk te verkleinen, want de veranderingen van deze soort zijn weinige in vergelijking met die welke inderdaad verbeteringen zijn; ook niet om er den uitgever een verwijt van te maken, want wat hem gebeurd is, zal ieder gebeuren, die beproeft eene kritische uitgave van eenen onzer oude schrijvers te leveren; maar omdat het weder een bewijs is van hetgeen ik zoo even zeide, dat het voor zulke uitgaven de tijd nog niet is. Om niet te uitvoerig te worden, bepaal ik mij tot een enkel fragment, dat uit den Caerl ende Elegast. Op bl. 19 vs. 122, waar wij in de oude uitgaven lezen:

{==637==} {>>pagina-aanduiding<<}


Als hi die niemare hoorde, 
Hi liet ligghen sijn ghereide 
Sonder enich langher beiden, 

is dit laatste woord veranderd in beide. Tegen deze verandering protesteert de grammatica, die leert dat beide niet onzijdig, maar vrouwelijk is, en het rijm eischt haar niet. Onzuivere rijmen van dezelfde soort treffen wij vrij dikwijls aan, onder anderen in ditzelfde fragment, bl. 23: moude: behouden. Twee bladzijden verder lezen wij:

Doe ghinct Eggheric uten spele 
Ende hi pensde in sinen moet, 
Na dat hem ghescepen stoet: 
Beter es camp dan hals ontween. 

hem, in de derde regel, is door den uitgever ingevoegd. De versmaat maakt dit tusschenvoegen eener lettergreep niet noodzakelijk, al wordt het vers er vloeiender door. Maar ware het inderdaad om die reden noodig, dan zou ik liever daer of dus invoegen. Ik vermoed, dat Dr. verwijs hier aan het hoogduitsche beschaffen gedacht heeft, in plaats van aan ons geschapen, waar wij nooit eenen dativus van den persoon bijvoegen. Onze ouden, geloof ik, deden het ook niet: ten minste ik kan mij geene plaats herinneren waar het met zulk eenen dativus, verscheidene daarentegen waar het zonder dezen voorkomt. Vgl. Caerl ende Elegast, vs. 666, der Minnen Loep, II, vs. 4038, Heimel. vs. 1717, en de plaatsen aangehaald door clarisse, Natuurk. v.h. Heelal, bl. 338. Op de volgende bladzijde is dat spere ten onregte in den spere veranderd, want spere was bij onze ouden onzijdig.
Eenige plaatsen zijn als bedorven aangeteekend, maar niet verbeterd. Er zijn er onder, waarvan het mij voorkomt, dat de oorspronkelijke lezing niet zeer moeielijk te vinden is, b.v. bl. 154, waar alexanders droom verhaald en van hem gezegd wordt:

Hi sach Tyberis die riviere staen, 
Daer nu roem es sonder waen. 

Men schreef in de middeneeuwen gewoonlijk de eigennamen even als de overige zelfstandige naamwoorden met kleine beginletter. Van daar dat men wel eens een woord voor eenen eigennaam hield wat dit niet was, zoo als b.v. de schrijver van het haagsche handschrift van der Minnen Loep deed, die

{==638==} {>>pagina-aanduiding<<}
van het voornaamwoord hy (1e B., vs. 2485) eenen vrouwennaam Hye maakte, of omgekeerd waar een eigennaam voorkwam, dien niet als zoodanig herkende. Ik geloof dat het laatste hier geschied is, en dat men lezen moet:

Hi sach Tiberis die riviere staen 
Daer nu Rome es, sonder waen. 

Hetzelfde is, naar mijne meening, den afschrijver van maerlants Spiegh. Hist. gebeurd. Men leest daar, P. III, B. VIII, c. 93, vs. 56 en verv., nadat van karel den Groote gezegd is, dat hij na zijns vaders dood koning werd, vele overwinningen behaalde en groote veroveringen maakte,

Ende was patricius, dats noch mee, 
Van Rome gemaect, alse die cronike 
Seghet noch van Vrankerike. 
Daer naer es hi te keysere vromen: 
Dus es hi te tween cronen komen. 

Dr. verwijs wil in deze blijkbaar bedorvene plaats het vromen van den voorlaatsten regel veranderd hebben in vercoren. Ik geloof echter niet dat maerlant zoo geschreven zal hebben. Karel was toch niet tot keizer verkoren, maar door den paus daartoe benoemd. Vooral echter heb ik tegen deze verbetering dit, dat zij een assonantrijm oplevert; want assonantrijmen komen bij onze oude schrijvers wel voor, maar toch zeer zelden, en bij weinigen zeker zoo zelden als bij maerlant. Eerder vermoed ik, dat een afschrijver de woorden es hi te, die hij in het volgende vers zag, bij vergissing ook in dit vers geplaatst heeft, en dat, toen het vers daardoor onverstaanbaar was geworden, van Romen in vromen veranderd is. Ik gis derhalve dat er gelezen moet worden,

Daer naer keyser van Romen. 

Door spoedig de overige deelen, vooral ook het laatste deel te laten volgen, zal Dr. verwijs zonder twijfel voldoen aan den wensch van allen die in onze taal en letterkunde belang stellen.
Den Ilp, Augustus 1858.

p. leendertz, wz.





Mr. Jan Jacob Mauricius, Gouverneur-Generaal van Suriname van 1742-1751. Door Jhr. C.A. van Sijpesteyn, 1ste Luitenant der Artillerie, Ridder der Orde van den Nederlandschen

{==639==} {>>pagina-aanduiding<<}
Leeuw. Te 's Gravenhage, bij de Gebroeders van Cleef. 1858. In gr. 8vo. IV en 175 bl., met gelith. portret en facsimiles. f 1-80.

Van 1692 tot 1768 telde ons Vaderland onder zijne burgers eenen man, die door de merkwaardigheid der lotgevallen, welke hij in zijn langdurig leven ondervond, door de groote diensten, welke hij aan den staat bewees met opoffering van eigen belangen, door de buitengewone bekwaamheden door hem als staatsman aan den dag gelegd, door de meer dan middelmatige plaats, welke hij in de geschiedenis onzer letterkunde inneemt, met het volste regt onder de groote mannen van zijn tijd verdient genoemd te worden. Wij bedoelen hem, wiens naam ten titel strekt aan bovenstaand geschrift, Mr. jan jacob mauricius, een naam, te vroeg door het ondankbaar nageslacht aan de vergetelheid prijs gegeven, een naam, heden door Jhr. van sijpesteyn op zeer verdienstelijke wijze aan die vergetelheid ontrukt. Het was eene schoone taak, welke laatstgenoemde Heer op zich nam, maar tevens eene veel omvattende. Was toch het leven van mauricius lang van jaren, het was te gelijker tijd buitengewoon rijk aan ondervindingen en lotwisselingen. Op zes-en-een-half-jarigen leeftijd predikte hij reeds in de Gasthuiskerk te Amsterdam, als kind van acht jaren maakte hij reeds Latijnsche en Hollandsche verzen, waarover hij zich op lateren leeftijd niet behoefde te schamen. Student geworden op dertienjarigen ouderdom, promoveerde hij in de beide regten vóór hij zijn zestiende jaar bereikt had, en twee jaren later werd hij reeds als Advocaat bij het Hof van Holland beëedigd. In 1719 werd mauricius verkozen tot Schepen en Pensionaris van Purmerend, en kort daarna ook benoemd tot gedeputeerde ter vergadering van de Staten van Holland en West-Vriesland, terwijl zijne kort op elkander gevolgde benoemingen tot Pensionaris ad vitam en Burgemeester van gemelde stad mogen getuigen, hoezeer hij zich in de oogen zijner medeburgers had verdienstelijk gemaakt en hunne hoogachting had gewonnen. In 1725 werd hij
uit deze betrekkingen geroepen door eene benoeming tot Resident van den Staat der Vereenigde Nederlanden bij den Neder-Saksischen Kreitz te Hamburg, in welke betrekking hij door zijne ongemeene bekwaamheden veel eer inoogstte, en tot 1742 werkzaam bleef. Toen werd hij aangesteld tot Gouverneur-Generaal van Suriname,

{==640==} {>>pagina-aanduiding<<}
eene betrekking, waarin hij, niettegenstaande hij alle pogingen in 't werk stelde, welke tot den bloei der kolonie konden leiden, zoo vele bittere onaangenaamheden ondervond, dat het hem onmogelijk was het daar langer dan negen jaren uit te houden. Eervol ontslagen uit deze hooge betrekking, fungeerde mauricius van 1753 tot 1756 weder als Pensionaris-honorair van Purmerend en Gedeputeerde voor die stad, wanneer hij voor de tweede maal als Minister van den Staat naar Hamburg vertrok. Dezen post behield hij tot aan zijnen dood, welke in 1768 plaats had. - Uit deze korte opgave zal men eenigzins kunnen nagaan, dat de stof voor deze monographie zeer rijk was, vooral wanneer men in aanmerking neemt, dat mauricius als mensch, als staatsman en als beoefenaar der letterkunde moest worden beschouwd, dat de zoo menigvuldige verwisseling van betrekking in 's mans leven even zoo vele wisselingen van toestand met zich sleepte, dat m., terwijl hij Gouverneur-Generaal van Suriname was, een heir van onaangenaamheden heeft moeten verduren, dat zijn gedrag in laatstgenoemde betrekking, zoo in de kolonie als in 't moederland, zeer verschillend beoordeeld werd.
De Heer van sijpesteyn heeft zich door die moeijelijkheden niet laten afschrikken, maar is ze nagenoeg allen in zijn werk te boven gekomen. Ofschoon, zooals de titel en de specialiteit van 's Schrijvers studie verwachten liet, de meeste ruimte ingenomen wordt door de beschouwing van m. in zijne betrekking tot Suriname, zoo is toch ook het overige met zooveel zorg en studie bewerkt als men met billijkheid verlangen kan. De beoordeeling van het gedrag van m. in West-Indië houden wij voor zeer onpartijdig; vooral moeten wij hulde brengen aan de uitvoerigheid en naauwgezetheid, waarmede de toestand der kolonie vóór en onder het bestuur van onzen held is geschetst, en aan de helderheid waarmede de onaangenaamheden, welke deze daar moest ondervinden, in haar grond en wezen zijn uiteengezet. - Jhr. v.s. heeft in dit geschrift weder eene belangrijke bijdrage geleverd tot de geschiedenis van Suriname; - wij hopen hartelijk, dat deze niet de laatste zal zijn; - maar tevens heeft hij daarin hulde gebragt aan de nagedachtenis van een waarlijk groot man, en dat op zulk eene wijze, dat wij hartelijk wenschen mogen meer monographiën over verdienstelijke vaderlanders van denzelfden bekwamen

{==641==} {>>pagina-aanduiding<<}
Schrijver, of naar diens voorbeeld bewerkt, te ontvangen.
Wij kunnen deze aankondiging niet besluiten, alvorens wij onze hulde aan de Uitgevers hebben gebragt, wegens de keurige wijze waarop zij dit werk het licht hebben doen zien, en hun dank te hebben gezegd voor het uitmuntend gelithographiëerd portret, waarmede zij hunne uitgave hebben versierd.

De Vrije Fries. Mengelingen, uitgegeven door het Friesch Genootschap van Geschied-, Oudheid- en Taalkunde. Zevende Deel. Nieuwe reeks. Eerste en Tweede Deel, 1e en 2e Stuk. Te Leeuwarden, bij G.T.N. Suringar. 1857.

Het Friesch Genootschap van Geschied-, Oudheid- en Taalkunde heeft met het Zevende Deel zijner Mengelingen eene nieuwe Serie geopend. Het tijdschrift zal op denzelfden voet worden uitgegeven als waarop het sinds 1839 verscheen, en de eenige wijziging, welke het in zijne nieuwe reeks ondergaan zal, is, dat men meer bepaaldelijk van tijd tot tijd een gedeelte der ruimte bezigen zal tot de mededeeling van oorspronkelijke onuitgegevene Charters en Documenten voor de Friesche Geschiedenis van belang. - Dit besluit van het Friesch Genootschap, door velen reeds met genoegen vernomen, zal ongetwijfeld veel bijdragen tot de belangrijkheid van het tijdschrift De Vrije Fries; maar tevens zullen velen zich ook teleurgesteld zien, wanneer zij bemerken, dat in de zes stukken welke na dat besluit het licht zagen, zoo weinig de gevolgen daarvan merkbaar zijn. Zeer klein toch is het gedeelte der ruimte, dat aan dit doel gewijd is, en daar de eerste Aflevering van het Eerste Deel nagenoeg alleen kenmerken draagt van het genomen besluit, zouden wij bijna tot de gissing komen, dat men wel met ijver ten dezen opzigte is aangevangen, maar in dien ijver niet volhard heeft. Die eerste Aflevering wordt geopend met een stuk, dat voor een gedeelte althans tot de nieuwe rubriek behoort. Het is een Verslag van een handschrift, nagelaten door den Heer f.d. fonteyn, betrekkelijk De Saksische Regering in Friesland, gedaan door eene Commissie uit de leden der eerste afdeeling van het Genootschap, waarin de verkorte inhoud van dien arbeid wordt medegedeeld, en verscheiden citaten den lezers

{==642==} {>>pagina-aanduiding<<}
een denkbeeld geven van den aard van dat werk. Naar hetgeen de rapporteurs omtrent dit handschrift mededeelen, mag het, ofschoon slechts een onafgewerkt ontwerp, den naam dragen van een document van belang voor de Friesche historie, als behelzende bouwstoffen voor de geschiedenis van Friesland in een zeer belangrijk tijdvak. - Meer bepaald een gevolg van het nieuwe besluit zijn de mededeelingen in dit stuk van Mr. h.o. feith en Mr. a. telting. De eerstgenoemde van beide Heeren heeft daartoe gekozen het Dagboek of de Aanteekeningen van Dr. georgius westendorp, een regtsgeleerde en staatsman uit het laatste gedeelte der zestiende eeuw; dit Dagboek, berustende in de Akademie-Bibliotheek te Groningen, loopt van 1566-1578, is vooral belangrijk voor de levensgeschiedenis van hem, die het indertijd aangelegd en gehouden heeft, ofschoon ook eenige aanteekeningen van meer algemeen belang zijn. De Heer telting heeft eenige oorkonden en berigten uit het oudste Kerkenboek te Franeker gepubliceerd en met aanteekeningen voorzien, waaronder verscheidene, welke zeer opmerkelijk zijn.
Meer heeft het nieuwe besluit nog niet uitgewerkt; wij koesteren de hoop van in de volgende stukken iets meer te zullen kunnen merken van die oorspronkelijke onuitgegevene Charters en Documenten.
Onder de bijdragen van anderen aard, welke wij in deze zes stukken aantreffen, is overigens veel belangrijks en lezenswaardigs. De uitvoerige levensbeschrijving van Prof. j.w. de crane, door zijn kleinzoon Mr. a. telting; de naauwkeurig bewerkte voorlezing over het leven van p. wierdsma, den grooten Frieschen regtsgeleerde, en zijne verdiensten omtrent de Geschiedenis en Letterkunde van Friesland, door den geleerden archivaris w. eekhoff; de verhandelingen van Jhr. Mr. h.b. van sminia, over den al te zachtmoedigen juw hettes dekema, Frieslands laatsten potestaat, en van Mr. j. dirks, over severinus feyta, een Fries, die te Leuven tijdens de berenning door maarten van rossem in 1542 eene aanzienlijke rol speelde; eekhoff's Geschiedenis van de zamenstelling en uitgave van het Groot Plakkaat- en Charterboek van Friesland, met de levensschetsen van de bewerkers; dirks' Nieuwe bijdragen tot de Munt- en Penningkunde van Friesland; zij verdienen allen met de overige stukken met eere te worden vermeld.

{==643==} {>>pagina-aanduiding<<}

Onbekend met de Friesche taal, kunnen wij Dr. ankringa's Proeve van de geschiktheid der Friesche Taal voor het verhevene, s.h. behrns' Voorlezing over de grondslagen van de orthographie der Friesche Taal, niet beoordeelen; het orgaan van het Friesch Genootschap is echter te goed geredigeerd, dan dat wij niet zouden vertrouwen dat ook deze stukken de plaats verdienen welke zij innemen.







Drenthe in vlugtige en losse omtrekken geschetst door Drie Podagristen. In twee Deelen. Koevorden, D.H. van der Scheer. Eerste Deel 1843. Tweede Deel 1858. Met platen en kaarten. In gr. 8vo. Twee Deelen compl. f 4-70.

Op den omslag van het Eerste Deel van dit boek leest Ref. 1858; op den titel echter 1843; dit laatste is juist; 't eerste eene uitgevers-speculatie, zou dat sterk genoeg gezegd zijn? Gelukkig dat ons publiek tegenwoordig - wij hopen het ten minste - niet altijd aan 't uiterlijk hangen blijft, maar ook van 't innerlijk wel eens een kijkje neemt. Die vlieger gaat dus niet op, Mijnheer van der scheer! 't Prouveert voor uwe eerlijkheid, dat ge ten minste de inteekenlijst van ao. di. 1843 niet hebt weggelaten. Aangezien geen overledene meer op een nieuw verschenen werk inteekenen kan, zoo bewijst deze lijst - die hier en daar wel iets van een extract van overlijden uit ‘den Haarlemmer’ heeft - reeds dadelijk, dat het 1858 op den omslag van later datum is.
Die lijst stemde ons weemoedig. Menige naam herinnerde ons onzen jongenstijd, mannen die wij als knaap hebben gekend. Niet in alle oorden van ons vaderland hebben wij onze connectie's, maar toch vonden wij onder de inteekenaren veertien namen van personen, die wij stellig weten dat tot de ontslapenen kunnen worden gerekend; bovendien lezen wij er die van dezulken, die misschien reeds lang in Oost of West de Podagristen en hun geschrijf hebben vergeten; de namen van boekverkoopers, die insolvent, en de zinspreuken van leesgezelschappen, die ontbonden werden, worden hier ook niet gemist. 't Is een akelig gezigt, Uitgever! Als 't met de spoorwegen in uwe provincie niet vlugger gaat dan met de kopij uwer auteurs (gij zijt immers zelf niet een van de Podagristen, of is een van die langzaam gebakerden toch niet van ‘de familie’?), als

{==644==} {>>pagina-aanduiding<<}
daar geen meer spoed meê wordt gemaakt dan waarvan auteurs en uitgever met dit boek bewijs gaven, loopt gij gevaar dat uw graf nog onteigend wordt ten algemeenen nutte uwer provincie. Was 't nu nog maar voltooid; was 't na vijftien jaren nog maar een compleet werk; moest een nog levende kooper zich maar niet moeten voorstellen, dat zijn kleinzoon ook van dit menschenwerk wel eens 't einde zou zien; lieten uwe podagristen ons maar niet in Assen, waar zij met een ‘ui’ zich van ons afmaken en 't vergeten dat wij tot hier de reiskosten hebben betaald, met het voornemen om toch wel wat verder te komen! - Wat zoudt gij zeggen van een gids, die u ter helfte van den togt in een vreemd land staan liet en u vertelde dat gij nu maar zien moest hoe gij verder kwaamt? Zoudt ge niet zeggen, heeren podagristen! dat hij een verwenschte schelm was, voor wien ge iederen tourist zult waarschuwen? zoudt ge u laten paaijen, zoo als ge 't al heel laf uwe lezers poogt te doen met een ‘de mensch overlegt zijn gang, maar de Heer bestuurt zijnen weg’? Immers niet? En vooral als ge 't wist dat hij u iets voorloog? want wij weten 't maar al te goed, uw podagra heeft niet veel te beduiden, want gij, podagrist l.! maakt nog altijd preken en verzen, en gij, podagrist s.! geeft nog boeken en dubbeltjes-preken uit, en gij, podagrist b.! leeft en waakt ook nog, en zijt best voor 't op uw genomen werk nog berekend (*).
Door die langzame, den slakkengang gaande uitgave heeft voor een tegenwoordig geslacht uw boek ook niet in waarde gewonnen, mijne heeren de podagristen! Onze jongeluî zullen meesmuilen - en wij met hen, - wanneer ze in een boek dat het jaartal 1858 op den omslag draagt, nog lezen, dat ‘Laar nog altijd de woonplaats is van den in onze letterkunde niet ongunstig bekenden dichter Marquis de thouars, die aldaar in landelijke rust aan de Muzen wierookt’ (bl. 22); als wij op bl. 24 vermeld vinden, dat Koning ernst august van Hanover tot den vrijzinnigen geest onzer eeuw in dezelfde verhouding staat als 't Mengelwerk der ‘Boekzaal’ voor de geleerde wereld tot de kernige (waarom niet liever ‘kernachtige’?) bijdragen van ‘de Gids’. Als wij op bl. 179

{==645==} {>>pagina-aanduiding<<}
vernemen, dat het separatisme, met Ds. de cock aan 't hoofd, zich begint te openbaren; als op bl. 201 de auteurs eene philippica houden tegen de vrijgevigheid van willem II, waar 't het schenken van ridderorden betreft en daar spreken van dien kruisregen ‘van onzen tijd’! en dan op bl. 205 die beschrijving van 't postwezen in Drenthe, en waar wij op bl. 37 van het Tweede Deel moeten hooren van redevoeringen met een vuur uitgesproken als dat ‘waarmede o'connell gewoonlijk spreekt voor Ierlands emancipatie’; of op bl. 82 den Drentschen Volks-Almanak zien aanbevolen als een uitmuntend ‘voertuig om Drenthsche legenden bekend te maken’; als wij op bl. 175 nog eene aanhaling uit sue's lang vergeten ‘Martin, l'enfant trouvé’ - hier nog als een nieuwtje aanbevolen - ontmoeten - - ziet, nu wij 't weten dat de thouars zoo wel als ernst august van Hanover en willem II en o'connell lang dood en begraven zijn, nu in den laatsten tijd de Boekzaal der geleerde wereld door niemand (*) meer gelezen wordt, en de ‘kernige’ bijdragen van ‘de Gids’ niemand (†) nieuw of onbekend meer zijn; nu 't separatisme zijn tijd heeft uitgediend en de cock geheel vergeten is; nu de kruisregen ophield om door groote droogte ten deze te worden gevolgd; nu de emancipatie van Ierland ad calendas graecas verdaagd is, misschien wel tot de verschijning van een nieuwen Drenthschen Volks-Almanak, die den weg van alle (§) provinciale Volks-Almanakken op gegaan is; nu sue's ‘Martin de Vondeling’ reeds eene dwaze utopie en eene verzameling van revolutionnaire hersenschimmen bleek te wezen, - nu meesmuilen wij niet alleen, Mijnheer de Uitgever! maar wij beklagen u, omdat speculatiezucht u zoo ver dreef, dat ge op den titel van het Tweede Deel 1858 drukken durfdet, terwijl 't tot op de voorlaatste bladzijde van uwe uitgave blijkt, dat het geheel reeds in 1846 was afgedrukt. Niets aan dit boek is nieuw, behalve misschien de laatste bladzijde, waar de auteurs verklaren, dat ze door het podagra verhinderd worden hun pligt te vervullen, en den lezer een ‘tot weêrzien!’ toeroepen, dat ons toeschijnt een ‘vaarwel tot hiernamaals!’ te wezen.
....................

{==646==} {>>pagina-aanduiding<<}

Voor zoo verre wat de uitgave betreft. Vraagt iemand Ref.'s oordeel over den inhoud, dan verklaart hij dit boek met het meeste genoegen te hebben gelezen. 't Is een schat van historische kennis, van uitmuntende plaatsbeschrijving, van degelijke zaakbeschouwing, in bevalligen vorm voorgedragen. Vooral de wandelingen op de plek waar 't volksgeloof zegt dat eenmaal de stad Hunse zich verhief, zijn met meesterhand geteekend.
Drie vragen rezen er bij ons op onder de lezing van dit niet onmerkwaardige boek. De schrijvers beantwoorden ze ons niet, en wij zullen uit dien hoofde den ‘Navorscher’ om inlichtingen moeten vragen: 1o. wie was de naar het schijnt in Drenthe zoo bekende en geachte in 1833 overleden predikant, wien 't volk den naam van ‘den ouden Herder van 't Veen’ gaf? (D. I, bl. 206). 2o. Lezen wij in eene noot op bl. 7 (D. II) van eene historische novelle van Mevrouw toussaint, getiteld: ‘Leicester te Alkmaar’. Daar wij dit verhaal - behalve in de ‘Aurora’ van 1842 - in niet een harer bundels aantreffen, vragen wij: of 't ook in haar ‘Leycester in Nederland’ is opgenomen? 3o. Maken de schrijvers op bl. 169 (D. II) gewag van hun plan om eerlang Amsterdam te bezoeken. Zijn zij dezelfde als de ‘Drenthsche Gemeente-Assessor en zijn twee Neven’, 't begin van wier reisverhaal twaalf jaren geleden, bij de Erven van bolhuis hoitsema te Groningen het licht zag, en die ook ter helfte steken bleven? Als dit waar is, laten zij zich van eene nog minder gunstige zijde kennen. Recidive heeft bij de regtspleging dubbele straf ten gevolge.
De uitvoering is goed, vooral platen en kaarten; de druk redelijk. Hier en daar ontmoeten wij Germanismen, als: ‘kernig’, ‘verwandeld’, ‘aanbraak van den dag’, ‘vergaauwen’ voor ‘verschalken’, predikanten die de gemeente hebben ‘geroerd’, ten huwelijk ‘toestaan’, in plaats van ten huwelijk ‘geven’, enz. ‘Howarth’ voor ‘Hogarth’ en ‘archivist’ voor ‘archivarius’ zijn zeker misstellingen.
Het doet ons leed, dat ons oordeel over een werk, dat om den inhoud eene ruime aanbeveling verdient, uithoofde van de wijze waarop 't uitgegeven werd, ongunstig moest wezen. Wij eindigen dit verslag in de hoop, dat Schrijvers en Uitgever weldra door de uitgave van een Derde en laatste Deel

{==647==} {>>pagina-aanduiding<<}
toonen zullen, dat goede trouw door hen niet wordt mingeacht, en zij niet alleen waarde hechten aan den naam van bekwame mannen!
O. Mei 1858.

l-e.




Wilhelm Baumeister's Handleiding tot de Paardenkennis, voor Veeartsen, Paardenfokkers en Paardenliefhebbers, door J.A. Alers, Rijksveearts der 1ste Klasse te 's Gravenhage. Naar de vierde verbeterde en vermeerderde uitgave van Dr. A. Rueff, Hoogleeraar in de Veeartsenijkunde, Zoölogie, enz. enz. te Hohenheim. Met 211 naar het leven geteekende en in den tekst gedrukte houtgravuren. Eerste en tweede Aflev. Te Gouda, bij G.B. van Goor. 1858. In gr. 8vo. 128 bl. f :-85 per Aflevering.

Welk een uitgebreide titel! en toch nog niet zeer duidelijk, dunkt ons. Wij begrijpen het nu wel, maar de titel zegt het ons niet, dat de Heer j.a. alers de Vertaler van het werk is, dat oorspronkelijk in het Hoogduitsch geschreven werd door wilhelm baumeister, en in die taal omgewerkt (verbeterd en vermeerderd) door Dr. a. rueff te Hohenheim.
Wij ontvingen de eerste twee Afleveringen van bovengenoemd werk ter aankondiging, en kunnen dus over het geheel ons oordeel nog niet uitspreken; maar wat de eerste twee Afleveringen betreft moet dat oordeel over het algemeen zeer gunstig uitvallen. Immers na eene korte ‘Inleiding’ wordt ons eene ‘Schets van de Natuurlijke Historie van het Paard’ gegeven, die zeer veel wetenswaardigs bevat, waarin tevens eene korte beschrijving der verder tot het Geslacht Paard behoorende soorten: Ezel, Zebra, Bergzebra (Dauw), Quagga, Dschiggetai, opgehelderd door zeer goede houtsneden, vervat is. Daarop volgt eene zeer naauwkeurige beschrijving van het geraamte van het paard, hoewel wij er sterk aan twijfelen, of iemand zonder verdere aanwijzing, niettegenstaande de naauwkeurige beschrijving van alle beenderen, zich wel eene goede voorstelling zal maken; b.v. bl. 16 staat: Gehoorbeentjes: Hamer, Aanbeeld, Stijgbeugel, Ronde Beentje; die beschrijving der gehoorbeentjes is zeer juist, maar velen zullen zich niet kunnen voorstellen, dat die vier beentjes in een ander been, het rotsbeen, (een gedeelte van het slaapbeen)

{==648==} {>>pagina-aanduiding<<}
besloten zitten, waaruit zij niet dan met groote moeite verwijderd kunnen worden, en dat dan alle genoemde beentjes te naauwernood een kleinen damesvingerhoed vullen. Trouwens, er zal wel geene Handleiding geschreven kunnen worden, die eene persoonlijk praktische aanwijzing geheel kan vervangen.
Op eene door eene afbeelding opgehelderde beschrijving van de uitwendige deelen des paards volgt eene opgave van de meetkundige evenredigheden en daarna van de kleur der haren. Dit laatste onderwerp is zeer uitgebreid behandeld en, ons bedunkens, met de noodige duidelijkheid. 't Verwonderde ons echter, geene noot van den Vertaler aan te treffen bij de beschrijving van de Isabelgelen; immers, de naam Isabelpaarden is van historischen oorsprong, dat ook aan hem wel bekend zal zijn; het doet er nu wel zooveel niet toe, maar het vernieuwt de aandacht, wanneer men zulk eene opgave tusschen de altijd wat drooge lectuur over de onderscheidene kleuren vindt. Verder volgt eene beschrijving van merkteekens en rassen. De beschouwingen van de afzonderlijke deelen des paards worden door zeer fraaije houtsneden opgehelderd; beter dan door alle omschrijving, zal de paardenliefhebber door zulke afbeeldingen zich eene voorstelling kunnen maken van een regten kop, een halven of heelen ramskop, den schaaps-, snoeken-, varkens-, egel- en ossenkop, enz. Zoo ook zal men daardoor dadelijk eene duidelijke voorstelling hebben van een ganzen-, zwanen- en hertenhals, een spekhals, en wat dies meer zij. Over het algemeen kunnen wij ook de daarnevens gaande beschrijving als zeer duidelijk aanprijzen, en wachten de overige drie Afleveringen, vertrouwende dat ook over dat gedeelte van dit werk ons oordeel zoo gunstig zal kunnen zijn.

b.




Verzameling van Spreekwoorden en spreekwoordelijke Gezegden der Fransche Taal, bijeengebragt, gerangschikt en in het Nederlandsch vertaald, om de beoefening van deze beide talen en de kennis van hare eigenaardigheden te bevorderen. Zutphen, A.E.C. van Someren. 1858. In kl. 8vo. 14 vel en 214 bl. f 1-10.

Ofschoon men naast het hier ten motto gestelde: ‘Les proverbes sont la sagesse des nations’, zou kunnen zeggen, dat niets meer de ijdelheid der menschelijke rede bewijst dan de

{==649==} {>>pagina-aanduiding<<}
spreekwoorden, aan alle talen eigen - er is toch een tal, tegenover welker vermeende waarheid andere staan, die het tegendeel als waar aangeven: L'habit fait le moine (kleêren maken den man), en l'habit ne fait pas le moine ('t zijn niet allen koks, die lange messen dragen) - zijn we 't toch eens met den Verzamelaar dezer Collection de proverbes, dictions et adages, dat het nuttig is ze te kennen, en men, daarmede onbekend, niet geacht kan worden eene taal te verstaan.
Van daar, dat we met hem gelooven, dat zijn arbeid nut zal kunnen stichten; slechts meenen we, dat hij wat keuriger had kunnen zijn bij de keuze, en het boek een wat minder lijvig aanzien had kunnen geven, zonder dat daarom zijn werk in waarde verminderd ware. De volgende b.v. (bl. 2): Laissez faire à Dieu (,) qui est homme d'âge; bl. 7: Ordure de chien et marc d'argent seront tout un au jour du jugement; bl. 14: Celuilà est bien mon oncle, qui le ventre me comble; bl. 16: A quelque bien sert la fiente, vermeerderen, dunkt ons, de waarde van 't werk niet.
Verder merkten we eenige op, waarvan de vertaling, gelooven we, niet de juiste is. Op bl. 2, b.v., lazen wij: Dieu donne le froid selon la robe, God verzacht den wind voor het geschoren lam (= A brebis tondue Dieu mesure le vent), waarvoor wij liever geschreven hadden: God geeft kracht naar kruis. Pour l'amour du saint on baise les reliques: ter wille van den heilige vereert men de reliquiën; waarvoor wij liever het spreekwoord van vader cats genomen hadden: Om den wille van het smeer, likt de kat den kandeleer. Op bl. 9: Pour connaître un homme il faut manger un minot de sel avec lui: in tijd van nood leert men 't best iemand kennen (= on connaît le véritable ami dans le besoin), 't welk wij vertaald achten door: om iemand goed te kennen, moet men een schepel zout met hem eten. Op bl. 15: Bon sang ne peut mentir: zuiver bloed liegt niet. Dit had, gelooven we, moeten zijn: 't bloed kruipt waar 't niet gaan kan. Zoo vonden we er meer.
Eindelijk hebben we eigenlijk geen vrede met die berijmde vertalingen (ze deden ons telkens aan ulevellenversjes denken), die hier in menigte gevonden worden, bl. 11: Die een vrouw heeft te bewaken, Kan slechts weinig ruste smaken; bl. 13: Een kind, te veel gestreeld, gevierd, Wordt slecht geleerd en slecht bestierd; - Al schenken kind'ren veel genot, 't Gemis

{==650==} {>>pagina-aanduiding<<}
is nog geen droevig lot; bl. 14: Zij, die vaak in den spiegel ziet, Doet weinig of doet niet; - Een meisje, op straat te veel gezien, Zal iemand zelden hulde biên, enz. enz.
Papier, druk en correctie zijn onberispelijk.

a.b.m.





Engelsch-Nederlandsche Gesprekken, door T.S. Williams. Naar het Engelsch bewerkt door D. Bomhoff, Hz. Zevende druk, vermeerderd en verbeterd door L.J.C. Ludolph. Rotterdam, P.D. Hoog. 1858. In kl. 8vo. 11 vel en 243 bl. f :-80.

Van bovengenoemde Gesprekken werden reeds zes oplagen uitverkocht; de zevende, vermeerderd en verbeterd door den Heer ludolph, ziet thans het licht. Met genoegen hebben wij het werkje doorbladerd en gezien hoeveel hier in netten vorm voor weinig geld geleverd wordt. Het bestaat uit twee gedeelten: het eerste, bevattende Voorbereidende Oefeningen, het tweede, Gesprekken in den omgangstoon, die beide beantwoorden aan den titel daaraan gegeven. Of er nu, bij het groot aantal der in dit genre in den laatsten tijd uitgegeven werkjes, dadelijke behoefte voor 't onderwijs der Engelsche taal bestaat, die deze nieuwe uitgave zou wettigen, betwijfelen wij - intusschen zouden we wenschen, dat alle van even degelijk gehalte waren, en beschouwen het als eene geschikte handleiding om onze jeugd vaardigheid te doen verkrijgen in 't spreken der Engelsche taal. Het eerste blad zijn we meer gezet nagegaan, en dit gaf ons aanleiding tot de volgende weinige opmerkingen:
Bl. 2:	gooseberry-fool is vertaald door bessensap. Wij gelooven, dat er gekookte kruisbessen meê bedoeld worden.
Bl. 3:	apple-sauce door appelsaus - lees: appelmoes.
Bl. 3:	onions door look - lees: uijen. Look heet garlic.
Bl. 4:	cocoa door cacao. Kakau of cacao heet in 't Engelsch cacao, kokosnoot, cocoa (spr. uit koo-koo); slechts 't volk gebruikt soms 't laatste voor 't eerste.
Bl. 8:	Dresden china door dresdensch porcelein - l.: saksisch.
Bl. 10:	pinafore door servet - lees: (kinder) boezelaar.
Bl. 13:	sarcenet door taf. Taf in 't algemeen is in 't Eng. taffeta; sarcenet noemen wij florentijnsch taf, florence.
Bl. 16:	pelisse is vertaald door overjas, en bl. 10 door zijden kleedje. Is 't niet een mantel, vroeger door dames


{==651==} {>>pagina-aanduiding<<}

gedragen, van zijden of wollen stof en omzet of gevoerd met bont?

De Bewerker zelf zal, tegen den tijd dat eene nieuwe uitgave behoefte wordt, zeker zoodanige opmerkingen meer doen, en hier en daar eene kleine verandering maken. De uitvoering is, zooals wij boven zeiden, net, en de prijs zeer laag gesteld.

a.b.m.

Korte mededeelingen.

Gelijk het meeste, wat nicolaas beets in proza en poëzij aan zijne landgenooten schonk, zoo hebben in der tijd ook zijne Stichtelijke Uren hunnen weg gevonden niet tot zijne dogmatische alleen, maar even goed tot bloot-religieuze geestverwanten. Getuige de echt liberale, maar daarom ook tolerante en eklektische wilhelm broes, die in zijn Tekstenrol ‘het allernuttigst tijdschrift van den kerkleeraar beets’ aanprees en aanwendde. Van deze Uren dan is, na zevenjarige schorsing, een Nieuwe Reeks begonnen, wier eerste vijf Aflev. ons ter beoordeeling zijn toegezonden. Die beoordeeling zal - al werd zij aan een zeer heterodoxen en niet-geuniëerden beoordeelaar toevertrouwd - zeer gunstig luiden. Wij zullen de lezers der Vaderl. Letteroefeningen verzekeren, dat de ‘Stichtelijke Uren’ aan alle eischen der stichting voldoen; dat zij dus - ofschoon het ontdekkende element wel altijd het fort van b. blijven zal - toch ook het zalvende en opwekkende niet verwaarloozen; dat het allervoedzaamst ooft aangeboden wordt in de allerkeurigste schaal, zoodat b.v. het tafereel: jezus wandelende op de zee, te gelijk godsdienstige opbouwing en aesthetisch genot verschaft; dat eindelijk de regtzinnige bestanddeelen den vrijzinnige door geen overmaat of overdrijving of hatelijkheid afstooten, ja dat b. zich zelfs somwijlen - gelijk dat trouwens voor hem altijd mogelijk en voegelijk zijn zou - boven de gezamenlijke partijen verheft, ten bewijze waarvan wij slechts zijne beschouwing over de H.S. en hare inspiratie, bl. 79 v., behoeven aan te halen. Mogen wij den herschepper van onzen Neêrduitschen stijl, sinds wiens Camera
obscura deze zooveel losser en vrijer geworden en den spreektrant zooveel naderbij gekomen is, betrekkelijk de manier, waarop hij hier zijne toovermagt over dien stijl uitoefent, ééne

{==652==} {>>pagina-aanduiding<<}
kleine aanmerking maken, dan geven we hem in bedenking, of hij zich niet wel wat te dikwijls en te rijkelijk van de anaphora bediene; neemt eens bl. 90: ‘Zoo lang wy deze blijdschap nog niet uit onze droefheid, deze winst nog niet uit ons verlies hebben weten te puren, hebben wy de wezenlijke, hebben wy de wenschelijke vrucht des aardschen levens nog niet ingezameld, nog niet op het oog gehad.’? Doch - evenmin door de anaphora als door de orthodoxie zullen de uren, aan deze ‘Uren’ besteed, tot verlorene uren worden.
Voor eene goede en correcte uitvoering is door de Erven f. bohn loffelijk gezorgd.

v.p.

De eerste Aflevering van een nieuw Christelijk Huisboek. Het is getiteld: Uit jezus leven. Daarin geeft de werkzame kits van heyningen ons eene proeve, hoe hij voornemens is de voornaamste bijzonderheden uit het leven van jezus voor eenvoudige lezers in het licht te stellen en vruchtbaar te maken voor hart en wandel. Wetenschappelijke verdiensten heeft dit werk uit den aard der zaak niet. Evenwel maakt de Schrijver een goed gebruik van de vruchten der wetenschap, op dit gebied gedurende de laatste jaren in het licht verschenen. Hij onthoude zich zooveel mogelijk van ijdelen tooi, legge zich toe op eenvoud en duidelijkheid, en doe vooral de menschelijke grootheid van den Zaligmaker ook in het kleine helder uitkomen. Wij wenschen hem een goeden oogst op dit uitgestrooide zaad, en bevelen het allen aan, die zich liefst buiten de onderzoekingen der geleerden wenschen te houden. De Uitgever is a. tjaden te Deventer. Het werk zal compleet zijn in 6 à 8 Afleveringen; in elke komt eene of meer staalplaten voor, terwijl de prijs van elke Aflevering niet meer bedraagt dan 45 cts.

In Een Woord over de kerkelijke beweging in de Hervormde Gemeente te Veendam wordt door christophilus eene geschiedenis verhaald, die, helaas! ook buiten Veendam haars gelijken heeft, en aan velen tot een leerzaam voorbeeld moge strekken. De zaak is deze: Ds. brouwer, opvolger van den waardigen sannes, werd er gewogen op de Dordtsche weegschaal en door velen op enkele punten van de leer der vaderen te ligt bevonden. Twaalf mannen maken zich op, om hem dit

{==653==} {>>pagina-aanduiding<<}
onder het oog te brengen. Aan vijf hunner ontzinkt de moed; de overigen begeven zich tot hem, worden vriendelijk door hem ontvangen, en trachten de Dordtsche leer met kracht van redenen te verdedigen. Het gerucht dier zamenkomst ging welhaast van mond tot mond, en Ds. brouwer achtte het raadzaam, wat hij in het bijzonder tot die zeven mannen gesproken had, openlijk te bevestigen. Hij deed het in eene leerrede naar aanleiding der woorden van paulus: Efes. iv:14a, 15. Met gespannen aandacht werd die rede aangehoord, en welhaast verscheen een ‘protest’ in het licht, waarin de gevoelens, door den leeraar uiteengezet, werden bestreden. Uit dat protest wordt door christophilus een en ander meêgedeeld, hetwelk ons die Veendamsche protestanten (in engeren zin) van eene niet zeer gunstige zijde doet kennen. Ook hier geldt het woord van den Heer: Een kwade boom kan geene goede vruchten voortbrengen. Wij raden de lezing en ernstige overweging dezer brochure allen aan, die in dezelfde verhouding tegenover hunne leeraars staan, als sommige leden der Veendamsche gemeente.

Drie Dagen uit het Leven van gellert. Hetzelfde verhaal, dat bij h. höveker afzonderlijk in het licht verscheen, en in het September-Nommer van dit Tijdschrift werd aangekondigd, schijnt ook opgenomen te zijn in de Bibliotheek voor het Huisgezin. Althans wij ontvangen een afdruk daarvan, die de verdienste heeft, dat op den titel staat uitgedrukt van wien het oorspronkelijk afkomstig is, namelijk van w.o. von horn, en dat de vertaling over het algemeen veel beter is. Omtrent den inhoud van het verhaal blijft natuurlijk ons oordeel hetzelfde.

Het was een uitnemend denkbeeld van den ongenoemden Schrijver om den oorsprong en de geschiedenis der Oud-Roomschen in Nederland in een kort overzigt te schetsen, zooals dit geschied is in de brochure van 19 bladz. in kl. 8vo., uitgegeven te Groningen, bij de Erven c.m. van bolhuis hoitsema. Wij zijn het eens met den Schrijver, dat velen ook onder de R.-Katholieken niet weten, dat eigenlijk, zooals het hier wordt in het licht gesteld, de zoogenoemde Jansenisten geene van de Roomsche Kerk afvallige sekte zijn, maar de eigenlijke oorspronkelijke echte Nederlandsche Katholieke Kerk uitmaken;

{==654==} {>>pagina-aanduiding<<}
terwijl de Roomsche Kerk in ons Vaderland eigenlijk eene vreemdelinge is, die zich bij ons heeft ingedrongen, ten koste der nationaliteit van een groot gedeelte der burgers van dat Vaderland. Om deze waarheden echter aan het verstand der te dien aanzien onkundigen te brengen, is een eerste vereischte, dat zulks op eene populaire, eene duidelijke en verstaanbare wijze geschiedt. Ter wille der zaak betreuren wij het daarom zeer, dat deze brochure geschreven is in een zoo gewrongen en onduidelijken stijl, dat het moeite kost haar ten einde toe te volgen, en de inhoud bij herhaling dient gelezen te worden, om de zaak zelve te kunnen begrijpen. Wij vermoeden, dat het eene slechte vertaling is, die wij hier voor ons hebben; althans hier en daar meenden wij daarvan de sporen te ontdekken, hoewel hieromtrent niets op den titel of in het stuk zelf wordt vermeld. Zeer wenschelijk komt het ons voor, dat door iemand, die zijne eigene taal goed kan schrijven, hetzelfde onderwerp in een beteren vorm worde behandeld.

In eene leerrede, getiteld: Het Geloof op menschelijk gezag, voorafgegaan door een open brief aan Dr. a. pierson, tracht m.a. jentink, Predikant te Harlingen, de in zijne gemeente, naar het schijnt door de schriften van pierson, ontruste gemoederen, met betrekking tot het al of niet toekennen van gezag aan de Apostolische schrijvers, gerust te stellen. Wij achten daartoe den tekst niet zeer gelukkig gekozen. Wanneer toch (Hand. i:21, 22) door petrus de Apostelen worden voorgesteld als mannen, die getuigen moeten van jezus' opstanding, dan ligt daarin niet de minste reden, om, zooals jentink beweert, aan een gezaghebbend getuigenis te denken. Ook hier is het eenig gezag, dat aan dit getuigenis kan worden toegekend, geen ander, dan dat elke Evangelie-prediking en alles wat er gezegd en gesproken wordt in zich draagt, namelijk - het gezag der waarheid. In zooverre er waarheid in besloten is, in zooverre heeft het gezag. Maar, juist dat is de zaak, die eerst aan den twijfelaar moet kunnen bewezen worden. Met al wat de Schrijver zegt omtrent het zedelijk gezag stemmen wij gaarne in, maar meenen dat de zaak in kwestie niet diep genoeg door hem wordt ingezien om haar eene schrede verder te brengen. Alleen wanneer het onderscheid tusschen

{==655==} {>>pagina-aanduiding<<}
historisch en zedelijk gezag goed wordt in het oog gehouden, is er mogelijkheid dat aan de spraakverwarring in deze een einde kome.

In No. XI der Vaderl. Letteroefeningen van 1858 (bl. 531) wordt, en, naar ik geloof, te regt, een afkeurend oordeel uitgesproken over de schrijfwijze van personen, als: van buren schele, krabbendam, nauta en lambrechtsen. De Rec. schijnt den moed bijna op te geven, om door zijne afkeuring, den vloed van zoodanige geschriften in ons land eenigermate te beteugelen. - Als Bestuurder van een Leesgezelschap meen ik dus wél te doen met, tot ondersteuning van genoemden Recensent, als een, naar ik geloof, werkzaam geneesmiddel tegen de kwaal, waarover Rec. klaagt, aan al mijne medebestuurders van Leesgezelschappen aan te raden, de uitgave van zulke boeken tegen te werken, door ze niet te koopen. Dan verloopt de stroom van zelf.
Ik herinner mij den tijd niet, dat ik van de vier bovengenoemde schrijvers eenig werk meer dan ingezien heb, sedert ik, onder anderen, uit ‘Jonker Frans van Brederode’, door krabbendam (1839), het volgende uittreksel las:
Hij zucht: agnes!
Zij lispelt: frans!
Hij (tegen de Maan): ‘Ha, lach niet zoo schaterend om mijn ongeluk, verraderlijke Maan.’

Nog tegen een ander, zeer slecht en slordig geschreven boek meen ik het publiek te moeten waarschuwen:
Het Nieuw Nederlandsch Magazijn, bij Gebr. diederichs te Amsterdam, bevat (1858, bl. 233) de volgende woorden:
‘Het Sterrebosch te Assen bezit nog werkelijke oorspronkelijke wouden, wild, schoon en ontzagwekkend, welke nog niet door de hand des menschen zijn geschonden, waarin de natuur sedert eeuwen ongestoord heeft geheerscht, de reusachtige houtligchamen heeft gevormd en weder vernietigd’, enz.
En wat is het Sterrebosch te Assen? een fraai bosch, met goede boomen, maar waar men overal met goede paden best komen en in een korten tijd geheel om en door wandelen kan. Dat zijn de ‘oorspronkelijke wouden’ bevat in een Sterrenbosch, volgens het Nieuw Nederlandsch Magazijn. Nieuw, ja: nieuwe onzin! maar Nederlandsch??

{==656==} {>>pagina-aanduiding<<}

Ik herinner mij, dat in een van de laatste Nommers van dat Blad, daarenboven nog twee platen voorkwamen, de eene met eene afbeelding van de Golf van Finland, waarop vele aanwijzings-nommers, waarvan echter geene verklaring of aanwijzing in den tekst voorkwam; de andere bij een stukje over andrea massena, welke plaat geheel iets anders voorstelde dan in den tekst was omschreven.
Ik zoude nog veel meer en nog veel lomper slordigheden en onwaarheden van dat Tijdschrift kunnen aanwijzen, maar genoeg reeds, om den grond te doen kennen, waarop ik aan alle ingezetenen van Nederland voorstel om de uitgave van zulke slecht geschreven boeken te beletten, door ze niet meer te koopen.

h.-n.

Guldens-Editie. Even als de Railway-Edition in Engeland en de Tauchnitz-Editie in Duitschland hebben ook wij thans eene Guldens-Editie, bestaande in eene verzameling van kleine geschriften, uitgegeven of uit te geven bij thieme te Arnhem, voor den prijs van 100 cts. het deeltje. Daarvan zijn ons twee ter aankondiging toegezonden: No. 1 getiteld: Levensbeelden, Schetsen en Verhalen door a.h. van der hoeve, Predikant te Keppel; No. 2 getiteld: Vier Novellen van j.j. cremer en gerard keller. Het eerste bevat korte verhalen, die allen eene zedelijke en godsdienstige strekking hebben. Vroeger, op één na, in het mengelwerk van den ‘Tijdspiegel’ geplaatst, zijn ze hier bijeengevoegd. Zij verdienen het wel, op deze wijze onder de aandacht te worden gebragt van wie ze nog niet kenden, of door de lezers van den ‘Tijdspiegel’ nogmaals in het geheugen te worden teruggeroepen. Of de vier Verhalen in No. 2 teregt den naam van Novellen dragen, een genre door boccacio, in zijn Decamerone, voor het eerst in het leven geroepen, laten wij gaarne aan bevoegde beoordeelaars ter beslissing over. Alleen deelen wij als ons gevoelen mede, dat het door keller geleverde verreweg de voorkeur verdient boven de beide stukjes van cremer, die hier de verwachting teleurstelt van allen, wier hart hij door zijn ‘Pauwenveerken’ heeft gewonnen. Overigens verraadt het nog al geestelijke armoede bij deze drie belletristen, dat zij, in plaats van nieuwe, deze oude spijs op een nieuwen schotel nogmaals hebben opgedischt.

Het veertiende Verslag van den toestand en de verrigtingen der Nederlandsche Vereeniging tot Afschaffing van sterken drank (tweede druk, te Amsterdam, bij h.w. mooy, à 40 cts.) deelt uitvoerige berigten mede omtrent de hoogte waartoe deze veelzins belangrijke zaak geklommen is. De Vereeniging is in het laatste jaar aanmerkelijk in leden-tal toegenomen. Zij betreurt het verlies van den ijverigen egeling, maar hoopt in zijn voetspoor met goeden moed voort te gaan.


{==657==} {>>pagina-aanduiding<<}

Boekbeschouwing.

Huldrich Zwingli, de Kerkhervormer, door J. Tichler, Theol. Doct., en Predikant te Leiden. Tweede Deel. Te Utrecht, bij Kemink en Zoon. 1858. In gr. 8vo. IX en 513 bl., met drie platen en een fac-simile. f 5-40.

Gelijk zacht ruischende wateren van een kalm daarheen vlietende beek, gaat het verhaal van zwingli's levensbijzonderheden door Dr. tichler in dit Tweede en laatste Deel voort. Onze ingenomenheid met dezen arbeid, zooals wij die bij de aankondiging van het Eerste Deel hebben uitgesproken, is door de kennismaking met het vervolg en slot des werks niet verminderd. Integendeel, ook hier schemert op elke bladzijde de grondigheid van bewerking en het onpartijdig oordeel des schrijvers duidelijk door. Wij krijgen zwingli meer en meer lief, hoe langer wij op zijne beeldtenis staren; onze hoogachting voor den edelen en onverschrokken Hervormer klimt, hoe nader hij tot den grenspaal zijner aardsche loopbaan komt.
Wij leeren hier meer bepaald de schriften van den Hervormer kennen. Is zwingli zelf in den eigenlijken zin als strijder opgetreden voor de groote zaak, waaraan hij zijn leven had gewijd, door het zwaard ter verdediging van zijn vaderland te ontblooten, ook met de pen heeft hij op eene waardige wijze den strijd voor waarheid en vrijheid gevoerd. Hij had met verschillende tegenstanders te kampen. Gelijk in Duitschland, zoo werd ook in Zwitserland groot nadeel aan de zaak der Hervorming toegebragt door hen, die zich aan overdrijving schuldig maakten en de vrijheid misbruikten tot losbandigheid, de letter van het evangelie eerden, in plaats van zich door den geest des evangelies te laten besturen. Onder deze bekleedden de zoogenaamde Wederdoopers eene voorname plaats, en aan het hoofd dezer sekte bragt stumpff te Zurich vele gemoederen in beweging. In den beginne zocht hij zwingli tot zijne gevoelens over te halen en op zijnen weg van hervorming mede te slepen; maar deze verzette zich tegen den onverstandigen woelgeest met al de kracht, die in hem was.

{==658==} {>>pagina-aanduiding<<}
Eerst poogde hij hem met zachtmoedigheid van het dwaalspoor terug te brengen. Toen dit niet baatte, trachtte hij hem door kloekzinnige en vernuftige redenering van zijne dwaling te overtuigen; en eindelijk vatte hij de pen op, om het verderfelijke van soortgelijke leeringen, als door stumpff en de zijnen den volke werden verkondigd, in het licht te stellen.
De woelingen, door deze onruststokers te weeg gebragt, deden bij zwingli, even als bij luther, de regtmatige vrees ontstaan, dat men hiervan de Hervorming zou beschuldigen, als kon zij niet anders dan zulke vruchten kweeken. Daarom trad hij als pleitbezorger der Hervorming op in een geschrift over het oproer en wat daartoe aanleiding gaf. De veelvermogende kracht zijner polemiek werd zelfs door zijne vijanden erkend. Toen zwingli zich eens, bij gelegenheid van een aanval op zijne woning, niet zoo spoedig vertoonde, als men wel wenschte, riepen zij hem toe: ‘als hij niet schrijven kan, vermag hij niets’. Aan allerlei beleedigingen en baldadigheden stond hij bloot. Soms verkeerde hij in gevaar van zijn leven. Doch te midden van al dien tegenstand verloor hij zijnen moed noch zijne zelfbeheersching. Onbewimpeld bleef hij voor zijne gevoelens uitkomen, maar deed het toch met wijze voorzigtigheid, zonder noodeloozen aanstoot aan andersdenkenden te geven. Onvermoeid ging hij voort, de zaak der Hervorming te verdedigen. Zijn geschrift over het leeraarsambt, en vooral wat hij over het Avondmaal geschreven heeft, strekt daarvan ten bewijze. Eerst langzamerhand kwam hij tot die heldere denkbeelden omtrent de gedachtenisviering van des Heeren dood, waardoor eene onherstelbare klove tusschen hem en luther is ontstaan. Duidelijk stelt tichler in het licht, dat zwingli zijne denkbeelden niet van carlstadt heeft ontleend, en evenmin, toen hij reeds tot betere overtuiging was gekomen, zooals sommigen meenen, nog de oude dwaling openlijk verkondigd heeft. Eerst toen de gemoederen genoegzaam waren voorbereid, en hij zelf door ijverig onderzoek en herhaalde gesprekken met onderscheiden geleerde en vrome mannen volkomen vastheid van overtuiging had verkregen, durfde hij voorstellen, om te Zurich de mis af te schaffen en
daarvoor de evangelische Avondmaals-viering in de plaats te stellen. Veel had er toe bijgedragen, om de denkbeelden aangaande het Avondmaal bij de gemeente te zuiveren en te verhelderen, wat zwingli daar-
{==659==} {>>pagina-aanduiding<<}
omtrent uitvoerig had geschreven in zijn werk over de ware en valsche godsdienst, dat wij als een kort begrip der waarheden van het Christendom kunnen beschouwen. Treffend was de eerste viering van het Avondmaal op nieuwe wijze, zooals die te Zurich den 13den April 1525 plaats had. De grondslag der Hervorming was daarmede voltooid, en het gebouw in zooverre opgetrokken, als de Hervorming zelve tot de harten harer belijders was doorgedrongen.
Het is te betreuren, dat er onder de verschillende korypheën der Hervorming niet meer eenheid en overeenstemming heerschte. Het groote werk zou daardoor zeer zijn bevorderd. Maar, gelijk zwingli met luther in het strijdperk trad, zoo ontstond er ook eene verwijdering tusschen hem en erasmus, ten gevolge van verschil van gevoelen in de opvatting der Christelijke waarheid. Te meer bedroevend was dit verschijnsel, omdat hierdoor de krachten van zwingli werden verdeeld en verlamd, terwijl hij ze zoozeer noodig had, om zijne tegenstanders van Roomsche zijde te bestrijden. Onder deze was ook de beruchte doctor eck. Niet tevreden met zijn kamp, tegen luther gevoerd, trad deze nu ook tegen den Zwitserschen Hervormer op. Eene uitnoodiging tot een openbaar gesprek te Baden werd door zwingli afgeslagen. Hij begreep dat hij buiten Zwitserland niet veilig zou zijn; en er was reden tot zulk eene vrees; want van alle kanten staken zijne vijanden de hoofden bijeen, en smeedden plannen, om hem uit den weg te ruimen. Wel had de fel bestreden held al de kracht zijns geestes noodig, om te midden van de velerlei stormen, die rondom hem woedden, niet te bezwijken. Het doet ons goed, als wij zien, hoe hij in dien benarden tijd den steun van liefhebbende vrienden ondervond, zooals van den beroemden oecolampadius, die hem in den treurigen Avondmaalsstrijd met hoofd en hart ter zijde stond. En had hij vroeger zich vruchteloos tegen de dwalingen der Wederdoopers uitgesproken, thans mogt hij de voldoening smaken, dat hunne booze bedoelingen ook door de overheid werden ingezien, en het kwaad, waartegen hij zoo menigmaal de stem had verheven, met gestrengheid werd gestraft.
Te lang zou het ons bezig houden, wanneer wij onzen schrijver wilden volgen, waar hij ons inleidt in het meer bijzonder leven van den Hervormer, zijne briefwisseling met zijne vrienden,

{==660==} {>>pagina-aanduiding<<}
zijne werkzaamheden in den naasten kring, die hem omgaf, zijne gewoonte om elke gelegenheid aan te grijpen tot verspreiding van het zuiver evangelie-licht, zijne zorg voor de belangen der Zurichsche gemeente. Met een woord spraken wij reeds over den strijd, door hem met luther gevoerd omtrent de beteekenis van het Avondmaal. Deze barstte tegen het eind van 1526 in al zijne hevigheid los, en vooral hier kwam het karakter van zwingli veel gunstiger uit dan dat van luther. Zwingli wist aan zijne onwrikbare vastheid van overtuiging te gelijk eene gematigdheid en liefde te paren, die bij luther dikwijls door stijfhoofdigheid en onverzettelijkheid werd verdrongen. Het is eene donkere bladzijde in de geschiedenis der Hervorming, die ons deze beide groote mannen tegenover elkander vertoont. De naweeën van hunnen twist duren nog in Duitschland voort. Reeds toen kwamen de wrange vruchten aan het licht, onder anderen bij gelegenheid van het openbaar godsdienstig gesprek te Bern, dat zooveel heeft toegebragt om de zaak der Hervorming in Zwitserland te doen zegevieren.
Al meer en meer werden intusschen te Zurich de banden der Roomsche Kerk afgeworpen. Eene geheel nieuwe inrigting van het kerkbestuur werd door zwingli tot stand gebragt. En hiermede niet tevreden, zocht hij ook het wereldlijk bestuur te hervormen, en in het belang der godsdienst de verschillende kantons, waar het licht des evangelies was doorgedrongen, zich naauwer aan elkander te doen sluiten. Dit alles gelukte hem volkomen. Er vormde zich een Evangelisch Verbond, dat voor Zwitserland de belangrijkste gevolgen had. Zwingli was door deze bemoeijingen op het gebied der staatkunde getreden, en ook hier toonde hij zich wel te huis. In een schrijven aan al de steden behandelt hij de vraag, aan welken regeringsvorm de voorkeur moet gegeven worden, en spreekt als zijne welgegronde overtuiging uit, dat de monarchie verre boven de aristokratie of demokratie te verkiezen is. Spoedig bleek de noodzakelijkheid van het gesloten Evangelisch Verbond. De vijf kantons, die aan Rome getrouw waren gebleven, gordden de wapenen aan voor hunne moeder, de kerk; er ontstond een burger-oorlog in Zwitserland, die een stroom van bloed heeft doen vloeijen. Zwingli had alles gedaan wat hij kon, om den strijd te voorkomen; maar te vergeefs. Wel

{==661==} {>>pagina-aanduiding<<}
werd er te Kappel, waar de krijgvoerende legers elkander ontmoetten, een vrede gesloten, doch slechts in schijn: spoedig ontbrandde het smeulend vuur met nieuwe en nog veel feller woede. In den tusschentijd had het beroemde gesprek tusschen luther en zwingli te Marburg plaats, waar de breuk tusschen de beide Hervormers tot eene onherstelbare klove werd. Van alle kanten zien wij zwingli door tegenstanders omringd; en toch heeft hij nog lust en kracht, om te Zurich aan het zielenheil van enkelen in stilte te arbeiden, en op den rijksdag te Augsburg in geschrifte ook zijne stem te midden van die der andere Hervormers te doen hooren. Doch thans naderde het tragisch eind van zijn werkzaam en moeitevol leven. Vergeefs was de poging, door velen beproefd en ondersteund, om den vrede tusschen hem en luther te herstellen. Hoe meer de beide groote mannen met elkander in aanraking kwamen, des te meer openbaarde zich de afstand tusschen hen, des te grooter werd de klove, omdat zij uitgingen van een geheel verschillend standpunt, en niet op denzelfden grond het gebouw hunner overtuiging hadden gevestigd. Ook de vrede, te Kappel gesloten, bleek allengs slechts een vrede in schijn. De Roomschgezinde kantons hielden niet op, de Hervormden te vervolgen. In Zurich zelf nam het aantal der vijanden van zwingli, ten gevolge van allerlei geruchten, die er ten zijnen nadeele werden uitgestrooid, dagelijks toe. Zwingli poogde zich aan het dreigend gevaar te onttrekken. Hij bood den raad zijn ontslag aan, en verzocht vrijheid om zich met de zijnen te mogen verwijderen. Doch men begreep maar al te goed, hoezeer juist in deze moeijelijke omstandigheden de raad en hulp van zwingli noodig was, en drong bij hem aan, dat hij van zijnen wensch mogt afzien. Hij liet zich overhalen. Nog eenmaal sprak hij openlijk zijne overtuiging uit in zijn laatste
geschrift: korte en duidelijke verklaring van het Christelijk geloof. Nu barstte de oorlog uit met volle kraeht. Zwingli toog mede ten strijde. De gevolgen zijn bekend: hij werd gedood op den 11den October 1531. Het volk koelde zijne woede nog aan het weerloos lijk, hieuw het in stukken en gaf het prijs aan de vlammen. Zoo eindigde het leven van den man, die niet minder dan luther eene eerste plaats verdient onder hen, die het licht der waarheid op nieuw in den nacht van onkunde en zedeloosheid hebben ontstoken.

{==662==} {>>pagina-aanduiding<<}

Dr. tichler heeft hem een waardigen lauwerkrans gevlochten, door zijne uitvoerige en naauwkeurige beschrijving van zwingli's leven. Wij hebben met losse trekken den inhoud medegedeeld van het Tweede Deel van zijn werk, en in plaats van thans, naar veler recensenten gewoonte, onze aankondiging met een breede rij van drukfouten te besluiten, willen wij den schrijver alleen dankzeggen, en elk onzer lezers opwekken, zich met dit werk gemeenzaam te maken.

-r-




Evangelische Opvoedingsleer; naar den tweeden druk der Evangelische Pädagogik van Dr. Christian Palmer, Hoogleeraar in de Godgeleerdheid, enz., te Tübingen. Voor Nederlanders bewerkt door J. Steynis, Gz. Tweede Deel. Te Tiel, bij H.C.A. Campagne. 1858. In gr. 8vo. IV en 245 bl. f 2-:

Zoo degelijk in het eerste stuk van dit werk de paedagogische grondleer werd ontwikkeld, zoo degelijk worden nu ook in dit tweede de beide nog overige hoofddeelen der Opvoedingsleer - het Evangelische Schoolambt namelijk en het Evangelische Reddingswerk - behandeld.
Ziehier het schema van beide: ‘Het Evangelische Schoolambt. I. Het Evangelische karakter van het schoolambt. Aangewezen: 1. bij de Hooge School, 2. bij het Gymnasium, 3. bij de Reaalschool, 4. bij de Volksschool. Het ontstaan en de ontwikkeling dier inrigtingen met betrekking tot de Kerk. II. De geschiktheid voor het ambt. Inwendige roeping. Wezentlijke vereischten. III. Leerling, Gezel’ [d.i. Hulponderwijzer, Ondermeester] ‘en Meester. Voorafgaande en opzettelijke voorbereiding. Verdere bekwaming. IV. De orde van het schoolleven. Twee factoren: wet en vrijheid. V. Het onderwijs. Voorbereiding. Verdeeling naar klasse en kunne. Leervakken: Godsdienst, Taalkunde, Kennis der Natuur, Wiskunde, Technologie, Teekenen, Schoonschrijven, Zingen, Geschiedenis en Ardrijkskunde. - Het Evangelische Reddingswerk. I. De Goddelijke taak en de menschelijke vervulling. Algemeene gezigtspunten. II. De gebrekkig georganiseerden. Kretins en Idioten, Doofstommen, Blinden. III. De Ouderloozen en Verwaarloosden. Inrigting voor kleine kinderen. Reddingsgesticht en Weeshuis. Opvoeding in andere huisgezinnen. Wehrli-inrig-
{==663==} {>>pagina-aanduiding<<}
tingen. Het leven in het reddingshuis: Tucht; Onderwijs; Arbeid; Vrijheid. De uitslag der pogingen.’
Komt alzoo velerlei, en velerlei gewigtigs, hier ter sprake, we hebben - uitgenomen alleen zijn soms wat sterk-confessioneel standpunt - nog minder reden, dan onlangs, gevonden om van den Schrijver te verschillen, en evenveel, om zijn werk wetenschappelijk, gezond, rijk, en doorwrocht te noemen. Den arbeid des Vertalers daarentegen willen we ook nu nog wel - inzonderheid vergelijkender wijze - over 't gehéél loffelijk heeten; onze vroeger reeds geopperde bedenkingen zijn evenwel zeer versterkt geworden. De verwarring immers van auteur en bewerker moet voor den lezer inderdaad stootend worden, wanneer hij - om iets uit veel te noemen - denzelfden Schrijver, dien hij bl. 224 als een Duitscher heeft leeren kennen, in wiens land men de boerenvrouwen en meisjes den wagen ziet mennen en dorschen, op bl. 140 van ‘onze Nederlandsche Bijbelvertaling’ hoort gewagen. Dat enkele breedere tusschenvoegsels door parenthetische haken onderscheiden zijn, had òf een doorgaande maatregel moeten wezen, òf - beter - alles wat des Vertalers was, had, zoo niet naar zijne achter 't boek geplaatste aanteekeningen, dan toch, behoorlijk gewaarmerkt, naar den voet der bladzijden dienen verwezen te worden. Aan deze onze eerste grief paart zich dan verder eene tweede, die wij om haren sterken en schadelijken voortgang wel vastelijk besloten hebben bij niemand over 't hoofd te zien: de Germanismen bedoelen we, waarin het Tweede Deel, zeker ten gevolge der aan onze eeuw eigene overhaasting, het eerste ver aehter zich laat. Hülfreich (behulpzaam) door hulprijk, einmal (in elk geval) door eenmaal, schönstens, d.i. hartelijk, bedanken door op zijn schoonst, allenfalls (allezins) door in allen gevalle,
aufkommen für (post vatten tegenover) door opkomen voor, zum Besten haben (den draak met iemand steken) door ten beste houden, oder aber (of wel) door echter, namentlich (met name) door namentlijk (nämlich) vertolkt - ziedaar eenige fraaije, voor vermeerdering vatbare, proeven. In de noot op bl. 22 zal in 't oorspronkelijke ongetwijfeld tot lof van de Broeders des gemeenen levens gestaan hebben, dat zij ‘auch dieses Phantom zerstörten’, ook dit schrikbeeld deden verstuiven; de Vertaler echter berispt hen, dat zij ‘ook dit schaduwbeeld verwoestten’. Andere slordigheden - dat men b.v. meer dan

{==664==} {>>pagina-aanduiding<<}
ééns eene noot niet op hare eigene, maar op de volgende bladzijde heeft te zoeken, en dat de eerste nommers der Aanteekeningen op deze keurige wijze: I. II. II. IV. III. IV. V. zijn gerangschikt - komt voor rekening van den Corrector, op wiens naauwkeurigheid ditmaal óók niet hoog te roemen valt.
Maar het boek blijft met dat al een goed boek, een meer dan alledaagsch boek, een allernuttigst boek; en de Vertaler heeft het door zijne additamenten - had hij ze maar wat voegelijker geordend - voor ons Nederlanders werkelijk nóg beter en nóg nuttiger gemaakt. Ook het fiksche, korte en bondige, Register zal den gebruiker welkom zijn. Een overvloedig debiet, Heer Uitgever!

v.p.




Een Levensteeken op een Doodenveld. Door J. Herman de Ridder. Te Schoonhoven, bij S.E. van Nooten. 1857. In kl. 8vo. 189 bl. ing. f 1-60; geb. f 1-90.

Een boekske, dat ongemeen net bewerkt is, zich ongemeen aangenaam lezen laat, en door den Heer van nooten more solito ongemeen keurig is uitgevoerd. Jammer, dat er wel zeer enkele, maar ook zeer zinstorende misstellingen zijn ingeslopen, niet aan den Uitgever, maar blijkbaar aan den Schrijver zelven te wijten. Maken wij van de spelling loochenstraffen voor logenstraffen, alleen om navolging te voorkomen, melding, en zouden wij bl. 54 het snoer met knoppen voor knoopen wel door de vingers hebben willen zien, leelijker is het reeds, dat bl. 22 de schoone zinspreuk des Graven van Culenborg: Libertas vita carior, kluchtigerwijze door 't vlak omgekeerde: Het leven dierbaarder dan de vrijheid, vertolkt is geworden. Toch hadden we ligt van 't een zoowel als van 't ander gezwegen, indien niet ééne allerverwarrendste feil - betreffende den naam eener gechristende negerfamilie, die hier de voornaamste rol vervult - het geheele boek dóórliep. Van bl. 87 af heet deze familie abini, na bl. 126 arabi, bl. 165 nog eens abini, en dan vervolgens weder arabi. Hoe nu de ware naam zij, heeft men te raden; en te moeten raden naar den naam van historische hoofdpersonen, is buiten tegenspraak hinderlijk. Mag men de Maandber. van het Ned. Zend.-Gen., 1848, bl. 35, vertrouwen, dan is arabi het echte.

{==665==} {>>pagina-aanduiding<<}

Genoeg over den vorm. Wat den inhoud betreft, de Heer d.r. achtte zich tot het opstellen van dit geschrift geroepen in zijne viervoudige betrekking van ‘Nederlandsch Burger, Christenleeraar, Lid der Nederlandsche Maatschappij ter bevordering van de afschaffing der slavernij, en Hoofdbestuurder der Maatschappij ter bevordering van het godsdienstig onderwijs onder de slaven en verdere heidensche bevolking in de kolonie Suriname’. Suriname alzoo, en meer bijzonder het grondgebied der vrijgevochten, in drie stammen gescheidene, boschnegers is het van hem bedoelde groote geestelijke Doodenveld; terwijl de door de onbegrensde zelfopoffering van eenige Herrnhuttersche zendelingen (zoo vrouwen als mannen) uit gindsche negers verzamelde Christenkolonie Nieuw-Bambey, in welke de bovengenoemde familie arabi zich heeft onderscheiden, het kleine, voor 't oogenblik zelfs herderlooze, maar toch aanwezige Levensteeken uitmaakt. Voor deze geloofsgenooten nu vraagt d.r. van den Christen-Nederlander ondersteuning tot verdere evangelizatie; voor de overige, nog heidensche, vrije negers aanvang van evangelizatie; voor de slavenbevolking evangelizatie en emancipatie, doch de laatste niet zonder de eerste. We behoeven wel naauwelijks te verzekeren, dat wij al deze aanvragen van heeler harte mede onderteekenen, en dat wij dienvolgens ook ten dringendste de lectuur van dit werkje aanbevelen, welks waarde door even fraaije als belangrijke geschiedkundige, plaatselijke, en zedeschilderingen nog verhoogd wordt.
Gewis, ‘wij Nederlanders hebben een regt op die zwarten van Suriname; het regt, om hen te winnen voor den Heer.’

v.p.




Levensstadiën. Door C. Pruys van der Hoeven. Utrecht, C. van der Post, Jr., Amsterdam, C.G. van der Post. 1857. In post 8vo. X, 2 en 259 bl. f 3-:

De Hoogleeraar pruys van der hoeven behoort tot de weinige mannen in ons vaderland, die, Medici en daarbij ook Christenen zijnde, voor hunne Christelijke gevoelens rond en open durven uitkomen. Vóór een viertal jaren verkwikte hij ons door zijne Studie der Christelijke Anthropologie, een boek

{==666==} {>>pagina-aanduiding<<}
hoog gewaardeerd door allen die, even als hij, afkeerig van twisten en partijschappen, het ware Christendom liefhebben, en getuigende van een geest die zeldzaam onder geleerden, vooral mannen van zijn vak, wordt aangetroffen. In warme, bezielde, echte hartetaal heeft hij zijne overtuiging aangaande de levenwekkende en levenonderhoudende kracht van het Evangelie daarin neêrgelegd, op eene wijze zoo ver verwijderd van alle schoolsche stijfheid of geleerdheid, dat het eerder eene vertrouwelijke mededeeling scheen van den broeder aan den broeder, of van den vriend aan den vriend. De welsprekendheid, de aangename wijze van zich uit te drukken en zijne gedachten in behagelijke vormen te kleeden, erfelijk naar 't schijnt in zijn geslacht, had zich ook in dit geschrift niet verloochend. Van daar dat het iets bijzonder aantrekkelijks had en heeft, inzonderheid voor den jeugdigen mensch, en de Schrijver er in wijden kring, meer welligt nog dan hij zelf dacht, veelvuldig nut mede heeft gesticht.
Vier jaren zijn er verloopen, sedert de Hoogleeraar op zoo treffende en innemende wijze zijne overtuiging over Geneeskunde en Christendom heeft uitgedrukt. In die jaren zijn de vijandelijke woelingen van ongeloof en bijgeloof, welke de Schrijver zich toen geroepen voelde te bestrijden, niet verminderd (integendeel, zij woeden steeds heviger voort), maar is hij zelf in zijne overtuiging aangaande het onmisbare en volstrekt onontbeerlijke van het ééne groote geneesmiddel tegen de kwalen en jammeren des tijds dagelijks meer en meer versterkt. Daarbij is een broeder, een hoog- en rijkbegaafde broeder, de vriend en vertrouwde zijns harten gedurende een lange reeks van jaren, hem ontvallen. Een en ander heeft hem bewogen op nieuw de pen op te vatten, en het veld der meer exacte wetenschappen voor een poos verlatende, nogmaals de banier te planten op een gebied tot welks opsporing en betreding de omgang met zijn overleden broeder zelven, gelijk hij blz. 3 getuigt, hem 't eerst heeft aangedreven. De vruchten van deze zijne jongste nasporingen en overpeinzingen heeft hij zamengevat onder den wel wat vagen titel van Levensstudiën. Eigenlijk is dus dit zijn geschrift niet iets nieuws, maar veeleer eene voortzetting, eene uitbreiding, een tweede Deel, als gij het zoo noemen wilt, van zijne Anthroplogie. Tusschen beide geschriften bestaat dan ook een naauwe graad

{==667==} {>>pagina-aanduiding<<}
van verwantschap; veel van hetgeen dáárin ons heeft getroffen, vinden wij hier weder; toch verschillen zij ook weder grootelijks, vooral in den vorm. Bedrieg ik mij, of heeft de vorm hier niet eenigzins ongunstig gewerkt, en de onbestemdheid van uitdrukking op den titel ook aan het geheel van de zamenstelling van dit werkje niet wel iets minder bepaalds gegeven? Mij ten minste kwam het zoo voor.
In de Anthropologie waren de onderscheidene rubrieken scherper afgedeeld en droegen meer bestemde opschriften. Hier vloeijen de afdeelingen wel wat in elkaâr en moeten wij de inhoudsopgave nog wel eens te hulp roepen om te zien in welk hoofdstuk wij ons bevinden: Levensstudie, Levens-praktijk, Levens-theorie, Levens-kritiek, Levens-verwantschap, of nieuwe Leven; daardoor missen wij soms de noodige helderheid, en is de Schrijver nog al eens aan het afdwalen geraakt, een gevaar waarbij al heel ligt een ander zich voegt, dat namelijk van in herhalingen te vervallen. Wij noemen dit gebrek omdat het, naar 't ons voorkomt, de lezing en het regt verstand misschien voor sommigen minder aangenaam of gemakkelijk zal maken, en wij het boek juist zoo gaarne in veler, veler handen wenschten. Trouwens, de hoofdgedachte van het werk is duidelijk genoeg en ook de Voorrede spreekt haar helder uit. De Hooggel. Schrijver wil verzoening van geloof en wetenschap. Hij wil dat deze beide niet als heterogene bestanddeelen tegenover elkander zullen blijven staan, maar dat zij elkander zullen bezielen, doordringen, beheerschen als beide leden van één ligchaam. Hij wil een levend geloof, een Christendom dat alles gelijkelijk bezielt, opneemt, heiligt; ook de wetenschap. Want het Christendom is hem het leven, de kracht bij uitnemendheid, zonder welke niets waarde of duur heeft voor den mensch. ‘De mensch’ - het is zijne geliefkoosde stelling of spreuk, die hij gedurig en op allerlei wijze ontwikkelt en in 't licht stelt - ‘de mensch wordt eerst als Christen waarlijk mensch, beantwoordt dán eerst ten volle aan zijne
bestemming.’ Nu is deze gedachte - ik geef het gaarne toe - niet nieuw, en voor den hedendaagschen godgeleerde zeker allerminst verrassend, maar als zoodanig spreekt de Hooggel. Schrijver ze ook niet uit. Hij wilde alleen er de aandacht bij vernieuwing op doen vestigen. Hij wilde - en hiertoe schreef hij zijne Studiën - er het zijne toe bijdragen, dat die gedachte meer

{==668==} {>>pagina-aanduiding<<}
algemeen verspreid, gekend, beoefend worde, opdat in kerk, en school, en maatschappij, en huisgezin de zoo lang gewenschte, de zoo vurig verbeide Wedergeboorte, waar de Heer en de Apostelen op doelen, meer en meer tot stand kome.
Veelvuldig maakt hij gebruik van aanhalingen uit de geschriften van zijn overleden broeder en neef. Sommigen zullen zich mogelijk daaraan ergeren, en als ik het zeggen zal, ook mij heeft het wel eens gehinderd. Waartoe toch dat gedurig aanhalen van elkander, 't geen ons onwillekeurig doet denken aan wat de Franschen geestig plegen te noemen: société d'admiration mutuelle? Toch hoop ik dat dit geen hinderpaal zal zijn, krachtig genoeg om iemand van de aanschaffing of de lezing van dit boek terug te houden. Wie er zich door liet terughouden, hij zou zeer zeker zich zelf van de kennismaking met een uitnemend en allerleerzaamst geschrift berooven en wezenlijk schade lijden. Zulke boeken toch brengen rijke winst aan. Zij openen het geestesoog, verhelderen het verstand, verwarmen het gemoed, en zullen menigeen, zoo wij vertrouwen, eene schrede nader brengen tot christus. Den hooggeachten Schrijver brengen wij daarom onzen hartelijken dank voor wat zijne pen ons schonk. Aan alle weldenkenden, aan alle mannen van wetenschap, aan alle huisvaders en huismoeders, bovenal aan Neêrlands jongelingschap, zij het dringend ter lezing aanbevolen!

b.




1. Over het gebruik van Baden en hun invloed op het Ligchaam. Door A. Bernstein. Naar het Hoogduitsch. Rotterdam, Hendrik Altmann. 1858. In gr. 8vo. 55 bl. f :-50.

2. Het Leven der Planten, Dieren en Menschen. Door A. Bernstein. Naar het Hoogduitsch door G.H. Rissik. 1e Aflev. Rotterdam, Hendrik Altmann. 1858. In post 8vo. 48 bl. f :-30 per Aflev. Compl. in 8 à 9 Afleveringen.

Bernstein's naam is door de vertaling van verschillende werkjes, van zijne hand afkomstig, bij onze landgenooten reeds zeer gunstig bekend, als die van een Schrijver, die bijzonder de gave bezit om onderwerpen op het gebied der natuurwetenschappen populair te behandelen. Zoowel de wijze van voorstelling - waarbij hij dikwijls aardige beelden gebruikt, die zich

{==669==} {>>pagina-aanduiding<<}
gemakkelijk in het geheugen prenten, omdat zij gewoonlijk aan het dagelijksch leven zijn ontleend, als de gang van zijn betoog zijn zoodanig, dat de waarheden die hij mededeelt, gemakkelijk ingang vinden, ook bij dengene die alleen met een goed, gezond verstand gewapend, zich aan het lezen van zijne geschriften zet. Daarom evenwel is niet juist alles wat aan bernstein's pen ontvloeit, aanbevelenswaardig, en kan Ref., het tweede der bovengenoemde werkjes ten zeerste aanbevelende, niet anders dan een afkeurend oordeel over het eerstgenoemde vellen.
Dat oordeel geldt echter alleen den inhoud der mededeeling, waarin vele onjuistheden zijn op te merken. Wat de wijze van voorstelling zoowel als den gang van de redenering betreft, daarvan geldt wat ik reeds zeide. Dat dit min gunstig oordeel gegrond is, zal uit het een en ander, wat ik hier uit het werkje wensch aan te halen en nader toe te lichten, wel blijken.
Wij vinden op bl. 9 vermeld, dat de dood volgt na verbranding van een groot gedeelte der huid, ‘omdat de oppervlakkig(?) verbrande huid de uitwaseming en de inwerking der lucht verhindert.’ Die stelling, zóó voorgedragen, is onhoudbaar, want al mogen we het hier aangeduide niet buiten rekening laten, schijnt het toch bijna niet te betwijfelen, dat de geweldige prikkel, door de verbranding op de huidzenuwen aangebragt, en de schok, daardoor in het geheele zenuwstelsel veroorzaakt, van veel grooteren invloed is. Daarom bezwijken kinderen ook zoo ligt ten gevolge daarvan, en wel gewoonlijk, als bewijs van de overprikkeling, onder stuipen. Daar is dus zeker waarheid in de bewering van den Schrijver, maar hij heeft het voornaamste over het hoofd gezien, en geeft daardoor aanleiding tot eene verkeerde voorstelling. - Op bl. 17 vinden we weêr gesproken van eigenaardige stoffen in het zweet, waarvan het schadelijk zijn zou, als de in het ligchaam bleven. Waarlijk, wel eene voorstelling uit de oude doos! eene voorstelling, die door niets bewezen wordt, en als poging tot verklaring van sommige verschijnselen onwettig is, omdat die verklaring zeer goed buiten deze onbewezene voorstelling om kan geschieden. Geneeskundigen zijn reeds lang hierop gewezen door de beide beroemde Duitsche Hoogleeraren henle en lotze. Voor niet-geneeskundigen, die, al is het dan ook ter loops,

{==670==} {>>pagina-aanduiding<<}
even aangewezen willen zien, op welken grond die onder hen zoo gangbare voorstelling voor onjuist verklaard wordt, zij gezegd, dat niemand nog die eigenaardige schadelijke stoffen in het zweet heeft kunnen aantoonen, dat de riekende stof in het zweet ook al niet het schadelijke is, en dat vele dieren weinig of geen zweetkliertjes bezitten, hoewel hunne levensuitingen, voor zooveel het er hier op aankomt, gelijk zijn aan die bij den mensch. En toch verheug ik mij, wanneer ik een ernstig zieke in een zoogenaamd weldadig zweet zie liggen. Waarom? het is mij een bewijs, dat de onregelmatige verdeeling van het bloed en de stoornis in de verrigting der huidzenuwen, waarop de ziekte berustte, wijkende is. Niet het zweet, dat ik op de huid zie - water met eenige zoutdeelen en riekende stoffen - heeft den lijder verligting gegeven, maar dat hij zweeten kan, verligt hem.
Onjuist is het ook, wat de Schr. op bl. 15 beweert: ‘de weg van binnen naar buiten is in de huid zeer vrijgevig geopend; de weg van buiten naar binnen is veel minder open.’ Als de Schr. zich maar eens aan eene met waterdamp verzadigde lucht van bloedwarmte wil blootstellen, zal hij daar nog al geen klagen over hebben, denk ik. Eene opmerking, als die de Schr. daar maakt, komt zoo ligt in ieder op, en is zóó oppervlakkig, zóó onjuist, dat de Schr. eer daartégen had moeten spreken.
En dan krijgen we bl. 20 en 21 een onduidelijk en omslagtig betoog (dat we voor dezen keer niet populair kunnen noemen, evenmin als dat wat op bl. 14 over electriciteit in het ligchaam gezegd wordt), waarvan de uitkomst zeer juist is: dat de zweetkanalen niet voldoende zijn, om te verklaren de groote hoeveelheid water die men door de huid heen verliest. De Schr. maakt eenige bedenkingen tegen de proeven, waarmede men deze uitkomst heeft aangetoond, en neemt dan zonder verder die uitkomst aan, zelfs niettegenstaande het contra-argument, dat hij ten slotte aanvoert: ‘Eindelijk kan ook niet buiten rekening blijven, dat het menschelijk ligchaam zoo is ingerigt, dat het aanhoudend in zich zelf warmte voortbrengt en toch nooit warmer dan 30 graden [wél te verstaan 30o r.] kan worden; [juist, maar nu het salto mortale!] de verdamping moet dus vermeerderen, omdat de mensch hierin in zeker opzigt aan eene vloeistof gelijk is, die reeds bij 30 graden

{==671==} {>>pagina-aanduiding<<}
kookt, en dus nooit hooger dan 30 graden verwarmd kan worden.’ Daarvan begrijpt Ref. niets, letterlijk niets. En als hij dan bedenkt, dat al die omhaal van woorden, nog daargelaten de ongerijmdheid, die er in verkocht wordt, nergens toe dient, en dat het veel beter geweest was als bernstein of de Vertaler, die het werkje ‘naar het Hoogduitsch’ [zegge: niet uit, maar naar] bewerkt heeft, kennis hadden gehad van hetgeen Prof. meissner uit Bazel in het vorige jaar meêgedeeld heeft over de zweetklieren! Meissner heeft namelijk waarschijnlijk gemaakt (zijne onderzoekingen over dat punt zijn nog niet afgeloopen), dat de zweetkliertjes niets met het zweet te maken hebben, dat door de huid algemeen afgescheiden zou worden, maar dat zij de huid - b.v. van de handpalm, de voetzool, die nooit zweeten - inöliën, vettig maken. Toen men het eerst de zweetkliertjes ontdekte, was men, zooals zich begrijpen laat, aanstonds bij de hand om hier de afscheiding van het zweet te doen plaats hebben, en sedert heeft men het op goed vertrouwen, maar zonder nader onderzoek, geloofd. Zoo zeer is den mensch dus het gelooven van nature eigen, dat hij het te naauwernood ter zijde stellen kan op het gebied van eene wetenschap, die het niet gelooven, maar zien, voelen, enz. als eerste regel gesteld heeft. Nu dan! bernstein's geleerd betoog en verdere afleidingen is na die ontdekking, zooals ze zeker weldra zal mogen heeten, van meissner, meer dan overbodig, wat trouwens niet zijne schuld zijn zal.
Op bl. 29 vinden we weêr zoo'n bewering op lossen grond: ‘Wij verzekeren dat het grootste aantal der gewone ziekten zijnen grond in onderdrukte huidwerkzaamheid heeft.’ Wanneer er nu niets meer gezegd werd dat dit, zou Ref. daar vrij wel vrede meê hebben kunnen, maar wanneer die onderdrukking der huidwerkzaamheid blijkens het verband, waarin de zin voorkomt, toegeschreven wordt aan geheel veronachtzaamde of onvoldoende reiniging van de huid, dan moet Ref. tegen die uitspraak opkomen. En dat, niettegenstaande hij zelf, meer dan thans geschiedt, het gebruik van baden ten onzent algemeen zou wenschen te zien. Maar men wete ook wel wat men wil. Waarlijk, niet ligt zal onreinheid een dergelijk gevolg kunnen hebben, want eer het zoover komt, zullen de kleine huidschubjes - die voortdurend als afgeleefde deelen van de oppervlakte afgestooten worden, wanneer die afstooting

{==672==} {>>pagina-aanduiding<<}
verhinderd wordt door vuil, dat ze op het ligchaam doet kleven - jeuking veroorzaken. En onder die omstandigheden beloont de natuur dengene die aan hare stem gehoor geeft - om het vreemd gewordene te verwijderen - door het aangename gevoel van welzijn, dat ieder wel weten zal, dat met het krabben gepaard gaat. Zij, die nog mogten meenen, dat alles in de natuur tot nut en voordeel van den mensch gegeschapen is, zouden hierin met den Berlijnschen natuuronderzoeker schultz-schultzenstein het nut kunnen zien van de parasiten, die de onreine mensch kweekt. Hierdoor toch wordt deze gedwongen, om, al is het maar voor zooveel hij dat met zijne nagels doen kan, zijne huid van de aanklevende schubjes te reinigen, en zeker is de bewering van den genoemden geleerde niet de meest ongerijmde van die, welke hij verkondigd heeft. Maar genoeg hiervan! Ref. wil het gevoel der lezers sparen meer dan menig romanschrijver, die de verzwelgers van zijne voortbrengselen zelfs huiveringen en rillingen over het lijf doet loopen, en wil hen dus van verdere uitweiding over dit onderwerp verschoonen. Maar ook van verdere uitweiding over het boekje, dat aanleiding gaf tot deze aanmerkingen. En hoewel hem bij het verder doorzien nog overvloed van onjuistheden voorkwam, wil hij alleen uit het hier beschouwde gedeelte de opmerking maken, dat hij niet begrijpt hoe ‘op het water opgeloste vetdruppels ronddrijven’ kunnen (bl. 26). Als vet opgelost is, wat het in water niet kan (ook in zweet niet), drijft het niet in druppels rond, en als het in druppels op eene vloeistof ronddrijft, is het niet opgelost. Hoe de Schr. aan de bewering komt, dat vleesch-etende dieren geene zweetporiën hebben (bl. 14), is ook onbegrijpelijk. Zij komen toch voor zoowel bij den hond, als bij de kat, en de laatste vooral is - met hare naaste verwanten, leeuw en tijger - het meest uitgezochte voorbeeld van een vleesch-etend dier.
Voor den Vertaler zij opgemerkt, dat het eerste Hoofdstuk handelt niet over ‘wat het water al niet vermag’, zooals het opschrift luidt, maar over wat het water wel vermag. Verder dat ‘eigendommelijk gewonden’ een vrij krasse Germanisme is, en dat gazen het meervoudig is van gaas. Voor het meervoudig van gaz, waaraan wel niemand ten onzent het burgerregt ontzeggen zal, denk ik dat men wel gassen zal dienen

{==673==} {>>pagina-aanduiding<<}
te zeggen, als men ten minste het omslagtige gazsoorten vermijden wil, wat billijk schijnt. Van de uitdrukking: ‘zwavelverbinding’, in plaats van zwavelzuurverbinding, weet ik niet, of zij van den Schr. dan wel van den Vertaler afkomstig is. En wanneer de Schr. verzuimd heeft te zeggen, dat zijne opgaven van temperatuur naar de schaal van réaumur genomen zijn, had de Vertaler dat verzuim wel mogen herstellen, of liever nog die graden tot de bij ons in het dagelijksch leven gebruikelijke schaal van fahrenheit mogen herleiden.
Na al het aangevoerde zal men, vertrouw ik, het afkeurend oordeel in den aanvang dezes over het eerst beschouwde werkje van bernstein geveld, wel gewettigd vinden.
II. Dit werkje verdient zeer aanbevolen te worden, even als het bekende: ‘Boven Lucht en Wolken’, van denzelfden Schrijver, dat door de Maatschappij tot Nut van 't Algemeen in duizende exemplaren verspreid werd. Het bezit de eigenaardigheden van voorstelling en schrijfwijze, die bernstein's andere werkjes zoo geschikt maken voor het volk, en lijdt niet aan zulke grove onnaauwkeurigheden en verouderde denkbeelden als het eerst beoordeelde. Toch vinden we ook hier enkele onjuistheden, hoewel niet van dien aard, om aan het werkje zijne verdiensten te ontnemen. Zoo wordt op bl. 24 gezegd: ‘Er is in de geheele wereld geen enkel niet levend ligchaam, waarin deze drie stoffen (dat wil zeggen: koolstof, waterstof en zuurstof) scheikundig verbonden zijn.’ Als de Schr. hier bedoelde, dat alleen door levende ligchamen verbindingen van die drie stoffen ontstaan, zou zulks geheel onjuist zijn, want reeds lang is het aan de scheikunde gelukt om uit die stoffen, zonder tusschenkomst van planten of dieren, dergelijke verbindingen te doen ontstaan, zooals mierenzuur, zuringzuur, azijnzuur, enz., en laatstelijk zelfs alcohol en suiker. Als de Schr. dit niet bedoelde, wat ik zeer wel geloof, was die uitkomst, die men een tijd lang als boven het bereik der kunst beschouwd had, toch wel der vermelding waard geweest. Op bl. 28 lezen we: ‘Levende wezens bestaan geheel uit - cellen’, wat juister zijn zou: ‘bestaan, of ten minste ontstaan,’ want vooral bij de dieren ondergaan de cellen tot de vorming van volkomen weefsels zoovele veranderingen, dat men bij de beschouwing van die weefsels hun ontstaan uit cellen niet vermoeden zou, en ze ook voor het meerendeel niet vermoedde,

{==674==} {>>pagina-aanduiding<<}
voordat men ze in hun eerste ontstaan bespiedde. Dat ook niet alle (lees: al) onze huisdieren alleen plantaardig voedsel eten, weet ieder beter van den hond en de kat. Ook zal het zeer weinigen onbekend zijn, dat het hoen wel iets anders tot zich neemt - en zelfs gretig - dan plantenkost. Evenmin is het juist, wat op bl. 91 beweerd wordt, dat de vermeerdering der infusoriën voor het grootste gedeelte een gevolg is hunner paring. Wanneer men dat woord neemt in den zin, die er tegenwoordig aan toegekend wordt, dan mag men integendeel beweren, dat de ontdekking van eene paring, die ook bij deze mikroskopische wezentjes plaats heeft - eene ontdekking, die eerst van den laatsten tijd, en als ik mij niet bedrieg, van dit jaar dagteekent - de natuuronderzoekers zeer verrast heeft. Vroeger meende men, dat bij hen alleen eene geslachtelooze vermeerdering, eene vermeerdering door knoppen, of door deeling, of door kiemen plaats vond, en zij blijft in ieder geval de meest voorkomende wijze.
Van verdere opmerkingen - niet zoo zeer aanmerkingen - als over ‘het leven der aarde’, enz. onthoud ik mij. Voor den Vertaler zij nog aangemerkt, dat de uitdrukking: de ingewandsworm, die ‘eene soort van vin vormt’, ten eenenmale onbegrijpelijk is. Althans Ref. herinnert zich niet, dat het woord vin (Duitsch: Finne) ooit op een scolex van ingewandswormen is toegepast.
Het werkje is, zooals het verdient, met eene duidelijke letter, op goed papier, net gedrukt. De volgende Afleveringen ziet Ref. met belangstelling te gemoet.

a.s.





Het Eiland Boeroe, zijne Exploitatie en Halfoersche Instellingen, beschreven door T.J. Willer. Uitgegeven met bijdragen en toelichtingen in verband tot Europesche Kolonisatie in Nederl.-Indië, door Jhr. J.P. Cornets de Groot van Kraaijenburg. Met eene Schets van Boeroe, volgens het origineel bij het Ministerie van Koloniën. Amsterdam, F. Muller. 1858. In gr. 8vo. 418 bl. f 4-75.

Ware het niet, dat reeds voor eene andere uitgave de titel in beslag genomen was van ‘het belangrijkste werk van onzen tijd’, Ref. zou niet aarzelen dien te geven aan het werk, welks

{==675==} {>>pagina-aanduiding<<}
aard en strekking kenbaar te maken het doel is van deze regelen. Die beperking zou deze uitspraak echter moeten ondergaan, dat Ref. geene uitgave bekend is, die voor Nederlanders heden ten dage meer algemeen belangrijk genoemd mag worden. Welk onderwerp wordt tegenwoordig veelvuldiger besproken! Hoe velerlei gedachten bestaan er niet over wenschelijkheid of uitvoerbaarheid der zaak! Maar terwijl het geheele vraagstuk in het algemeene en onbestemde dreigde te verzinken, is het goed, dat er een werk verschijnt als het voor ons liggende, 't welk de aandacht meer bepaald vestigt op één eiland in onzen O.I. Archipel, als zijnde bijzonder geschikt voor kolonisatie. Thans behoeft men niet te vragen, en altijd op nieuw te vragen: kan de Nederlander in de Oost als landbouwer leven op denzelfden voet als de inlanders? kan hij daarbij eene tamelijke gezondheid genieten, en de veerkracht van zijn geest behouden? zullen zijne nakomelingen zich in het vreemde land kunnen staande houden buiten nieuwen toevoer van Hollandsche bestanddeelen uit het moederland? enz. enz. De antwoorden, voor zoover zij zich heden ten dage op die vragen laten geven, behoeven ook niet meer zoo vaag en in algemeene bewoordingen gesteld te zijn; men zal geen algemeenen regel met uitzonderingen hier en uitzonderingen dáár behoeven af te leiden uit waarnemingen, die om hare beperktheid nog tot geenerlei gevolgtrekking het regt geven - het is slechts de vraag: hoe is het met dat alles op Boeroe? welke is de aardrijkskundige ligging van dat eiland? hoe is het klimaat, hoe is de bodem, hoe is de gezondheidstoestand der inlanders, en mag men op grond van hetgeen men hier en elders reeds gezien heeft, met eenig regt verwachten, dat de kolonist hier als in Europa kan leven, zonder dat hij zelf of zijne kinderen naar ligchaam en geest verarmen? wie zijn de inlanders en wat zijn hunne instellingen en gebruiken? zouden zij eene vestiging van Europeanen niet al te zeer met
leede oogen aanzien en daarom tegenwerken? Deze en soortgelijke vragen behoeven nu slechts voor één eiland beantwoord te worden, voor dat ééne waaraan toch door het Gouvernement de voorkeur schijnt gegeven te worden, om de eerste proeven te nemen van kolonisatie in de Nederl. Oost.
‘Voor ieder, die eene onderneming op Ceram, Boeroe of Halmahera mogt willen beproeven - zegt de Heer f.h. van

{==676==} {>>pagina-aanduiding<<}
vlissingen (Alg. Handelsbl., 6 Sept. 1858) - ‘is genoemd werk’ (dat is, het werk dat we hiermede aankondigen) ‘onontbeerlijk.’ Onontbeerlijk, zeggen we mede, want zonder kennis van het land of het volk te midden waarvan men eene kolonie zou willen vestigen, ware het lot dier kolonie reeds vooraf beslist. Vindt ligt iemand, dat dit als van zelf spreekt, wij meenen dat het toch wel bijzonder op het hart gedrukt mag worden van diegenen, die voor de kolonisatie ijveren. Immers wat de aardrijkskunde betreft, wie zou gedacht hebben dat er bloedige lessen noodig waren om dengene die een land betreedt, waar hij eenige regten of aanspraken wil doen gelden, te leeren, dat de kennis van zulk een land het eerste is, wat hij voor zijne plannen noodig heeft?
‘De onbekendheid met de landstreek’ - zegt Prof. Dr. k. koch - ‘was de voornaamste reden dat de veldtogt van omar bassa tegen de Russen bij Kars mislukte. Men zou denken, dat wanneer men oorlog voeren wil, het toch in de eerste plaats noodig is, om zich zooveel mogelijk bekend te maken met de plaatselijke gesteldheid van het land. Vroeger, toen de aardrijkskunde nog op verre na niet iets was van vrij algemeene bekendheid, deed men ook werkelijk zoo, maar tegenwoordig, nu ieder reiziger alle werken, die over het land, dat hij bezoeken wil, handelen, ijverig bestudeert, schijnen de aanvoerders van groote legers het niet meer voor noodzakelijk te houden. De jongste tijd heeft deze bewering herhaaldelijk gestaafd; men denke aan den inval der Russen in de Donauvorstendommen en aan de landing der westersche mogendheden in de Krim!’
Misschien goed voor de kolonisatie, dat zij van de Regering zoo al geene tegenwerking, dan toch ook wel niet heel veel medewerking ondervindt. De plannen zullen daardoor, voordat men tot een begin van uitvoering overgaat, eerst meer bekookt worden. En veel hangt vooral af van de eerste proeven die genomen worden. Dat men dan toch vooral zorg drage, dat deze plaats vinden onder omstandigheden, die het bereiken van het doel, naar menschelijke berekening, bijna met zekerheid doen verwachten. Gelukken deze, men zal er op kunnen wijzen, om te doen zien dat de Europeër in de keerkringsgewesten als in Europa leven kan, al is het dan ook niet overal in die streken! Gelukken ze niet, wordt de ontwerper

{==677==} {>>pagina-aanduiding<<}
van cenige kolonisatie gedrongen uit te roepen: oleum et operam perdidi, laat hem wel overwegen of het mislukken zijner proeve daaraan toe te schrijven is, dat hij de huishouding der natuur (ten aanzien van den mensch) verkeerd begrepen heeft, dan wel of er andere oorzaken zijn aan te wijzen, waaraan met eenigen grond de mislukking toegeschreven kan worden. Zeker is het in ieder geval, dat de mensch minder cosmopoliet is, dan men gewoonlijk wel denkt, en het ware misschien niet van belang ontbloot om de gronden uiteen te zetten, waarop deze uitspraak berust. Hoe het zij, wij willen hopen, dat de hooge regering, ofschoon zij zigtbaar niet te hoog wegloopt met de ontwerpen van kolonisatie, hen die geld en goed, misschien leven en gezondheid willen wagen voor hunne overtuiging, niet alleen niet bemoeijelijken zal, maar zooals inderdaad de toezegging gedaan is, met alle middelen, waarover beschikt, en waarop billijkerwijze aanspraak gemaakt kan worden, beschermen zal. De kolonisatie te bevorderen, ligt niet in het plan der Regering, zooals zij duidelijk en volgens het advies van de Staats-Commissie ad hoc heeft te kennen gegeven, en het is dus niet te verwonderen, dat zij geen verlof gegeven heeft tot de oprigting van eene maatschappij tot bevordering daarvan, terwijl zij daarentegen particuliere ondernemingen van dien aard niet verhinderen wil. Die politiek schijnt inderdaad bij den tegenwoordigen stand van zaken de meest omzigtige. De geschiedenis levert te veel voorbeelden op van koloniën, die zich van het moederland afgescheiden hebben, nadat zij tot zekeren bloei gekomen waren, en dán zelfs aan het moederland afbreuk gedaan hebben, dan dat eene Regering niet zeer zou moeten aarzelen, om met alle haar ter dienste staande middelen de ontwikkeling eener zoodanige kolonisatie te bevorderen. Daarentegen zou het weinig met eene liberale politiek stroken, wanneer ook de particuliere ondernemingsgeest belemmerd
werd. Blijkt het eens dat de kolonisatie, volgens de plannen, die men daartoe ontwikkeld heeft, mogelijk is, dan zal deze spoedig genoeg in haar werk gaan, vooral wanneer het met grond aangenomen mag worden, wat van dezelfde zijde beweerd wordt, dat in ons vaderland overbevolking plaats vindt. Vermenigvuldigen zich alzoo, na eenige eerste wèlgeslaagde proeven, de nederzettingen van Europeërs in onze O.-I. bezittingen, dan kan de Regering niet aansprakelijk gesteld

{==678==} {>>pagina-aanduiding<<}
worden voor wat de gang der gebeurtenissen kan medebrengen, maar mag zij het zich tot eene eer aanrekenen, dat zij den natuurlijken gang der dingen geene hinderpalen in den weg gesteld heeft. Zonderling schijnt daartegenover weder de houding der Regering, wanneer zij Dr. w. bosch (zie de Gids, 1858) aanleiding geeft tot de klagt, dat hij buiten staat gesteld is, om medededeeling te doen van de door hem zelven verzamelde statistieke opgaven, op grond van welke hij de mogelijkheid erkent van eene volkomen acclimatisatie der Europeanen in den Oost-Indischen Archipel. Zou het niet voor de kolonisatie-mannen van hoog gewigt zijn, om de cijfers te kennen, die eene dergelijke overtuiging, in strijd met eene vroegere meening, bij een hooggeplaatst geneeskundig ambtenaar te weeg gebragt hebben? Zou in die cijfers te veel aanmoediging liggen, en de regering niet de verantwoordelijkheid op zich willen laden, om door mededeeling van die opgaven, al is het slechts van ter zijde, meê te werken tot eene reeks van gebeurtenissen, waarvan de uitslag in geen geval met eenige zekerheid te berekenen is? ‘Volksverplanting van 50 à 54o N. Br.’ - zegt de Heer t.j. willer op bl. 339 van het werk dat wij beschouwen - ‘naar den cvenaar of diens nabijheid, is dikwijls beproefd, maar nooit geslaagd. - Waar is dus de zekerheid, dat de bedoelde volksverplanting in Indië slagen kan? En zonder die zekerheid, hoe ontzettend is dan de verantwoordelijkheid der voogden over de millioenen schats der natie - over de duizendtallen zedelijk minderjarigen, wier bloed is en blijft haar cigen bloed? - Noch onze 250 jarige kolonisatie in Indië, noch de sporadische voorbeelden van personen onder bijzondere omstandigheden, noch de opzettelijke proeven in de vorige of deze eeuw, bewijzen de mogelijkheid, of volstrekte onmogelijkheid, dat eene geheele gemeente
van blanken nabij den evenaar haar onderhoud door landbouw, eigenhandig, aan den bodem kan ontwringen, en daarbij in stand blijven en vermenigvuldigen van geslacht tot geslacht. - Bestaat er eene natuurwet, die dat doel den blanke ontzegt, dan moeten, in de toekomst, alle zoodanige volkplantingen vergaan, gelijk reeds hare voorgangsters zijn vergaan.’
Aan de bearbeiding van het onderwerp door den Heer cornets de groot moet die eer toegekend worden, dat hij geen blinde, doldriftige voorstander zijnde van kolonisatie quand-même,

{==679==} {>>pagina-aanduiding<<}
de kansen van wèlslagen op het eiland Boeroe behoorlijk wikt en weegt, en zóó draagt hij in het slot van zijn arbeid zeer bezadigde gevolgtrekkingen voor, waartegen zelfs een vijand van kolonisatie, staatkundige redenen daargelaten, bezwaarlijk veel zal kunnen inbrengen.
Maar niet alleen met betrekking tot kolonisatie is het voor ons liggende werk belangrijk, het levert ook eene zeer te waarderen bijdrage tot de volkenkunde. En hoewel de stukken die daarover handelen, reeds van 1849 dagteekenen, is het echter niet te ontkennen, dat zij aan de meesten onbekend gebleven waren, aangezien het tijdschrift, waarin ze geplaatst waren - het Indisch Archief - hier te lande slechts weinigen in handen komt. Niet alleen over Boeroe handelt dit gedeelte, maar ook over Ceram en Halmahéra, ‘eensdeels omdat deze [d.i. de mededeelingen daarover] onmisbaar zijn voor het ethnographisch overzigt der Halfoeren; anderdeels omdat op die wijze beter in het oog springen de wijzigingen van den nationalen volksaard.’ Zonder van eenige vooropgevatte meening te doen blijken, gaat de Schrijver van dit gedeelte (de Heer willer) bedaard te werk in zijne beschrijving van volk, van zeden en gebruiken op de plaatsen die hij beschouwt, en komt eindelijk, na vergelijking van de instellingen hier met die op Sumatra, vroeger door hem beschreven, tot de voor de volkenkunde hoogst gewigtige gevolgtrekking: ‘dat tusschen volken gescheiden door zulk een afstand [als tusschen Noord-Halmahéra en Sumatra] en verschil van taal, eene groote gelijkheid bestaat van maatschappelijke grondslagen en volksaard. - En deze gelijkvormigheid voert onwillekeurig tot het denkbeeld van één enkel Maatschappelijk verbond, werkende over den ganschen Indischen Archipel: een verbond, of liever verband, dat niet is gemaakt, maar geworden: geworden namelijk uit oorzaken aan deze menigte van eilanden gemeen, en tot dus ver nog in groote duisternis gehuld.’ Men ziet uit de aangehaalde woorden des Schr.'s hooge voorzigtigheid, waardoor hij zich onthoudt van gevolgtrekkingen, die verder gaan dan de waarnemingen toelaten. Wanneer alle residenten in de O.-I.
bezittingen ethnologische bijdragen leverden als de Heer willer, wij zouden weldra een schoon geheel van kennis dier streken bijeen hebben. Al heeft niet elk dezelfde opmerkingsgave, of dezelfde gave om uit veel onwezenlijks het wezenlijke uit te

{==680==} {>>pagina-aanduiding<<}
ziften, wanneer maar ieder, die daartoe bijzonder in de gelegenheid gesteld is, naar waarheid meêdeelde, wat hem voorgekomen is, zonder te verwringen naar eigene vooraf opgevatte meening, dan zouden vele thans nog opene vragen op het gebied der Ethnologie hare oplossing nader gebragt worden.
Ook in het buitenland, waar men, behalve voor zooveel als door de ijverige nasporingen van crawfurd en logan, bekend wordt, zich vergenoegen moet met de kruimkens die niet al te dik vallen van de zelf wat schraal voorziene tafel met ethnologische bijzonderheden, die voor Nederlanders aangerigt wordt, - in het buitenland zal men zeker de medeelingen van den Heer willer gaarne ontvangen, als maar de taal geen hinderpaal is voor hare verdere verspreiding. Zulk eene algemeene erkenning moge den Schr. eene streelende voldoening zijn, en anderen die zijn spoor volgen, doen zien, welk een prijs op dergelijken arbeid gesteld wordt.

a.s.





De Krizis in Indië, haar oorzaken, en de middelen om haar te boven te komen, door een Engelsch Officier, die twee-en-dertig jaar in Indië gediend heeft. Naar den tweeden druk door Dr. D. Koorders. Met eene naauwkeurige Kaart van het Oorlogstooneel. Amsterdam, Gebrs. Binger. 1858. In 8vo. VIII en 102 bl. f 1-30.

Hadde het Engelsche gouvernement zulk een overvloed van manschap naar Indië kunnen zenden, als de Engelsche drukpers boekjes over die zaak heeft rondgezonden, - dan ware het beter geweest. Militairen en burgers, oude gedienden en fungerende beambten, mannen en vrouwen (Miss martineau) hebben als om strijd hun contingent voor dat papieren leger aangebragt. Wanneer ik echter geroepen ware geweest om uit die menigte één werk uit te zoeken, geschikt om ook het buitenland op de hoogte der zaak te brengen, dan zou ik niet geweten hebben wat te kiezen: het zijn eigenlijk niet meer dan brochures van geheel particulieren aard, die over den Indischen opstand tot nog toe verschenen zijn, gedeeltelijk om beschuldigingen in te brengen tegen het Indische bestuur, gedeeltelijk om raadgevingen mede te deelen over wijzigingen, die daarin gebragt zouden moeten worden. Het is eigenaardig

{==681==} {>>pagina-aanduiding<<}
hoe de Engelschen dadelijk in alle bedaardheid aan het redeneren zijn gegaan over de maatregelen, die men zou moeten nemen als de opstand gedempt zou zijn, terwijl er niet anders dan handelen, en zeer spoedig handelen noodig was, om te zien, of men het eerst zoo ver kon brengen. Doch zij die nu toch eenmaal te huis moesten blijven, voelden natuurlijk behoefte om over de zaak te spreken, te klagen en te overleggen, en van daar al die geschriften, die als zoovele stukken beschouwd kunnen worden van de debatten, door het geheele Engelsche volk over de verandering en verbetering van zijn Indisch bestuur gevoerd.
Het is echter de vraag, of het buitenland van die stukken met genoegen kennis zal nemen, en evenzeer of dit met het hier vertaalde het geval wezen zal. Want ook dit behelst voornamelijk beschouwingen, en wel over allerlei particulariteiten der O.-Indische administratie, die vooral van belang zijn voor wie daarin genoegzaam is ingewijd. Mij dunkt, het buitenland wil van den Indischen opstand eerst de feiten kennen; dan zal het kunnen opklimmen tot de oorzaken. Maar voor het juiste begrip dier oorzaken moet men ook wèl bekend zijn met de vroegere geschiedenis der Engelschen in Indië en de geheele inrigting van hun bestuur, iets wat men b.v. vrij goed uit het werk van den Franschman e. de valbezen: ‘Les Anglais et l'Inde’, kan leeren kennen. Wij willen, in een woord, meer feiten dan beschouwingen, en al verbeeldt de Vertaler zich, dat dit boekje hen zal bevredigen, ‘die zich te weinig t'huis-voelen in Engelsch-indische toestanden om den knoop van het treurspel te vatten’, - zoo meen ik daarentegen dat men juist tamelijk wel daarin t'huis moet zijn, om den Engelschman in al die bijzonderheden te volgen en zijne voorgestelde verbeteringen met belangstelling te lezen. Ik zeg dit met sidderen en beven, als ik bedenk hoe de Heer koorders, ‘het kennen van de bijzonderheden des opstands’ beschouwt. Want misschien rekent hij mij dan ook onder die herzenloozen, ‘die de geschiedenis van den opstand volgen, alleen om in nieuwe en telkens-nieuwe afgrijselijkheden zich te verlustigen, om hun leêge hersenkas met wat konverzatiestof op te vullen, of aan hun vernield zenuwleven den wellust eener kunstmatige prikkeling te gunnen, enz.’ Maar krachtige woorden zijn niet altijd krachtige argumenten. De Vertaler neemt

{==682==} {>>pagina-aanduiding<<}
eene kleine kunstgreep te baat om die belangstelling door iets anders op te wekken. In zijne voorrede (hij gebruikt het germanistische: voorwoord) wil hij het doen voorkomen, alsof wij hier veel zouden kunnen leeren ten opzigte van onze eigene kolonien; alsof wij ons zouden kunnen spiegelen aan hetgeen wij hier aan anderen zien gebeuren. In het algemeen is dit wel waar: de opstand in de Engelsche O.-Indiën kan ons in menig opzigt eene les geven; maar het boekje van den Engelschman maakt geene algemeene gevolgtrekkingen; het blijft zich te veel bewegen in bijzonderheden, die alleen de Engelsche bezittingen betreffen, en de Vertaler doet ook verder geene moeite, om door eenige aanteekening de punten van vergelijking, waarop hij misschien het oog heeft, te doen uitkomen. Daarom neem ik de vrijheid dat eene kunstgreep en meer niet te noemen.
Gaarne wil ik echter erkennen, dat dit boekje ook vele goede eigenschappen heeft. De man die hier tot zijne landgenooten spreekt, is blijkbaar een zeer praktisch man met een helder hoofd. De gebreken die hij berispt, weet hij zeer duidelijk aan te toonen, en hij is met tallooze feiten en bijzonderheden goed bekend, om zijne redeneringen met voorbeelden te staven. Of hij altijd juist oordeelt durf ik niet bepalen, maar door de wijze waarop hij spreekt, boezemt hij allezins vertrouwen in. Ook de vorm is behagelijk en gemakkelijk: het zijn alle korte opstellen, oorspronkelijk in een der voornaamste Londensche dagbladen geplaatst, in populairen, maar zeer aardigen stijl, zonder jagt naar diepzinnigheid; maar toch niet zonder degelijkheid.
Doch ik heb nog iets op het hart over de vertaling. De Heer koorders zou tot de weinigen kunnen behooren, die onze moedertaal goed kunnen schrijven; maar het schijnt alsof hij ook deze gave niet heeft willen gebruiken. Lof aan den man, wien men niet ligt op een mankgaand beeld, op eene onjuiste dictie, op een verkeerd gekozen woord zal betrappen. Zelfs die losheid, die zijne taal kenmerkt, is in mijn oog eene groote deugd, en het ware te wenschen, dat hij hierin vele navolgers vond; hoewel ik het juist daarom te meer betreur, dat hij die hier en daar in achteloosheid laat overgaan. Maar het systeem van spelling, dat de Heer k. aanneemt, heeft iets - laat ik het maar zeggen - kwasterigs. Ik laat

{==683==} {>>pagina-aanduiding<<}
nog gaan, dat hij het beneden zich rekent, om onbep. lidwoorden en voornaamwoorden hunne vrouwelijke en meervoudige buigingen te geven; dat hij siegenbeek niet in alles willig gehoorzaamt. Maar hij maakt het te erg. Neen! dan in 's hemels naam maar liever Siegenbeekiaansche, dan zulke spelling! Het spreekt van zelf, dat hij gretig het Bilderdijkiaansche en Thijmiaansche systeem van spelling der bastaardwoorden aangrijpt; maar men ziet dan ook wat bastaard-systeem dat is. Waarom heeten die woorden uit andere talen overgenomen toch ook bastaardwoorden? Het zijn geene bastaardwoorden, maar vreemde woorden. Bastaardwoorden zijn eigenlijk alleen enkelen, die zoo in het dagelijksche leven zijn ingedrongen, dat men ze bijna niet meer in oorspronkelijk gewaad durft vertoonen, zooals pleizier, kantoor, klant, en dergelijke, en wat die betreft, spel ze zoo als ge wilt: dat zijn bastaarden, waar geen goed aan te doen is. Maar de meeste vreemde woorden, zooals onze taal er vele gebruikt, zijn eenvoudig overgenomen, geleend, en kunnen, ja moeten, mijns inziens, hun oorspronkelijken vorm behouden. Blijf ze teekenen met het merk hunner afkomst, geef ze geen burgerregt; zoo is er de meeste kans, dat men er eenmaal weder van verlost worde. Het is zeer goed vol te houden om alle vreemde woorden de oorspronkelijke spelling te laten behouden, en alleen den uitgang, waar dit noodig is, naar de door ons aangenomen uitspraak te wijzigen; zoo natie voor nation, residentie voor residence, enz. enz. Maar om bovendien eene k voor c, oe voor ou (Goevernement), z voor s (krizis) te plaatsen, en in het algemeen die woorden juist zoo te spellen als ze gespeld zouden zijn zoo ze Hollandsche waren, is een ongelukkig systeem, dat niet vol
te houden is. Dit blijkt ook. Dezelfde die stoutweg president in prezident, crisis in krizis, Sepoys in Sipaaijers, enz. verandert, heeft den moed niet om dan ook in plaats van natie, naassie, voor bureaucratie, burokraassie, voor oppositie, oppoziessie, voor absolute, abzolute, voor conversatie, konversaassie, enz. te schrijven. Ook weet men niet, waarom men dan niet even goed kriezis, dieskuzzie, teoorie, oppooziessie, koloonie, enz. zou moeten schrijven.
Eene andere liefhebberij van den Heer koorders is het spel, dat hij met streepjes drijft. Hij schept er vermaak in om woorden door tusschengevoegde streepjes te verbinden. Zoo

{==684==} {>>pagina-aanduiding<<}
heeft hij b.v. ‘voor-heden genoech’, juist-daarom, slechts-eenenkele, en ontelbare dergelijke verbindingen meer. Waarom? ‘omdat die woordjes in naauw verband tot elkander staan’, zal hij zeggen. Maar ik vraag: zijn dan b.v. zoo lang, buiten en behalve, naar den zin, enz. niet even naauw met elkander verbonden? en waarom moeten die dan dat streepjesgenot missen? Waarom b.v. ‘zoo men... raad-vroeg’, en een paar regels verder: ‘kwaad gesticht hebben’ zonder streepje; waarom niet-anders en: niet onbetwistbaar; naar-huis-gezonden of bijden-neus-hebben en: om den tuin leidt; vooruit-berekenen en: voorhanden heeft. Waarom... maar er zou geen eind komen aan het vragen, zoo ik al de inconsequenties van dat streepjessysteem wilde aanhalen, een systeem dat nog vreemder wordt bij het veelvuldige gebruik, dat de Heer koorders ook bij tusschenzinnen van kortere of langere streepjes maakt.
Maar reeds genoeg over de taal en spelling: dat is eene quaestie, die toch in weinige woorden niet afgehandeld kan worden.
De kaart is, volgens de verzekering op den titel, naauwkeurig. Dat is betrekkelijk ook waar, hoewel zij in kleiner bestek uitvoeriger had kunnen zijn. Doch voor eene brochure is zij allezins voldoende.
Ik verbeeld mij opgemerkt te hebben, dat het debiet niet zeer groot geweest is. Alles zamengenomen, moet ik erkennen, dat dit toch jammer is. Daardoor heeft het publiek zich zelf en den Heeren Gebroeders binger te kort gedaan.

d-d.

Catalogus van de Boekerij der Koninklijke Akademie van Wetenschappen, gevestigd te Amsterdam. Eersten Deels, Eerste Stuk. Amsterdam, Frederik Muller. 1857. In 8vo. XVIII en 342 bl. f 3-:

Wij Nederlanders hebben het in het praktische ver gebragt en mogen er roem op dragen. Wij weten op eene bewonderenswaardige manier van onzen slibgrond partij te trekken - terram facimus! En over het algemeen waar wij eenige zekerheid hebben dat er ‘wat meê te verdienen’ zal zijn, zijn wij vrij wel bij de hand. Op intellectuëel gebied evenwel hebben wij nog het een en ander van onze buren te leeren. In zeker opzigt is het wel goed dat wij daarmede zoo vlug niet zijn.

{==685==} {>>pagina-aanduiding<<}
Dat weêrhoudt ons van overdrijving. Daar hebt gij de Duitschers, die van alles eene Wissenschaft maken. Zoo las ik, eenigen tijd geleden, van eene Bibliothekswissenschaft, en toen ik bij mijn boekverkooper voor de aardigheid daarnaar onderzoek deed, vernam ik, tot mijne niet geringe verbazing, dat er, buiten verscheidene handboeken en andere geschriften over dat vak, twee tijdschriften uitkwamen, daaraan bijna uitsluitend gewijd. Maar, mijn hemel! dacht ik, weet men daar in ons land dan niets van? Want gij moet weten, lezer! dat ik mij op de hoogte zoek te houden van de hedendaagsche geschiedenis der wetenschap door onzen wel zeventigjarigen, maar toch vóór vier jaren verjongden Konst- en Letterbode. In den Bode nu hebben sommige Heeren strijd gevoerd, welk vak van wetenschap de toekomstige bibliothekaris onzer aloude Leidsche Akademiebibliotheek tot zijne studie moest maken. De Heer a. beweerde dat hij philoloog moest zijn, terwijl de Heer b. liever een genees-, of natuur-, of wiskundige aan het hoofd dier instelling geplaatst zag, en de Heer c. een godgeleerde en geschiedkundige aanbeval. Wij mannen van het Regt alleen, die toch even goed zulk een postje zouden kunnen gebruiken, schijnen niet in aanmerking te komen. Nu verklaar ik met de hand op het hart, dat het niet die miskenning van de juridische wetenschap was, maar de loffelijke zucht om er wat naders van te weten, die mij deed besluiten om eens bij onze wissenschaftliche naburen raad te vragen. Ik schafte mij dan aan een boekske van den Dresdenschen Bibliothekaris ebert, een man, zoo ik hoorde, die voor zijn vak leefde, en daarin zoo goed t'huis was, dat hij er beter dan iemand anders over kon oordeelen. Dat boekske voert ten titel: Die Bildung des Bibliothekars. Het moet door onzen
Bibliothekaris te 's Hage, den Heer holtrop, in het Hollandsch vertaald zijn.
Nu, en het resultaat? Lezer! ik ben bang voor de Leidsche Bibliotheek. Want wat ebert van den toekomstigen bibliothekaris eischt, is reeds van zulk een omvang, dat hij er naauwelijks aan denken mag eene ‘liefhebberij-studie’ bij de hand te hebben, laat staan van een vak van wetenschap zijne uitsluitende studie te maken. De man die tot leuze moet hebben: aliis inserviendo consumor, mag waarlijk daaraan niet denken. Nu ben ik er van overtuigd, dat ebert die vereischten wel

{==686==} {>>pagina-aanduiding<<}
wat tot mikrologie uitstrekt, maar al behoeft men om bibliothekaris te zijn geen les genomen te hebben bij den timmerman om een plank te kunnen verleggen, er zijn zoovele andere zaken op te merken en kundigheden te verkrijgen, dat men er zich wel geheel aan wijden mag.
Het was dan ook met eenige schroomvalligheid dat ik, een leek in die wetenschap, er toe overging om verslag te geven van den aan het hoofd van dit opstel vermelden Catalogus. Gij denkt misschien dat die schroomvalligheid ten deele te wijten was aan de omstandigheid, dat het hier de Koninklijke Akademie van Wetenschappen gold? Juist het tegendeel, lezer! ik was op eene teleurstelling voorbereid door de vroegere uitgave van den onbruikbaren Catalogus van het Koninklijk Nederlandsch Instituut. Maar bij eene opmerkzame doorzage van dezen Catalogus bleek mij, dat onze naburen tot zijne zamenstelling niet ongeraadpleegd gelaten waren, en tevens dat dit met veel zorg en naauwkeurigheid geschied was. Ik wil echter mijne aanmerkingen vrijmoedig mededeelen. Mogt ik falen, dan word ik gaarne teregt gewezen.
De Hoogleeraar w. vrolik, Algemeene Secretaris der Akademie, heeft aan dezen Catalogus een Voorberigt toegevoegd, waarin hij ons o.a. mededeelt, dat daarin de rangschikking naar het formaat niet meer gevolgd is. Die afwijking van eene verouderde en ondoeltreffende methode behoefde waarlijk de verdediging niet die de Heer v. voor haar noodig acht. Eene andere mededeeling van den Heer v. stelde ons te leur, de beperking namelijk waaraan het gebruik der Bibliotheek onderhevig is. Ieder die daar een boek wenscht na te zien - de leden der Akademie natuurlijk uitgezonderd - moet zich eerst naar den Heer v. begeven om daartoe schriftelijke vergunning te vragen. Zonder dat wordt hij niet toegelaten! Mogt men toch dat stelsel van wantrouwen langzamerhand laten varen! Plaats de kostbare werken van geringen omvang op eene afgeslotene plaats, waar niet ieder bij kan komen, maar weer niet ieder uit eene Bibliotheek, uit vrees dat hij misschien plan mogt hebben iets te ontvreemden. Beter dat één boek weg raakt dan dat er honderd ongebruikt blijven liggen. En kunnen de beambten aan de Bibliotheek dan niet cenig toezigt houden op verdachte personen?
Wij vinden hier de beschrijving der op de Bibliotheek het

{==687==} {>>pagina-aanduiding<<}
best vertegenwoordigde vakken: de werken van algemeenen inhoud, en het eerste gedeelte der geschiedenis. De eerste afdeeling: Werken van vorstelijke Maatschappijen en geleerde Genootschappen (dat epitheton vorstelijk keert telkens terug) is vooral zeer rijk; men heeft dit aan de zorg van den ijverigen Secretaris der Akademie te danken. Aan dezen is men ook de belangrijke aanteekeningen verschuldigd aan de lijst dier werken toegevoegd, waarin het geboortejaar en eenige bijzonderheden betreffende die vereenigingen worden medegedeeld. De opmerking in de Voorrede, dat de geschiedenis dier uitgaven voor de studie der ontwikkeling van een volk van belang kan zijn, is zeker zeer waar, maar hoe de geachte Schrijver zich daaruit van zijn regeringsvorm (sic) en van de inborst zijner vorsten een helder beeld heeft kunnen scheppen, gaat ons verstand te boven. Maar dat daargelaten, wij ontmoeten hier eens iets vrij volledigs, en dat is veel op eene Nederlandsche Bibliotheek. Het komt ons echter voor, dat men om die volledigheid goed te doen uitkomen, hier vele werken geplaatst heeft, die beter elders gerangschikt waren, zoo b.v. de meeste werken van genootschappen aan een bijzonderen tak van wetenschap gewijd, die dan toch bij dien bijzonderen tak eerder behooren dan bij de werken van algemeenen inhoud. Ook bevreemdt het mij, dat onder die genootschappen eene staatscommissie voor de geologische kaart van Nederland gerekend wordt.
De eerste aanmerking geldt ook van de tweede, karig vertegenwoordigde afdeeling: Tijdschriften. Wie zal daar b.v. zoeken de Staatscourant, tydemans Magazijn voor het Armwezen, De Tijdgenoot - waarbij de naam des schrijvers (de bosch kemper) niet genoemd is - en andere dergelijke werken, die bij hun vak behooren? Van de derde afdeeling: Encyclopaediën, merken wij alleen hare groote armoede op. Van meer omvang is de vierde afdeeling: Bibliographie en Bibliotheek- (lees: Bibliotheeks) wetenschap. Over de geschiedenis der boekdrukkunst vindt men hier zeer weinig, over bibliographie eenige goede boeken, over de bibliotheekswetenschap zoo goed als niets, behalve eene aanzienlijke verzameling van catalogussen. Waarom is hier wel de catalogus van het Instituut van 1841, niet die van 1821 vermeld? En dat in de bibliotheek van het voormalig Instituut zelve! Onder de catalogussen der

{==688==} {>>pagina-aanduiding<<}
boekerijen van bijzondere personen treffen wij dien van den beroemden marnix (1599) aan.
De vijfde afdeeling, of liever de eerste van het tweede hoofdvak behelst de Geschiedenis van Nederland met hare hulpwetenschappen, gecatalogiseerd, zooals uit de Voorrede blijkt, door den Heer m. roest, mz., onder-bibliothekaris der Akademie. De beschrijving is zeer uitvoerig, en, zoo ver wij kunnen nagaan, naauwkeurig. Maar dat ook alle pamphletten hierin opgenomen zijn, daarmede kunnen wij ons volstrekt niet vereenigen, en wel om de volgende reden.
Van de aanzienlijke verzameling van pamphletten van den Heer frederik muller verschijnt, zooals men weet, een door den Heer p.a. tiele met zorg bewerkte catalogus. In het prospectus dat aan die uitgave voorafging, is het plan gemaakt om dien door eene beschrijving van alle op de verschillende bibliotheken in ons land aanwezige pamphletten te doen volgen, voor zoo ver deze niet bij hem voorhanden waren. Wij verwachten dus met der tijd eene zoo volledig mogelijke bibliographie dier litteratuur. Was nu de verzameling van de Koninklijke Akademie op zich zelve tamelijk volledig, dan zou deze Catalogus reeds voorloopig als bibliographische leiddraad kunnen strekken, maar hoewel zij vele belangrijke stukken behelst, die de Heer muller mist, is zij veel minder aanzienlijk dan de verzameling van dezen. Nu is ten koste van de Akademie een onnoodig werk verrigt. Waren hier nog maar alleen de pamphletten beschreven, die niet reeds in des Heeren muller's Catalogus zijn opgenomen en de andere kortelijk aangewezen, dan zouden wij er vrede mede hebben. Maar ook van deze zijn de titels even uitvoerig afgeschreven. En hoe zal dit gaan met alle stukken die in lateren tijd (omstreeks 1640-50) over de Engelsche onlusten hier te lande verschenen en die voor de geschiedenis een zeer gering belang hebben? Zal men die even uitvoerig catalogiseren?
Ten slotte nog eene andere opmerking. Onder de algemeene werken over onze geschiedenis zijn een aantal werken opgenomen, die slechts een enkel tijdvak behandelen. Zoo vinden wij hier van meteren, de heuiter, basnage (1648-78), aitzema (van 1621 af), le clerc (van c. 1550 af), de Staatkundige Historie van Holland (van 1756 af), stuart (van 1752 af), enz. Eene oude uitgave der Divisie-Kronijk is geplaatst

{==689==} {>>pagina-aanduiding<<}
vooraan bij het eerste tijdvak (No. 95), de vermeerderde uitgaven van gouthoeven en de veer vinden wij hier (No. 50, 52). Al die werken hadden eene plaats moeten vinden bij het tijdvak, waartoe zij het meest behooren, van meteren bij de geschiedenis van onzen opstand tegen Spanje, en zoo voorts.
Maar laten wij om die fouten het goede niet over het hoofd zien - het is al veel gewonnen dat wij hier een con amore bewerkten Catalogus hebben. Goede rangschikking is ook verre van gemakkelijk en vordert uitgebreide boekenkennis, die slechts door jarenlange ondervinding verkregen kan worden. Voor de naauwkeurige beschrijving komt den Heer roest alle lof toe. Hij moge eene krachtige hulp worden om ook in ons land de ‘bibliotheekswetenschap’ te vestigen!

v.v.d.




Shakespeare terug in zijne Geboorteplaats. Historisch Drama in vier bedrijven of zes tafereelen. Vrij naar het Hoogduitsch door C.J. Roobol. Amsterdam, L.F.J. Hassels. 1857. In post 8vo. 134 bl. f :-60.

De levensgeschiedenis van shakespeare is nog altijd in nevelen gehuld, ja behoort zoozeer tot het twijfelachtig gebied der legenden en overleveringen, dat nog onlangs een Engelsch schrijver zich verpligt kon rekenen, tegenover de beweringen van een Amerikaanschen letterkundigen strausz, te bewijzen dat shakespeare geen mythe, maar een zuiver historisch persoon is! Het verschijnsel is zeker opmerkelijk, dat, terwijl sedert ongeveer eene eeuw, bijna de halve beschaafde wereld, in eerbiedige bewondering nederbuigt voor dien onovertroffen koning op het gebied der poëzij; terwijl de commentariën op, de studiën over, zijne werken tot eene vrij aanzienlijke bibliotheek zijn aangegroeid: - het evenwel aan de onvermoeidste en ijverigste nasporingen niet heeft mogen gelukken, de geschiedenis van het openbaar en bijzonder leven diens mans helder in het licht te stellen. Het zijn enkele data en feiten, enkele onzamenhangende, en nog vaak zeer betwistbare, bijzonderheden, waarvan zich slechts noode een geheel laat vormen, en die in elk geval eene hoogst gebrekkige, zeer onvoldoende stof leveren voor de geschiedenis van zijn geestesen zieleleven, van zijne vorming en ontwikkeling. Geen boswell of eckermann stond hem ter zijde; en terwijl zoo menig

{==690==} {>>pagina-aanduiding<<}
verzamelaar en biograaf ons in het breede al de faits et gestes mededeelde van dezen of genen gekroonden of gemijterden deugniet of zwakhoofd, kunnen wij slechts gissen en raden en tasten, waar het de geschiedenis geldt van het denken en werken van een der edelste en hoogst-begaafde geesten, die ooit der menschheid tot sieraad verstrekten. - Onder het weinige dat wij (misschien) met zekerheid van shakespeare weten, behoort ook dit. Na in zijne geboorteplaats, Stratford-upon-Avon, een vrij ongeregeld leven geleid en op zeer jeugdigen leeftijd een huwelijk aangegaan te hebben met eene vrouw, die eenige jaren ouder was, ontweek hij, ten gevolge van huiselijke onaangenaamheden en dreigende regtsvervolging wegens strooperij (zoo men zegt), zijne woning, en begaf zich naar Londen, waar hij aanvankelijk als tooneelspeler optrad. Ook in Londen schijnt hij in 't eerst zijne losse levenswijze te hebben voortgezet, tot zich eene meer gunstige verandering in zijn innerlijk leven en uiterlijk gedrag openbaarde: eene verandering misschien ook wel eenigzins te danken aan den omgang met aanzienlijke vrienden en begunstigers, door zijn klimmenden roem als dichter voor hem gewonnen; en waardoor hij werd overgeplaatst in een anderen kring dan die der toenmalige tooneelspelers. Gaarne erken ik evenwel, dat eene natuur als die van shakespeare onmogelijk voor goed in den slijkpoel eener vulgaire zinnelijkheid kon verzinken, maar zich - even als zijn koninklijke held henry V, - uit dat gistingsen zuiverings-proces eener onstuimige jeugd te glansrijker moest verheffen. - Dat zijn vertrek naar Londen en zijn optreden als tooneelspeler - een beroep toen zoo algemeen veracht en waarvan de dichter zelf een afkeer had - eene groote breuk tusschen hem en zijne familie zal hebben veroorzaakt, is voor 't minst zeer waarschijnlijk; dat later eene verzoening moet hebben plaats gegrepen, is - het feit der
voorafgaande verwijdering aangenomen - zeker, daar het blijkt, dat de dichter later zeer dikwijls (sommigen zeggen telken jare, wat dan weêr moeijelijk rijmt met dien familietwist) in zijne geboorteplaats is teruggekeerd, en zijne vermeerderende fortuin heeft aangewend om zijne familie op te heffen uit den toestand van betrekkelijke verarming, waarin zij - zoo 't schijnt - gezonken was. - Die verzoening nu heeft de ongenoemde (en mij onbekende) Duitsche dichter gekozen tot onderwerp voor

{==691==} {>>pagina-aanduiding<<}
zijn historisch drama, waarvan wij den titel hierboven afschreven, en dat door den Heer c.j. roobol vrij in onze taal is overgebragt. In hoeverre het waar is, dat dit tooneelspel, gelijk de vertaler beweert, in zijne conceptie en in al zijne hoofd-détails geheel en zuiver historisch is, zullen wij niet beslissen; 't zij genoeg op te merken, dat zeker menigeen die bewering niet zoo gaaf zou durven onderschrijven. Wij lezen verder, met des oorspronkelijken dichters woorden - dat het is ontleend aan tieck's ‘Dichterleben’: doch zoo, dat de eigenlijke knoop der handeling van des vervaardigers eigen vinding is. - De meeste personen zijn dan ook uit de geschiedenis bekend, en de geheele handeling is, naar de verspreide en zeer onvoldoende wenken en berigten in shakespeare's eigen werken, of in de historie dier dagen, omtrent zijne levensgeschiedenis te vinden, met zeer veel tact en talent zamengeweven. Indien het al niet zoo gebeurd is, zoo kon het toch - enkele onwaarschijnlijkheden, waarop wij terugkomen, uitgezonderd - ongeveer zoo gebeurd zijn.
Wij worden dan verplaatst in de herberg de Kroon te Londen, waar eenige spelers van het Globe-theater zich na de opvoering van de Romeo en Julia vereenigen, terwijl ook shakespeare-zelf zich weldra bij hen voegt. Dit geheele tooneel - een goed geanimeerde dialoog - moet dienen om de groote talenten van shakespeare als tooneeldichter aan het licht te brengen, niet alleen: maar vooral ook om hem te doen kennen als een edel, beminnelijk mensch, door zijne makkers en vrienden - terwijl ze zijne uitnemende meerderheid erkennen - geacht en bemind, ja hartstogtelijk vereerd. Hij-zelf blijft, bij al die hulde en bewondering, ook bij al de toejuiching der wereld, nederig en bescheiden, met zich-zelven onvoldaan, en steeds naar hooger en meerder trachtend. Ook maakt shakespeare hier voor 't eerst - op wel wat romaneske wijze - kennis met zijn beroemden vriend henry, lord southampton, die eensklaps, onbekend, de herberg binnentreedt, en den gevierden dichter zijne hulde komt betuigen en zijne vriendschap aanbieden. Shakespeare raadt op eens, als bij ingeving, den naam van den hem geheel vreemden jongman (waarom toch die magnetische tour de force?), gevoelt zich wonderlijk tot hem getrokken, en hecht zich terstond aan hem met al de kracht zijner onbevangen, voor alle indrukken zoo

{==692==} {>>pagina-aanduiding<<}
vatbare ziel. Deze wijze van het ontstaan der naauwe vriendschap tusschen shakespeare en lord southampton is wel zeker niet historisch, maar is toch - het karakter des dichters, voor zoo ver wij het kennen, in aanmerking genomen - psychologisch zeer wel te verdedigen. Uit zijne zeer waarschijnlijk aan lord southampton gerigte sonnetten blijkt het, welk eene innige, hartstogtelijke liefde de dichter voor dien jongen edelman koesterde: zoo zelfs, dat de uitdrukking zijner genegenheid, zijner jalouzy, zijner bekommering om wederliefde en vrees voor versmading, ons nu en dan meer zou doen denken aan de taal eens hartstogtelijken minnaars tegenover zijne beminde, dan aan die van den vriend tegenover zijn jeugdigen vriend en beschcrmer; - wisten wij niet, dat èn de smaak dier tijden, èn de vorm dier poëzij, zulke vrijheden en overdrijvingen aanmoedigden en vorderden. - Ook nog eene andere betrekking van shakespeare wordt ons in dit bedrijf onthuld. In de reeds genoemde sonnetten lezen wij van eene vrouw, op wie de dichter verliefd was, en die toch, volgens zijne eigen getuigenis, noch door ligchamelijke schoonheid, noch door zedelijke voortreffelijkheid, die liefde verdiende, hoewel zij een onwederstaanbaar overwigt op hem uitoefende. Die vrouw was gehuwd, en had hare gunsten ook nog voor anderen veil: immers shakespeare beklaagt zich, in diezelfde sonnetten, over een geheimen omgang tusschen zijn vriend en zijne beminde: iets, wat hij evenwel zijn jongen, schoonen, onwederstaanbaren vriend niet ten kwade duidt. Van deze dubbele betrekking, die geen der partijen in een bij uitstek gunstig licht vertoont, heeft ook de Duitsche schrijver gewag gemaakt, maar haar toch zooveel mogelijk verholpen. Rosaline, shakespeare's beminde, is bij hem eene jeugdige weduwe, eene schoone, gevierde, zeer ijdele en loszinnige vrouw, die in
shakespeare veel meer den bewonderden dichter en tooneelspeler dan den mensch bemint, wier liefde voor hem eigenlijk slechts een luim, een voorbijgaande gril is, die verdwijnt als zij een ander voorwerp voor hare vlugtige genegenheid gevonden heeft. In dien zin is zij ook hier, wat shakespeare haar in zijne sonnetten noemt, zijn kwade engel, die zijn goeden engel - zijn vriend - van hem vervreemd heeft. Met dien nieuw gevonden vriend, van wien hij geheel vervuld is, wil de dichter rosaline terstond in kennis brengen, wat zij evenwel volstandig weigert,

{==693==} {>>pagina-aanduiding<<}
en lang blijft weigeren; gelijk ook southampton, van zijn kant, evenzoo van die kennismaking zich afkeerig betoont, even als rosaline bewerende, dat zijn voorgevoel hem zegt, dat daaruit niets dan onheil zal spruiten. Ondanks - neen juist uit hoofde van - dien wederzijdschen onverklaarbaren afkeer, rust shakespeare niet voor hij zijn vriend en zijne beminde tot elkander heeft gebragt, met het ongelukkige gevolg, dat nu beiden op elkander verlieven, en de arme dichter alzoo te gelijk zijn besten vriend en zijne beste vriendin - gelijk hij ze noemt - verliest. Nu schijnt mij deze rol voor shakespeare wel zeer dwaas, en is het, dunkt mij, haast niet te denken, dat een man van zooveel ondervinding en wereldkennis als hij, zelf zoo ijverig de hand zou leenen, om zich op zulke grove wijze te laten bedriegen. Als de dichter dat bedrog ontdekt, en op een feestavond in de tuinen van het koninklijk paleis hen beiden zich ziet verwijderen waar hij nadert, troost hij zich over zijn verlies en de grievende beleediging hem aangedaan, vrij gemakkelijk, gelijk hij het in zijne sonnetten ook doet: hier evenwel op gansch andere, vrij wat verhevener en poëtischer gronden. Hij wil de herinnering van die liefde, van die vriendschap bovenal, heilig bewaren als de herinnering van een schoonen vervlogen droom, en, los van de aarde, zich voortaan geheel en uitsluitend aan zijne kunst, aan de poëzij wijden: - een voornemen, waarin hij versterkt wordt door de verheffende en bezielende toespraak van eene gesluijerde dame (koningin elisabeth), die hem hare hulde brengt, zijne ware roeping wijst en den onsterfelijken lauwer des roems voorspelt. In geestdrift ontstoken door hare woorden, wordt hij dubbel gelukkig gemaakt door den terugkeer van zijn verloren geachten vriend, die, bij zijn aanblik door berouw overmeesterd, zich uit de armen der ijdele rosaline
heeft losgescheurd, en, om vergeving biddend, aan zijne voeten valt. Die vergeving wordt hem dadelijk geschonken, en shakespeare hernieuwt zijn vriendschapsverbond met den jongen lord, wien hij te gelijk verzekert, dat dit uur voor hem de aanvang is van een nieuw leven, dat hij uit een droom is ontwaakt en tot bewustzijn gekomen, dat rosaline voor hem niets meer is, en hij van nu voortaan zich onherroepelijk aan ééne geliefde verbonden heeft: de poëzij. Wat ontbreekt hem dan nu nog, hem, den gezegende met de uitnemendste der gaven Gods, hem,

{==694==} {>>pagina-aanduiding<<}
gelukkig door het bezit van een wedergevonden, teeder-beminden vriend; hem, gevierd en gehuldigd door Engelands groote koningin; hem, voor wien de tempelen des roems en der fortuin zich gelijkelijk ontsluiten? Toch, als eene duistere schaduw bij al dien glans, rust daar nog altijd in zijne ziel de herinnering van het verlaten, ouderlijk huis, van zijne oude moeder, die om hem - haar verloren kind - treurt, van zijne vrouw en eigen kinderen: - en hij gevoelt zich ongelukkig, verlaten, alléén, als een balling in de wijde wereld. En juist nu is die smartelijke herinnering op nieuw in hem opgewekt. Een man, zijn eerst verstooten, doch later gelukkige medeminnaar bij rosaline, sir lucy van Charlecote, de zoon van dien edelman uit Stratford, in wiens park hij eenmaal wild stroopte en dien hij met zoo bittere epigrammen trof - die man, zijn vijand, heeft zijne familie bezocht om narigt van hem te brengen en in te winnen, ten einde zijn naam te schandvlekken bij zijne beminde en zijne aanzienlijke vrienden. En nu ontmoet hij dien man, die hem zegt hoe zijne ouders, hoe zijne vrouw over hem denken, en spreken, die hem bijna de vervloekingen zijner familie overbrengt, te gelijk met verwelkte bloemen, door zijne dochter voor haren vader bestemd, maar door sir lucy aan rosaline gegeven. Deze, met den nu zegevierenden Sir, daarbij komende, werpt den armen dichter al spottend die bloemen toe. Lord southampton wekt hem uit zijne droeve mijmering, en dringtwat hij reeds vroeger deed - bij shakespeare aan op eene verzoening met zijne familie, waarbij hij de rol van bemiddelaar wil op zich nemen. Die rol is lang niet gemakkelijk. Shakespeare's familie verkeert in treurige omstandigheden. Zijn vader, vroeger welvarend en aanzienlijk, heeft zijn wolhandel zien verloopen, zijn aanzien dalen, en is nu welhaast, in zijn ouderdom,
tot armoede gebragt. Wat erger is: het verdriet over den diepen val zijns zoons verteert en verbittert zijn hart en vergalt zijne levensdagen: die zoon is hem een gruwel, hij veracht en smaadt hem als een verworpeling, een booswicht, en wordt slechts noode weêrhouden hem te vloeken. Hij wil zijn naam niet hooren noemen; een boom, dien william geplant heeft, is hem een steen des aanstoots, en wil hij uitroeijen; de enkele gedachte, dat die ontaarde zoon - een tooneelspeler en tooneeldichter - ooit weder de vaderlijke woning zou durven betreden, vervoert hem tot hevigen toorn. Shake-
{==695==} {>>pagina-aanduiding<<}
speare's vrouw is voor hem volmaakt onverschillig: zij was overtuigd, dat hun huwelijk een onberaden, alleen door omstandigheden geboden stap was, en vindt het beter zoo als het nu is. Slechts zijne moeder blijft hem nog liefhebben, blijft zijne misstappen en zijn, ook in haar oog zondigen, levenswandel betreuren, terwijl zij nog altijd het goede van hem gelooft, het beste van hem hoopt, en gretig luistert naar de verhalen van zijn stijgenden roem. - Nu zal lord southampton het stugge gemoed van john shakespeare buigen, en den ouden puritein, wien alle tooneelspel en poëzij een gruwel is, verzoenen met zijn zoon william, den tooneelspeler en dichter. Hij vermomt zich als een jong koopman in wol, die, om zaken te doen, uit Londen komt, en vervoegt zich dus bij john, met wien hij, na veel moeite, over een naamgenoot, zekeren william shakespeare, een beroemden tooneeldichter, begint te spreken. De oude man wil daar niets van hooren, wijst de eer van zulke verwantschap van zich af, en kan maar niet gelooven, dat die william de gunsteling van edelen en grooten, ja zelfs van de koningin, zou zijn. Henry beweert dat het zoo is; en om hem te bewijzen hoever deze tooneeldichter boven
zijne voorgangers staat, declameert hij voor den ouden john dat (zeker overschoone) fragment uit den Henry V, als de koning, op den avond vóór den slag bij Agincourt, lord westmoreland, die naar versterking uit Engeland had gewenscht, antwoordt. Het blijkt, dat de begaafde lord eene bij uitstek gelukkige keus uit den rijken schat der poëzij zijns vriends heeft gedaan, en dat bij den ouden, stuggen puritein de liefde tot zijn land de eenige kwetsbare plek was. Althans de uitwerking dier declamatie is verwonderlijk groot. In de hoogste opgewondenheid, ja buiten zijne zinnen van verrukking, roept de straks zoo koude en der poëzij zoo vijandige man om zijn zwaard en lans; hij wil naar buiten, hij wil vechten, hij schreeuwt en lacht, en weet niet meer wat hij doet! Henry moet hem tot bezinning brengen: dan wil hij den man zien, die zulke verzen schrijven kon, hem toejuichen, hem de handen kussen! Als zijn william dát kon .... Men begrijpt het overige. William is natuurlijk met lord southampton medegekomen en wordt nu binnengeleid, waarop dan een algemeen herkenningsen verzoeningstooneel volgt, en het geheel besloten wordt met

{==696==} {>>pagina-aanduiding<<}
eene soort van ovatie, william shakespeare door de inwoners van Stratford bereid.
In hoeverre nu deze plotselinge ontknooping ongedwongen en natuurlijk zij te noemen, en of het waarschijnlijk zij te achten, dat een man, zoo als john shakespeare door het gansche stuk voorgesteld wordt, alleen door de voordragt van een twintig- of dertigtal verzen - die toch tot zijn toestand niet in de minste betrekking staan - zóó kan worden vermeesterd, dat hij eensklaps in volslagen tegenspraak handelt met geheel zijn vroeger karakter: - dit alles moge de lezer zelf beslissen. De maatstaf ter beoordeeling van dramatische poëzij is heden ten dage zoo bijzonder, en het jagt maken op treffende situaties en schitterende effecten eene zoo algemeene en aanstekelijke kwaal, dat wij, om wat ons in deze ontknooping minder geviel, een overigens in vele ópzigten zeer verdienstelijk stuk niet zouden willen veroordeelen. - Eene andere en meer belangrijke bedenking betreft de rol, in dit stuk aan shakespeare zelven toebedeeld. Reeds dat hij zich zoo onnoozel laat bedriegen door twee menschen, aan wie hij zijn volle vertrouwen geschonken heeft, kan onze belangstelling in hem juist niet doen klimmen; maar erger is het, dat hij eigenlijk in het geheel niets uitrigt. 't Is waar, om hem beweegt zich de geheele handeling, maar aan die handeling neemt hij luttel of geen aandeel: hij filosofeert en fantaseert zeer schoon, maar hij handelt niet. Anderen zorgen en overleggen voor hem; anderen bereiden zijne verzoening met zijne familie: hij doet - of liever hij laat met zich doen - wat men verlangt. In een geheimzinnigen nimbus gehuld, zweeft hij bestendig in eene hoogere, eenigzins fantastische sfeer, waarheen de anderen met eerbiedige bewondering opzien, zonder dat hij zelf in hun midden afdaalt. Hij is eene groote, verhevene gestalte, gezien in de schemerende verte eener heilige vereering: de wondergroote dichter, dien het nageslacht huldigt; hij is geen mensch van gelijke beweging als wij, allerminst de gezonde,
krachtige, tot ruwheid toe natuurlijke en vrolijke Engelschman der zestiende eeuw, de man van de wereld, die het werkelijke leven zoo volmaakt goed kende en er zich zoo geheel in te huis gevoelde. Maar dit onbestemd-nevelachtige, dit werkelooze, dit gebrek aan initiatief (vergeef het vreemde woord) in het karakter des helds, hangt zamen met het algemeene gebrek van het

{==697==} {>>pagina-aanduiding<<}
geheele stuk: dat er zoo weinig in gehandeld en zoo veel in geredeneerd wordt. De schrijver-zelf erkent dit gebrek, en tevens dat hij het niet weet te verhelpen. Hij meent echter, dat dit niet wel anders kon: immers om het publiek te doen begrijpen, dat de held van het stuk een groot dichter is, dient men het hun te zeggen, daar het niet mogelijk is shakespeare's werken op het tooneel voor te lezen, en men niet kan veronderstellen dat alle toeschouwers het uit zich-zelven zullen weten. Eens dichters daden zijn zijne woorden: zoo is het dan noodig den man zelven veel te laten spreken, opdat hij uitstorte wat in hem is; en anderen veel over hem te laten spreken, opdat die zeggen, wat welstaanshalve in zijn eigen mond niet voegen zou. - Maar, mag men vragen, is het dan de roeping der dramatische poëzij, aan een onkundig publiek te beduiden: de man, die als held van dit stuk optreedt, was in zijn tijd een groot dichter? Wilt gij, in uw drama, den dichter schilderen of den mensch? Indien gij den dichter wilt schilderen, toon hem ons dan in den strijd zijner wording, in den kamp met vijandige magten in en om hem, die zijne ontwikkeling, zijne vlugt belemmeren, beperken, maar die te gelijk zijne krachten verdubbelen, en waarover hij zegeviert of waarvoor hij, als voor de magt des noodlots, roemrijk bezwijkt. Maar uw shakespeare is als dichter gelukkig en gevierd, alles bewondert, alles huldigt, alles lacht hem aan: hij heeft een zijner onsterfelijke meesterstukken voltooid; de naijver en de laster verstommen en eene schitterende toekomst opent zich voor hem. Voorwaar, hier is geen stof voor eenig drama: en de voorstelling van den dichter zal zich - 't kan niet anders - moeten bepalen tot mededeelingen en uitweidingen over zijne verdiensten en zijn roem. Het is dus de mensch, die in uw drama moet optreden, en de belangstelling wordt opgewekt, niet voor den gevierden dichter, maar voor den man, die zich te midden van
al dien glans en al die genietingen, toch eenzaam en ongelukkig gevoelt, omdat hij een balling is uit het ouderlijk huis en de vadervloek dreigend boven zijn hoofd zweeft. Dat is eene schoone gedachte, waaruit een heerlijk drama zich ontwikkelen kon. Die innerlijke tweespalt in zijn eigen gemoed, waarvan de uitwendige breuk slechts gevolg en beeld is, moet gestild; de schuld, die zoo zwaar op hem weegt, moet geboet en weggenomen, opdat de harmonie des levens

{==698==} {>>pagina-aanduiding<<}
in die ziel worde hersteld, en ook de dichter zijne volle vlugt neme. En toch, shakespeare doet hier niets, volstrekt niets, opdat deze uitkomst verkregen worde; integendeel, slechts met moeite laat hij zich door zijn vriend overhalen om mede naar Stratford te gaan, opdat hij door diens bemiddeling met zijne familie verzoend worde. - Het thema is schoon en voortreffelijk, maar, dunkt mij, de uitwerking schiet te kort. - En dit is jammer van een stuk, dat zich door ernstige studie en vele uitmuntende hoedanigheden boven zeer vele anderen gunstig onderscheidt, en waaraan wij, ook ondanks deze fout, een goed onthaal op onze schouwburgen toewenschen, waar men in den regel met vrij wat slechter kost wordt tevreden gesteld. - Bovenal vereenigen wij ons van ganscher harte met den wensch van den vertaler, dat de opvoering van dit stuk iets moge bijdragen tot de verzoening van het publiek met den grooten dichter, wiens onthaal ten onzent zoo veel te wenschen overlaat, en wiens poëzij voor het hedendaagsch geslacht niet te genieten schijnt. - Den Heer roobol zij ten slotte dank toegebragt voor zijne zuiver Hollandsche vertaling: eene uiterste zeldzaamheid waar het een tooneelstuk geldt.

j.m.

Korte mededeelingen.

Zakelijk Woordenboek des Bijbels, of Verzameling van Schriftuurplaatsen, bevattende de Grondbeginselen(?), Leerstellingen(?), Voorschriften en Daadzaken(!!!) der Heilige Schrift, in alphabetische orde gerangschikt, alsmede de meest volledige verzameling van gelijkluidende plaatsen. Bewerkt naar de Fransche uitgave volgens de Staten-overzetting; uitgegeven door het Evangelisch Verbond. Amsterdam, h. de hoogh. 1858. - Onze Engelsche naburen zijn meesters in de Industrie - die eigenschap zal niemand hun betwisten. Alleen hunne Theologie is buiten den invloed van den stoom gebleven en kruipt steeds voort met een treurigen slakkengang - getuige ook weder dit werkje, want hoeveel tijd en moeite de auteur er ook aan besteed hebbe, en hoeveel goeds het ook schijnbaar in zich vereenige, zoo kunnen wij toch onmogelijk met de Engelsche Recensenten er eene ‘kostbare aanwinst voor onze Christelijke letterkunde’ in zien, noch begrijpen hoe het ter wereld mogelijk is, dat het

{==699==} {>>pagina-aanduiding<<}
aan Leeraars wordt aangeprezen ‘als volkomen geschikt tot het zamenstellen van hunne predikatiën.’ Ter kenschetsing van den geest en het standpunt van den schrijver of zamensteller is de titel eigenlijk reeds voldoende. Wij vinden dan ook in het werkje rubrieken als de navolgende, b.v.: De Heilige Geest is God, en daaronder ter nadere aanwijzing nog dat de H. Geest ook is de Heere God, de Heer der Heirscharen, de God van Israël (sic!), 2 Sam. xxiii:2, 3. Voorts dat christus verklaard is God te zijn: 1o. door Hemzelven, 2o. door petrus, paulus, den Moorschen kamerling, e.a., en eindelijk zelfs door de duivelen. Ongelukkig echter voor het proefhoudende van 's mans betoog lezen wij bl. 55 onder de eigenschappen der Duivelen ook deze: leugenachtig, Joh. viii:44. - Maar, alle scherts daar gelaten: het boekje kan, mits met oordeel aangewend, misschien bruikbaar zijn. Katechisanten echter of leerlingen van zondagscholen zouden wij het niet gaarne zien in handen geven. Zonder schade toch kan het gemist worden, en ligt doet het in de gevolgen kwaad. Heldere, degelijke Bijbelkennis althans zal er in elk geval niet door bevorderd worden, maar eenzijdige Dogmatisten zullen het met vreugde begroeten. Sapienti sat. 't Is overigens jammer van de uitvoering, want die is keurig, net en lief; het boekje ziet er regt uitlokkend uit.

b.

De Boekhandelaars johs. noman en zoon zijn eigenaars geworden van het Christelijk Album en geven dat sints Jan. 1858 uit. Natuurlijk waren zij als goede handelaars er op bedacht, om van de overgebleven exemplaren der jaargangen 1846- 1857, of liever om van hun kopijregt het meest mogelijk profijt te trekken; en als van zelf kwam het plan tot stand om de staalplaten, die meerendeels ieder der 12 jaargangen versierd hadden, met eenigen tekst als Bloemlezing uit het Christelijk Album, te vereenigen en alzoo een prachtband te vormen. Dat die platen, onder de keurige zorg van den vorigen uitgever a.c. kruseman in 't licht verschenen, verdienen nog eens tot dit doel gebruikt te worden, lake alleen hij, die de rigting onzer eeuw op die zoogenaamde prachtbanden veroordeelt. Wij achten het voor 't minst eene geoorloofde liefhebberij en kunnen niet ijveren tegen de gelegenheid, die door dergelijke uitgaven geschonken wordt, om eenige verloren

{==700==} {>>pagina-aanduiding<<}
oogenblikken niet onaangenaam en onnuttig te besteden. Daarom bevelen wij deze Bloemlezing sterk aan aan allen, die het versieren hunner boekenplankjes ter harte nemen. Zij kost f 9-50. Daarvoor ontvangt men 12 keurige staalplaten, gebonden (als men onder binden maar niet eene zeer stevige vereeniging van afzonderlijke bladen verstaat, want in het ons gezonden exemplaar laten die bladen reeds los - doch wij kunnen ongelukkig zijn) in een heel linnen band, met vergulde stempels en verguld op snede. Vraagt gij naar den inhoud? Wanneer wij bedenken, dat die hier bijzaak is, dan mogen wij hem zeer prijzen. De verzamelaar was natuurlijk door de platen eenigzins gebonden, en moest ruimte beschikbaar houden voor de stukken, bij deze in der tijd geplaatst. Wat hij verder heeft uitgelezen, verdient meerendeels aanbeveling; of hij niets beters had kunnen vinden, zouden wij alleen met regt kunnen zeggen, als wij al de jaargangen van het Christelijk Album hadden doorgelezen, waartoe niemand ons veroordeelen zal. De stukken van v. schaïck en van v.d. pot staan bij ons op den voorgrond; maar in eene bloemlezing van twaalf jaren stichtelijke lectuur zouden wij nooit ofte nimmer een stuk van Ds. j. herman de ridder opnemen, tenzij om aan 't nageslacht te toonen, welk eene geforceerde manier van schrijven in het midden der 19de eeuw ook al opgang gemaakt heeft.

Eer het jaar eindigt willen wij het onze doen om zoo mogelijk een nuttig tijdschrift aan de aandacht onzer lezers aan te bevelen. Wij bedoelen de Bibliotheek voor het Huisgezin, uitgegeven bij en onder Redactie van g.t.n. suringar. Wat wij ten vorigen jare ter aanprijzing van dit maandwerk zeiden, is niet minder van toepassing op de Afleveringen van 1858, die wij hebben ontvangen. Wel is niet alles van even degelijke waarde, maar van het meeste moeten wij toch getuigen, dat het aangenaam bezig houdt en vrij wat te denken geeft, terwijl het den zin voor huiselijkheid aankweekt, welken wij niet genoeg kunnen aanbevelen in onze eeuw der uithuizigheid. Voeg hierbij, dat het Tijdschrift slechts f 2-50 den jaargang kost, en gij zult moeten toestemmen, dat dit zeer weinig is, als gij op het formaat en den compressen, maar duidelijken druk let.

De Zegen des Ouderdoms, ook een Tijdschrift, dat bij den

{==701==} {>>pagina-aanduiding<<}
werkzamen uitgever g.t.n. suringar 't licht ziet, is dit jaar, onder redactie van Ds. kits van heyningen, zijn ouden weg gegaan, indien men den ééns betreden weg een ouden mag noemen. Denzelfden lof, dien wij er vroeger aan gaven, zwaaijen wij er weêr gaarne aan toe; dezelfde aanmerking, die wij er vroeger op maakten, moet er nog op rusten. Het evangelisch element is er te weinig in verwerkt. 't Is eene bloemlezing uit allerlei schrijvers van ouden en nieuwen tijd, van binnenen buitenland, met weinig oorspronkelijk nieuws er bij, van welke wij hopen, dat zij de ouden van dagen zal doen verlangen naar christus, naar Hem alleen.

Hoe het gekomen is weten wij niet, maar eene preek of rede van den wijdberoemden Dr. van oosterzee is onder allerlei papieren en boeken geraakt en wij hebben haar vergeten. Zij is getiteld: Een papieren noodmunt. De Gustaaf-Adolf-Vereeniging aanbevolen. Waarom die titel? ‘In het midden eener arbeidsvolle week kon ik slechts over weinige uren te mijner voorbereiding beschikken, en improviseerde op het papier.... de hier volgende Toespraak.’ Zoo zegt de Schrijver, en hij voegt er later bij: ‘Onze vaderen sloegen in een kritiek moment wel eens noodmunten, die geene andere bestemming hadden, dan oogenblikkelijke verlegenheid voor te komen en daarna, vervangen door edel metaal, nog slechts in de collectie van dezen of genen liefhebber een hoekje te vinden.’ Gij, die deze woorden leest, schaft u nog dit stukje aan, en deelt met ons in de gedachte: ‘groot is de man, die zulke noodmunten kan slaan; giganten en lilliputters in de letterkunde moeten eerbied voor hem hebben; oneerbiedigheid jegens hem is verachting van wie hem zoo groote gaven schonk. Maar zwaar is ook de verantwoordelijkheid van dien, die zoo rijk is in kennis, in smaak, in vlugheid. En wordt daaraan door v.o. altijd voldaan voor zoo ver een mensch dat kan?.....’ Deze gedachte rees bij ons op na eene eerste lezing, en eene herlezing versterkte haar. Hare mededeeling zij onze korte kritiek. Indien de noodmunten zoo zijn - hoe moesten dan de munten van edel metaal zijn? Immers beter en degelijker dan.... vult zelven in, waarde lezers!

Het Bijbelsch Woordenboek voor het Christelijk Gezin loopt op

{==702==} {>>pagina-aanduiding<<}
zijn einde. Aflevering 9 en 10 van het Derde Deel liggen naast ons. Men kan waarlijk van deze onderneming niet zeggen: exitus alget, want het is of de lust en opgewektheid der medearbeiders al grooter en grooter worden, terwijl de degelijkheid der artikelen naar evenredigheid toeneemt. Wij willen, naar gewoonte, enkele noemen, die bijzonder onze aandacht trokken. Onder de meest belangrijke rangschikken wij: Ster, door Prof. veth; Stoïsche wijsgeeren en Straf, door Prof. domela nieuwenhuis; Syrië, Syrisch en Taal, door Prof. veth; Tabernakel en Tempel, door Dr. kemink (vooral dat laatste art. is met zeer veel zorg, ijver en geleerdheid bewerkt); Brieven aan de Thessalonicensen en aan timotheus, door Prof. scholten. Maar wij willen, door deze te noemen, niet onregtvaardig zijn tegen schrijvers van kleiner artikelen, die niet zoo zeer in 't oog vallen. 't Spijt ons, dat de medearbeider, die de Apocryfe Boeken des O.V. voor zijne rekening scheen genomen hebben, en zulke heerlijke proeven van zijne geleerdheid en tact om dergelijke artikelen te schrijven, gegeven had, nu, om welke redenen ook, dat deel van dien arbeid aan een ander overlaat, blijkens het artikel susanna. Van tact gesproken, om voor dit Woordenboek te schrijven, wij zouden die aan al de schrijvers toekennen, zoo niet de initialen L en S-L, misschien ook K-N, op hoeveel geleerdheid zij ook het zegel drukken, ons dwongen om te zeggen: bijna allen.

Nog weêr eene nieuwe uitgave van thomas à kempis. En wel de tweede van die, welke Ds. hasebroek vóór eenige jaren bij johannes müller bezorgde. Zij is bekend, en verdient voor de tweede maal uitverkocht te worden. Wie door den vromen thomas niet gesticht wordt, moet wel weinig religieus gevoel hebben. De gemoedelijke schrijver verdient dat voortdurend voor zijne eer in ons vaderland gezorgd wordt. En dat deed Ds. h. door zijne goede vertaling, dat deed de uitgever door den netten druk en den matigen prijs. 't Doet ons vooral genoegen, dat Ds. h. kempis aanbeveelt: dat kan veelzins het doode orthodoxisme tegenwerken, bij degenen die het voorstaan en onbepaald naar h.'s stemme luisteren. Wanneer aan het orthodoxisme het mysticisme wordt toegevoegd, kan uit de twee kwaden misschien iets goeds geboren worden - het eene isme kan tot genezing van het andere dienen. Zoo zij het;

{==703==} {>>pagina-aanduiding<<}
maar daarenboven hopen wij dat de navolging van christus algemeen bij menschen van allerlei rigting ingang vinde en dat daarvoor de aanbeveling van Ds. h. geene verhindering zij. Het boekje van kempis is niet voor ééne partij, maar voor alle Christenen. Het bevat elementen, die allen noodig zijn.

Ten vorigen jare hebben wij een gunstig verslag gegeven van een paar Afleveringen van het Bijbelsch Dagschrift, dat te 's Hage bij m.j. visser uitkomt. De uitgever heeft het na deze onze aankondiging zeker niet noodig geacht meer te zenden, ten minste wij ontvingen later niets van de Redactie der Vaderl. Letteroefeningen. Dit jaar begon het weêr met Aflev. 1 en 2, en tot onze groote verwondering ontvingen wij geregeld de overige maandelijksche bladen, zoodat wij nu met meer grond een oordeel kunnen uitspreken. En dat oordeel mag zeer gunstig zijn. Wanneer wij dit Bijbelsch Dagschrift vergelijken met dat van Dr. rienstra bij den Bijbelschen Almanak, waarvan ons bij toeval zeker maar ééne Aflevering werd toegezonden, dan twijfelen wij geen enkel oogenblik om aan dat bij visser uitkomende den voorrang te geven en te verklaren, dat het het beste is, wat, onzes achtens, voor dagelijksche huiselijke godsdienstoefening in 't licht verschijnt. Men versta ons wèl: voor dagelijksche huiselijke godsdienstoefening, omdat de stichtelijke lectuur, die buitendien in preekbundels als anderszins ons overstroomt, niet geschikt is voor den huisvader, die de zijnen iederen morgen om zich heen vergadert. Die stukken zijn veelal te lang; men kan ze afbreken, maar wat opwekking ligt er vaak in een exegetisch gedeelte, of wel in de inleiding eener preek als men daarmeê voor 't oogenblik tevreden moet zijn, om later de toepassing te vernemen? De stukjes van dit Dagschrift nu zijn meerendeels zeer degelijk en practicaal, vooral die van Dr. modderman en Dr. proes. Sommige zijn flaauw, enkele meer dan flaauw, water-en-melk van de dunste soort. De Redactie van dit Dagschrift moest, dunkt ons, nog veel activer zijn. Zij doet zeer wèl
om bij gelegenheid van feesten mannen als Ds. oort en Ds. bennink janssonius te laten spreken: zoo moest zij meer de taak verdeelen naar ieders aanleg. Zij moest ook zorgen, dat dezelfde onderwerpen niet zoo dikwijls behandeld worden, gelijk b.v. de grootste algemeenheden over beproeving en lijden. Zoo kan men wel duizend stukjes na elkander

{==704==} {>>pagina-aanduiding<<}
lezen. Maar vooral moest zij: voor ditmaal ga henen, niet tweemaal in denzelfden jaargang behandelen. Ook moest zij zorgen dat altijd een geschikt gedeelte van den Bijbel benevens gezang en psalm waren aangewezen. Nu duurt de huiselijke godsdienstoefening tusschenbeide nog geene vijf minuten. Verder konden de platen best achterwege blijven, en met hen kon deze of gene medearbeider beleefdelijk bedankt worden, die nu velen zou doen twijfelen of dit Dagschrift het beste is wat er voor dagelijksche godsdienstoefening onder ons het licht ziet, en hen zou kunnen doen uitroepen: ‘wat is dan het mindere!’ En toch blijven wij er bij: 't is het beste, 't is zeer goed, zeer bruikbaar.

Onze Tuin. Tuin en Tuinbouw met het oog op den mensch en het menschelijke leven beschouwd, door a.k. kooiman, az., Onderwijzer te Hoog- en Laag-Zwaagdijk. Met een Voorwoord van a.w. van campen, Theol. Doct., en Pred. te Opperdoes. Te Medemblik, bij k.h. idema. 1857. - 't Gebeurt dikwijls in de wereld, dat de titel van een boek mooijer is dan de inhoud, of met andere woorden, dat men denkt wonder wat fraais te zullen lezen, en te laat eerst, tot zijne spijt, bemerkt, dat men bedrogen is. Het tegendeel is waar met bovenstaand werkje van den Heer kooiman. De titel is eenvoudig, anspruchlos.... de inhoud is meer dan gewoon goed, degelijk, stichtelijk. Ouders, onderwijzers, opvoeders der jeugd, vooral ook jonggehuwden mogen het niet ongelezen laten. Zij zullen er veel uit kunnen leeren met betrekking tot hunne kinderen, veel ook met betrekking tot hen zelven. Neem eens b.v. de volgende opmerkingen over het Onkruid. Het onkruid is algemeen verspreid in den aardbodem. Menig korreltje kwaad zaad wordt van buiten op onzen grond overgebragt. Het is niet hetzelfde wanneer en hoe men wiedt. Wij zaaijen somtijds zelven het onkruid in onzen tuin, enz. Dat zijn gulden lessen die niet genoeg behartigd kunnen worden. Wij wenscheu daarom het boekje van den Heer kooiman in veler handen. Wij stellen het naast... neen, boven menig stichtelijken preekbundel. De prijs is niet te hoog; de stijl tamelijk vloeijend, en de verzen zijn erbarmelijk. Gelukkig maken deze laatsten verreweg de minderheid uit.

b.

Onder den titel: Splinter en Balk, heeft zekere a. buys de graaf eenen Open Brief, en dat nog wel eenen eersten, geschreven aan Dr. j.c. zaalberg, pz., naar aanleiding van diens ‘Twee Brieven aan zijne R.-K. mede-Christenen, voor rekening van den Schrijver uitgegeven te Amsterdam, bij Wed. borleffs en ten have, 1858, waarvan ons de Tweede druk is toegezonden. Het doet ons leed, dat alzoo weder blijkt, hoe gretig het publiek valt op vinnigheden. Zaalberg heeft in zijn schrijven tegen het Romanisme zeker iets scherps, doch de aanvallen van het Romanisme zijn waarlijk ook niet magtig malsch; zie ieder nommer van de Tijd. Daarover echter, en zelfs over de druk- en spelfouten, die Dr. zaalberg slordig genoeg geweest is om in zijne “Brieven” te laten staan, is nu de Heer buys de graaf zoo verontwaardigd, dat hij er zijne

{==705==} {>>pagina-aanduiding<<}
gal over uitstort in dezen “Open Brief”, die aan een volbloed Ultramontaan alle eer zou doen - volgens den Heer buys de graaf, die ronduit beweert (bl. 32), dat de Protestant verdraagzaam, maar de Roomsche onverdraagzaam zijn moet. 't Kluchtige van de zaak is echter de oorzaak waardoor zaalberg het zoo allerbitterst bij den Heer buys de graaf heeft verkorven. De laatste had namelijk aan den eerste zijne “eerstelingen op letterkundig gebied” (Er is maar één God’, enz.) toegezonden ‘met eene begeleidende missive, waarin onder anderen de volgende zinsneden voorkwamen: ‘Het zou mij zeer aangenaam zijn, indien UWEerw. zich de moeite zou willen geven, mij bij gelegenheid uwe kritiek over mijn geschrift mede te deelen, d.h. over de vertaling, den stijl als anderzins’, enz. En dit nu heeft Dr. zaalberg niet gedaan, ja zelfs het geringste antwoord niet gezonden. Dat is zeker niet zeer beleefd; zaalberg had den schrijver voor zijn present-exemplaar kunnen bedanken, of het titulo oneroso ontvangende, bij niet aanneming der voorwaarde, terugzenden. Hoe het zij, hierover nu is de Heer b.d.g. zoo schromelijk boos, dat hij het den Haagschen Predikant ongemakkelijk in de oogen laat druipen, en deze wel om een lief ding zal wenschen, dat hij... ja, bij weigerende terugzending zou het misschien niet beter met hem zijn afgeloopen. Ziedaar dan een zedelijke dwang, schrijvers! om iemand eene recensie van uw werk af te persen. En hoe kwam b.d.g. juist aan z.? Omdat hij hem te Amsterdam met genoegen had hooren prediken! Voorwaar, als liefde verkeert in haat, enz. Doch indien de Heer b.d.g. nu later uit het bestuderen van z.'s schrijven is ontwaar geworden, dat deze zoo bijtend scherp en
bitter schrijft - waarom dan niet blij toe geweest, dat die scherp gepunte pen den ‘letterkundigen’ eersteling ongemoeid heeft gelaten?.....
Deze geheele zamenhang, op zich zelf der vermelding naauwelijks waardig, is zoo bespottelijk, dat de korte vermelding den lezer wel een oogenblik mag amuseren.

Van het volks-dichtstukje: De sterke drank als vriend, gaf de Wed. p. burggraaff. jr., te Leeuwarden, een zesden druk, die, blijkens den titel, in het jaar 1860 in het licht verscheen - of zal verschijnen? - Met deze letterkundige bijzonderheid prijzen wij de in hare soort zeer nuttige ‘Dichtproeve van een handwerksman’ gaarne aan. Voor 15 cts. heeft men ze.

Een geneesmiddel tegen de armoede, of de lof der spaarzaamheid, is de titel der door Mr. h. hooft graafland vervaardigde vertaling van een Fransch geschrift van l. mézières tot aanbeveling eener verstandige Économie, dat door de Fransche Akademie bekroond is. Eene Tweede uitgave daarvan is in dit jaar te Arnhem, bij j. van egmond, jr., voor den prijs van f 1-: in het licht gegeven. Die ‘tweede uitgave’ bestaat echter alleen daarin, dat er een andere titel voor staat dan voor die der eerste, welke in 1854 te Utrecht, bij j.g. broese

{==706==} {>>pagina-aanduiding<<}
in het licht verscheen en toen f 2 kostte. Het is dus eigenlijk eene aanbieding tot verminderden prijs. Zij doet ons in zoo ver leed, omdat zij bewijst, dat het voortreffelijk geschrift niet dat onthaal schijnt te hebben gevonden, dat het dubbel en dwars verdiende. Als het op nieuw in den handel brengen van een sedert lang bestaand geschrift kunnen we dit genees-, liever: voorbehoed-middel tegen armoede slechts aankondigen. Het geschiedt echter met aanprijzing, zoo van den inhoud als van den vorm; het strekt den schrijver tot eer, dat hij niet enkel van stoffelijke welvaart den waren voorspoed verwacht voor personen en huisgezinnen, en de aanschouwelijke voorstelling van de spaarzaamheid in franklin en van de verkwisting in sheridan geeft meer dan de afgetrokken redenering.

Over De gehoorzaamheid in de opvoeding heeft de Eerw. a. radijs een werkje geschreven of eigenlijk vrij naar het Hoogduitsch bearbeid, dat te 's Hertogenbosch, bij Gebrs. muller voor f 1-: is uitgegeven ten voordeele eener Predikantsdochter, in behoeftige omstandigheden achtergebleven, en daarenboven ziek en blind. Met genoegen zagen we in het Voorberigt, dat zevenhonderd inteekenaars het weldadige doel hebben onderstend. Mogen nog zeven-honderd daarboven het nuttige boekske koopen; zij bewijzen dan eene weldaad aan eene ongelukkige, en als zij het lezen, zal 't hun zelven niet schaden, want er is veel behartigingswaardigs in. De stijl is hier en daar min aangenaam door lange, sterk ineengeschoven volzinnen; de uitvoering - van Gebrs. muller; dat is genoeg gezegd.

Met onverflaauwde belangstelling wijst ons Tijdschrift elk, die in de Wetten, betrekkelijk het Openbaar Bestuur, belang stelt, op Luttenberg's Chronologische Verzameling der Wetten en Besluiten, betrekkelijk het Openbaar Bestuur in de Nederlanden sedert de herstelde orde van zaken in 1813, voortgezet door l.n. schuurman, Secretaris der stad Zwolle (aldaar bij w.e.j. tjeenk willink), en de herinnering aan die voortreffelijke verzameling geschiedt naar aanleiding van het ons ter aankondiging toegezonden Deel, bevattende het jaar 1857. Reeds vroeger hebben wij herhaaldelijk ons gunstig oordeel over deze Verzameling gemotiveerd uitgesproken: wij hebben dat slechts te herhalen naar aanleiding van dit Deel. Uit den aard der zaak is zulk een werk voor geene beoordeeling of referte vatbaar. Men geloove ons op ons woord, en wie het werk inziet en raadpleegt, zal ondervinden, dat wij niet te gunstig over de dikwijls hoogst moeijelijke compilatie van den Verzamelaar gedacht hebben.

De 10e jaargang van het Staatkundig en Staathuishoudkundig Jaarboekje voor 1858, uitgegeven door de Vereeniging voor de Statistiek (Amsterdam, bij e.s. witkamp), bevestigt ten volle de wèlverdiende hulde aan dat Jaarboekje voortdurend gebragt. Het overzigt over het afgeloopen jaar 1857 geeft eene getrouwe en naauwkeurige kennis van de Statistiek van ons vaderland, welke echter, als alle statistische cijfers, met voorzigtigheid

{==707==} {>>pagina-aanduiding<<}
zijn te raadplegen. De mededeelingen en het Mengelwerk bevatten zeer belangrijke bijdragen (vooral de stukken van wijnne, boer, bosch en de bosch kemper) en menige curieuse mededeeling. Den financier zij de lezing van bladz. 209 en 210 aanbevolen, en zijn hart springe op van vreugde als hij ontdekt dat de Staat bijkans een half millioen aan renten minder betaalt dan vroeger, door de inkoopen van schuldbrieven uitgewonnen.
Het Jaarboekje bewijst aan de wetenschap der Statistiek eene groote dienst, en zoo het nog aanbeveling behoefde, zouden wij niet aarzelen die onvoorwaardelijk te geven; nu vindt het boekje zeker - even als alle goede boeken - zelf zijn weg. Wij wilden slechts iets bijdragen om dien weg, waar hij nog niet al te gemakkelijk was, eenigzins te bereiden.

Een ongenoemde heeft te Dordrecht, bij j.p. revers, een klein geschrift uitgegeven, getiteld: De Schilderkunst ontleed en voor Liefhebbers toegelicht, dienende mede tot Gids op Museums en Tentoonstellingen. De titel is wonderlijk; maar het boekje nog zonderlinger. 's Schrijvers doel is om aan oningewijden in de kunst, regels te geven waarnaar zij schilderstukken moeten beoordeelen. Wanneer men op eene tentoonstelling schilderijen beziet, maakt men ongetwijfeld een gek figuur, zoo men een algemeen bewonderd paneel niet mooi vindt, of zijne goedkeuring schenkt aan slechte stukken. Dit wil de zamensteller van dit geschrift verhelpen, door zijne regels. Nu, dat dit eene dwaasheid is, spreekt van zelf. Wie niet met aesthetisch gevoel is begaafd, dien zullen deze regels niet baten; wie dat gevoel bezitten, zij behoeven die regels niet. Misschien zouden deze bladzijden eenig nut kunnen doen, aan hem die zich bij het bezigtigen van schilderijen in de kunst eenigzins wil orienteren; maar als zoodanig hebben wij hier met een zeer oppervlakkigen gids te doen.
In het laatste gedeelte van het boekje, wil de S. zijne lezers kennis laten maken ‘met de eigenaardigheden van sommige meesters, hunne naamteekeningen, hun genre, enz., om langs dien weg tot de kennis te komen van de hand, die de stukken te voorschijn bragt, welke door den navorscher zijn gevonden of opgeknapt’(?). Daartoe noemt hij eenige bekende meesters van de Hollandsche en Vlaamsche scholen op, zegt wat hun genre is, en hoe zij hunne schilderijen teekenden; en uit deze en andere dergelijke kenteekenen van weinig belang zal men de kennis dier meesterstukken verkrijgen?
Het geheel, dat daarenboven vrij verward gesteld is, moet beschouwd worden als eene speculatie op de zucht naar oppervlakkigheid van het publiek.

Voor twintig centen slechts een boekje van twee-en-zeventig bladzijden, dat is goedkoop, niet waar, Lezer? Voor dien prijs is te Groningen, bij l. van giften, uitgegeven: Ver-
{==708==} {>>pagina-aanduiding<<}
tellingen en Versjes van Tante johanna; een Schoolboekje voor lieve Kindertjes, door h. driesman. Ja, goede waar voor weinig geld, dat is voor kinderlectuur eene zeer wenschelijke zaak; dan kunnen kinderen van minder gegoeden ook genieten, van hetgeen anders schier alleen voor hunne meer bevoorregte jeugdige tijdgenooten is weggelegd. Maar wat dunkt u van slechte waar voor weinig geld? - Daar hebben wij niet veel aan, is het wel? Neen, die moeten schrijvers en uitgevers maar bij zich houden; en zoo hadden de H.H. van giften en driesman de moeite wel kunnen sparen van dit boekje uit te geven. - Is het dan zoo'n prul? - Zie hier een klein staaltje, en beoordeel daarnaar gerust het overige:

piet. 
Wat of mijn Fidel deeren mag! 
Hij zucht en steent den heelen dag: 
Vast is hij ziek; ja 'k zie het wel. 
Kom, zeg het mij, armē Fidel! 
Als ik u helpen kan, geloof, 
Dan ben ik voor uw klagt niet doof, 
Dan geef 'k u, wat gij maar begeert, 
Dus, Fidel! zeg mij wat u deert. 

Geheel Amsterdam heeft zich zoo opgetogen voorgedaan bij gelegenheid der nationale feesten, den 4den Sept. d.j., dat men niet anders verwachten kan, of een blijvend aandenken daaraan zal der burgerij hoogst aangenaam zijn. De Heer w.m.w. heeft daarvoor zorg gedragen door een boekje in het licht te zenden, bij m. westerman en zoon alhier uitgekomen, onder den titel: ‘Photographie van Amsterdam. Verslag van de Volksfeesten op 3 tot 7 Sept. 1858.’
Met genoegen hebben wij daarvan kennis genomen. Het is geschreven door iemand, die beter met de pen weet om te gaan, dan gewoonlijk de populaire beschrijvers van zulke populaire onderwerpen. Zijn stijl is over het algemeen zuiver en boeijend; maar ook wel wat te gekunsteld, of zeggen wij liever, wat jeugdig. Het is alsof hij door te groote vrees, om door den beschrijvenden toon vervelend te worden, in het tegenovergestelde uiterste is vervallen. Want hij wordt nu bijna door den te hoog gestemden toon en de doorgaande dichterlijke kleur een weinig eentoonig. Nu! zoo hij nog jong is, zooals het ons voorkwam, zal hij van zelf met der tijd wel wat ballast van fraaijigheid over boord werpen.
Overigens heeft hij alles goed en naauwkeurig opgemerkt, en bovendien met een zachtmoedig oog de zaken beschouwd. Over het algemeen is hij meer geneigd tot prijzen, dan tot afkeuren, en waar hij nog eens iets meent te moeten berispen, doet hij het zacht en bescheiden.
Van heeler harte wenschen wij den schrijver veel genoegen toe van dezen letterarbeid (want zoo mag het genoemd worden), en hopen dat hij weldra zijne krachten, wij durven niet te zeggen op betere, maar dan toch op meer letterkundige onderwerpen, beproeven zal.





{==709==} {>>pagina-aanduiding<<}

Boekbeschouwing.

De Leer der Apostelen, ontvouwd door Hermann Messner. Uit het Hoogduitsch vertaald. Met een aanbevelend Voorwoord van S. Hoekstra, Bz. Te Tiel, bij H.C.A. Campagne. 1858. In gr. 8vo. VI en 298 bl. f 3-50.

't Heugt ons nog, hoe de kweekelingen der Leydsche Hoogeschool vrij algemeen zich hielden aan het Compendium Theol. Christ. van Prof. van voorst, waar zij ernstig in gewaarschuwd werden tegen ‘de grove dwaling, dat de gewijde Schrijvers in zake der Godsdienstleer, menschelijker wijze, elk zijne eigene meening zouden voorgedragen, en dienvolgens veelzins van elkaêr verschild zouden hebben.’ En veel anders - hoewel hij zich in zijne Encyclopaedie gunstig over de Theologia Biblica uitlaat en althans het verschil in leervorm al zéér ruimschoots toegaf - veel anders werd ons echter op zijn dogmatisch collegie ook van onzen dóórgeleerden leermeester clarisse niet geleerd (trouwens, hij had zelf vroeger eene verhandeling ter handhaving van de analogia fidei der Apostelen in 't licht gezonden); ja, de éénige specialiteit, die hij even voor ons aanroerde, was het wegens zijne bekendheid niet wel verzwijgbare different tusschen paulus en jakobus over geloof en werken. Nog altijd toch lag de Bijbelsche Theologie als uitspruitsel van den gifboom der Achttiende-eeuwsche Neologie onder ernstige verdenking, en hadden ook reeds een usteri, een neander getoond, hoe men haar vooral niet minder tot opbouwen dan tot afbreken kon bezigen, hunne pogingen waren van te jongen datum, dan dat ze in de denkwijze van mannen, wier ontwikkelingsgang door hunnen klimmenden leeftijd begon gestremd te worden, eenige beduidende verandering hadden kunnen brengen. De tijd was nog verre, waarop een Leydsche Hoogleeraar als scholten ‘ten dienste der Akademische Lessen’ eene Geschiedenis der Chr. Godgeleerdheid van het N.T. bewerken zou, zóó vrij, dat daarin niet slechts de
afwijkingen der Apostelen van elkander, maar ook van zich-
{==710==} {>>pagina-aanduiding<<}
zelven in hunne vroegere en latere levensperioden zouden worden aangewezen.
Niet lang vóór scholten's geschrift was het gelijknamige Fransche werk van reuss in een Neêrlandsch pak gestoken, en niet lang er ná wordt ons nu dit boek van messner - 't welk zich in zóóverre van de beide anderen onderscheidt, dat het, met voorbijgang van jezus' eigene leer, alleen het tweede gedeelte der Nieuw-Testamentische Theologie, de leer der Apostelen, behandelt - uit het Hoogduitsch vertolkt aangeboden. En of iemand hierin nog geen bewijs genoeg zag, dat de Bijbelsche, en met name de Nieuw-Testamentische Theologie thans voor goed eene zelfstandige plaats onder de Godgeleerde wetenschappen heeft ingenomen, hij voege er dan bij, dat Prof. hoekstra m.'s arbeid bepaaldelijk als een uitnemend geschikt handboek voor studerenden aanbeveelt.
‘Leerling en vriend van neander’ - dus wordt ons het standpunt des Schrijvers door den ongenoemden Vertaler rigtig geteekend - ‘sluit hij zich eng aan hem aan. In zijn Vorwort verklaart hij zeer afkeerig te zijn zoowel van die richting die in het onderwijs der Apostelen niets dan onderlinge tegenspraak weet te ontdekken, als van hen, die volkomen blind zijn voor elk verschilpunt. Zijn streven was het daarom de eenheid en de verscheidenheid in hunne leer te erkennen en te doen uitkomen.’ Een zóó rationeel standpunt maken wij volgaarne ook tot het onze, mits men er dan ook stipt getrouw aan blijve en regts zoo min als links op de klippen der éénzijdigheid verzeile. En dat dit nu altijd, of bijna altijd, aan m. gelukt zij... wij durven er onze hand niet voor te zetten. Onbewust - dit gelooven we gerecdelijk - wordt de hier zóó noodige onbevangen blik bij hem soms beneveld door eene, zij 't ook gematigde, aanhankelijkheid aan Bijbelsche en Kerkelijke Orthodoxie. Althans, we kunnen ons bedriegen, maar óns schijnt hij niet geheel vrij te pleiten van een zucht, die we op rekening der éérstgemelde orthodoxie stellen moeten: om namelijk op dat wettische element van jakobus, waardoor hij met paulus in strijd raakt, of op die Paulinische elcmenten in de door de Handelingen opgenomen redevoeringen en den cersten Brief van petrus, waardoor de authenticiteit van dezen in gevaar komt, niet sterker te drukken dan volstrekt onvermijdelijk was. En of niet dezelfde

{==711==} {>>pagina-aanduiding<<}
drijfveer hem aan petrus op grond der genoemde schriften een eigenaardig theoretisch leerbegrip - de vervulling der oudtestamentische profetie in christus - hebbe doen toekennen, terwijl dit uit den Brief ten minste - waar dan nog eerder de praktische aanbeveling der hoop op den voorgrond treedt - al zeer kunstmatig en gekunsteld wordt opgemaakt? Wanneer hij voorts in kennelijke tegenspraak met den zamenhang en met de kracht der praepositie ἀνὰ het ἀνήνεγκεν, 1 Petr. ii:24, nog steeds van het plaatsvervangend lijden des Heeren verstaat, of de nederdaling ter helle, 1 Petr. iii:19 vv., in weerwil van den Apostel zelven, die blijkens vs. 18 over den levend gemaakten christus handelt, tusschen den dood en de opstanding blijft plaatsen, of bij voortduring den juridischen zin der Paulinische δικαιοσύνη handhaaft, of, spijt den in 1 Joh. iii:12 voor de hand liggenden uitleg, in Joh. viii:44 voor den eersten menschenmoord de eerste zonde wil behouden hebben, dan meenen we daarbij wel aan eenige onbevoegde inmenging van de zijde der kerkelijke orthodoxie te moeten denken. Zoo op deze als op onderscheidene andere plaatsen maakten we - en ze deed ons regt goed - de ongezochte opmerking, hoeveel baat de Hoogduitsche Theoloog, bij meerdere bekendheid met hun werk, van onze Nederduitsche Exegeten, met van hengel aan 't hoofd, had kunnen trekken, en voor hoeveel misslagen hij zich door hunne naauwkeurigheid en onpartijdigheid zou hebben leeren wachten. De verhouding onzer
exegese tot die onzer naburen plag wel eens juist omgekeerd te wezen.
Om zúlke leemten zouden we nu evenwel geen bezwaar maken, de aanbeveling van Prof. h. tot een akademisch handboek gaaf over te nemen, indien eene breedsprakigheid van stijl, die altijd vermoeijend is en niet zelden duisterheid te weeg brengt, ons hiervan niet terughield. De primae lineae der wetenschappen, gelijk een student ze noodig heeft, verlangen we in veelbevattende, maar tevens concise en klare paragraphen, zooals o.a. de wette die in zijne Biblische Dogmatik heeft gegeven. De nieuweling moet den ganschen omvang van het vak met één oogopslag kunnen overzien, en echter ook ruime aanleiding vinden tot eigen nasporing en uitbreiding: hem moet een grondslag verstrekt worden, niet te breed, om dien onuitroeibaar vast in zijn geheugen te prenten, niet te

{==712==} {>>pagina-aanduiding<<}
hoog opgetrokken, om de inspanning van verderen voortbouw voor hem noodeloos te maken. Aan die vereischten voldoet m. niet.
Maar wel worde zijn werk voor den jongen theoloog een leesboek, om - met een oordeel des onderscheids - ter aanvulling van het handboek te gebruiken. Want, heeft dit geschrift zijne gebreken, die we niet mogten verzwijgen, het heeft ook zijne onbetwistbarc groote verdiensten, die we evenmin willen verdonkeren. Behoort het tot de behoudende partij, het belijdt toch - blijkens de vrijgevigheid, waarmeê het o.a. den zoogenaamden IIden Brief van petrus prijs geeft - in geenen deele eene behoudsleer quand même; en nergens zal u bovendien die hooge, minachtend-beslissende toon stuiten, die - inzonderheid bij eene wanhopige zaak - den reactionair met den ultra-liberaal pleegt gemeen te zijn. Doch, meer nog dan van dit negatief-goede behooren we van het vele positiefdeugdelijke melding te maken, waaronder we dan al aanstonds opnemen, dat de door ons gelaakte omslagtigheid hand aan hand gaat met eene hoogst prijselijke volledigheid. Geen minder lof kennen we toe aan die zelfs door de wette niet bereikte algeheele onafhankelijkheid van de Dogmatiek, van haar schema zoowel als van hare dicta classica, waardoor alléén een met de waarheid overeenkomstig inzigt in de Apostolische leerbegrippen gewonnen kan worden. Met deze staat naauw in verband eene andere voortreffelijkheid, hierin gelegen, dat de eigendommelijke ideën van ieder Apostel niet verbrokkeld worden weêrgegeven, maar om ééne hoofdidée - die, met uitzondering der Petrinische, ons doorgaans juist gezien voorkomt - tot één geheel zaâmgeschakeld, 't welk ons van nu aan als een karakterizerend beeld voor den geest kan zweven. Alleruitnemendst eindelijk, ja de éénig mogelijke is de weg, door m. ingeslagen, om in de uitéénloopende leerbegrippen
der Apostelen éénheid te brengen: deze namelijk, dat men zijne toevlugt neme tot den Apostel, bij wien het in quaestie staande leerbegrip rijkst en veelzijdigst is ontwikkeld, en dat men alsdan de overigen naar dezen (en, zooveel noodig, weêrkeerig ook hem naar hen) wijzige en aanvulle. Eene diergelijke vereffening zou alléén dàn onder de onmogelijkheden kunnen gesteld worden, wanneer men tusschen de Apostelen een onverzoenbaren strijd in grondbeginselen en hoofdzaken moest erkennen;

{==713==} {>>pagina-aanduiding<<}
't geen m. - en, naar we gelooven, elk onbevooroordeelde met hem - voluit loochent.
Zullen we nu nog ons gevoelen over vertaling en uitvoering zeggen? De eerste is, in vergelijking met de tallooze germanismen, die men elders pleegt te ontmoeten, al zeer goed te noemen; doch reeds dat kapittel en vers der Bijbelteksten door de komma in steê van door de dubbele punt gescheiden worden, bewijst, dat het taaleigen van 't origineel niet geheel is vermeden, en wij weten in waarheid, hoe meer vertolkingen uit het Hoogduitsch wij bij onze kritische werkzaamheid te zien krijgen, geen anderen raad voor den Uitgever, die een degelijk werk in eene degelijke overzetting wenscht te doen verschijnen, dan dat hij den arbeid ook van den bekwaamsten Vertaler eerst nog eens door een bekwaam Revisor late corrigeren. Hier ware dit meteen nog om die reden hoognoodig geweest, daar de Vertaler weinig of geen Grieksch schijnt te verstaan, 't geen niet enkel uit de slordige accentuatie vermoedelijk, maar ten volle zeker wordt, wanneer men hem van den στοιχεῖα, of van de πνεῦμα en de ὁμοίωμα, of van den δικαιοσύνη hoort spreken. - Drukfouten, en wel zeer zinstorende, ook boven en behalve de op 't eind genoteerde, worden almede nog verscheidene aangetroffen, b.v. bl. 83: gevonden voor geworden; bl. 141: betoont voor betoomd; bl. 214: hemeldom voor heiligdom, enz. Den compressen (ofschoon hier en daar niet helderen) druk en den netten omslag des Heeren campagne prijzen we gaarne, daar hij wegens de vele nuttige boekwerken, die hij ten onzent het licht doet zien, allezins verdient, dat men hem prijze, waar men dit immer,
behoudens de waarheidsliefde, vermag.

v.p.




Wedergeboorte. Leerrede over Joh. iii:1-9. Door S. Hoekstra, Bz. Tweede druk. Amsterdam, P.N. van Kampen. 1858. In 8vo. 24 bl. f :-30.

De leerrede door den doopsgezinden hoogleeraar hoekstra 17 januari dezes jaars te Amsterdam uitgesproken, heeft een zekere furore gemaakt. Hoorders verlangden hare uitgave, en toen aan hun verlangen was voldaan, heeft zij zoovele lezers gevonden, dat reeds na een korten tijd een tweede oplaag

{==714==} {>>pagina-aanduiding<<}
noodig werd geacht. In zekeren zin zou dus een beoordeelend verslag thands overbodig genoemd kunnen worden; en werkelijk ware 't dat wanneer de kritik zich geen hooger doel stelde dan het koopen of lezen van eenig werk aan te bevelen of te ontraden. Maar ze bezit nog een ander regt en heeft nog een anderen pligt te vervullen. Is er van vele boeken te koopen even weinig als van vele boeken te maken een einde, is de groote menigte hongerig naar de voortbrengselen van deze of gene soort van letterkunde, en doet zij zich bij voortduring te goed aan 'tgeen haar van 't gewenschte genre wordt aangeboden, dan mag, neen! dan moet de kritik van tijd tot tijd ook na 't genot eens een bedaard woordjen medespreken over den aart en 't gehalte, de goede of slechte hoedanigheden, 't voedend vermogen of de verderfelijke bestanddeelen der gebodene en genomene spijs. Dit te doen terwijl de leeshonger als met woede wordt gestild zou de hoogste dwaasheid zijn. ‘Ventre affamé n'a point d'oreilles’, zegt men, maar met hetzelfde regt zou men kunnen zeggen dat het oor gesloten is zoolang de kaken heur werk verrigten. Spreekt ze onder die omstandigheden een afkeurend oordeel uit over 'tgeen het meerendeel toont goed te vinden, haar woord wordt even weinig geteld als dat des geneesheers, die den gastronoom aan zijn welvoorzienen disch van 't gebruik van een lievelingsgeregt wilde doen afzien door een vertoog over de schadelijke eigenschappen daarvan. Heeft ze een woord van aanbeveling, men vraagt: wat de neuswijze met hare noodelooze opmerkingen wil? noodeloos omdat men toch duidelijk toont datgene te waarderen waarvoor zij waardering vraagt. Straks, als de trek verzadigd is zal 't hare ure zijn.
Daarom schijnt het nu eerst tijd om van hoekstraas leerrede over ‘wedergeboorte’ te spreken. Is de eerste uitgave zoo spoedig door een tweede gevolgd, maar geen derde gekomen, al zijn er tusschen de tweede en dezen oogenblik ligt zoovele maanden verloopen als weken tusschen het verschijnen der eerste en dat der tweede, dan zal de gissing niet al te gewaagd wezen, dat de eerste leeswoede gestild, en de oogenblik van bedaard nadenken over en bespreken van dit werk des hoogleeraars daar is. Misschien baart het zelfs nu geen ergernis meer wanneer de vraag wordt uitgesproken, die reeds voor maanden in 't hart was, maar toen om de vermelde

{==715==} {>>pagina-aanduiding<<}
redenen werd teruggehouden: waaraan toch wel de hooge ingenomenheid met deze preek, of het koortsig verlangen om met haar kennis te maken toe'te schrijven was? Aan vitlust behoeft niet gedacht te worden. Waren 't geene vrienden geweest die op de uitgave hadden aangedrongen, zeker zou hij daartoe niet zijn overgegaan wiens eenig doel was ‘om hun die 't gehoorde verlangden te lezen daartoe de gelegenheid te geven.’ Nu hebben blijkbaar vele anderen van die gelegenheid gebruik gemaakt, maar of juist hoekstraas tegenstanders en verketteraren tot het getal der koopers hebben behoord, mag betwijfeld worden. Dezulken lezen wel -, maar koopen niet gaarne wat van zijne zijde komt. De behoefte aan zoovele exemplaren moet dus uit ingenomenheid en belangstelling worden verklaard. Doch vanwaar deze, of liever vanwaar de schier algemeene opgetogenheid na het hooren van 't gesprokene of het lezen van 't gedrukte woord? Is 't omdat het eene leerrede is? om 't onderwerp dat daarin wordt behandeld? of wijl 't komt van een gevierde hand? Elke dezer vragen mag gerust worden gesteld. Want hoekstra is de man van velen, wedergeboorte is een onderwerp waarover in deze dagen door velen...... althands gesproken wordt, en wat den trek naar preeklectuur aangaat zal 't wel noodeloos zijn iets in het midden te brengen.
Toch is 't schier ongeloofelijk dat deze de beweegreden zou zijn geweest. Eene eerste uitgave zou daaruit verklaarbaar zijn. Maar eene tweede? 't Is waar! onze landaart valt in dit opzigt niet al te kiesch. De gretige aftrek der groene dubbeltjenspreken bijv., waaronder wel goud en zilver en edelgesteenten wordt gevonden, maar zorgvuldig ingepakt in - 't geldt hier meer nog den vorm dan den inhoud van 'tgeen g.w. van der wiel tot bevordering van euangelische kennis en christelijk leven aanbiedt - een massa kaf en snippers, legt dienaangaande treurige getuigenis af. Doch waar 't getal lezers en koopers zoo groot is geweest, moeten er zich velen onder bevonden hebben die niet tot de gewone preeklezers kunnen gerekend worden. Van dezulken mag men vermoeden dat 'tgeen geschonken werd door een borger, een des amorie van der hoeven, jr., een van koetsveld, een van oosterzee, om niet van andere gestorvenen en levenden, landgenooten en vreemdelingen te spreken, hun geleerd heeft den eisch hoog

{==716==} {>>pagina-aanduiding<<}
te stellen. En konden nu ook dezen door dit werk van hoekstra worden aangetrokken of voldaan? De vraag wordt niet opgeworpen om de kleine vlekjens die aan des hoogleeraars werk kleven. Een nadere omschrijving van 't gezegde blz. 7: ‘ik zie in nikodemus het beeld van een regtvaardig man’ mogt wenschelijk schijnen om te doen blijken dat ‘regtvaardig’ hier in den joodsch-fariseeuwschen zin werd gebezigd. Daar mag gevraagd worden op welken grond nikodemus de leeraar ‘door allen gevierd en geprezen’ genoemd wordt (ib.) - en of 't wel even historisch waar als grammatisch juist is wanneer hij (wederom terzelfde plaatse) ‘de leeraar Israëls bij uitnemendheid’ wordt geheeten. De uitdrukking ‘kapernaïtisch geloof’ mag gelaakt worden wanneer ze op den kansel wordt gebezigd door hem die eene verwijzing naar Joh. vi:26 vv. noodig acht in de gedrukte preek, waarbij den lezer toch altijd een tijd tot nadenken ten dienste staat, dien de hoorder uit den aart der zake mist. Beelden als: ‘vaak is 't de beet der wesp die de rijpheid vervroegt’, mogen als onwaar en dus als 't eerste vereischte der schoonheid missend, worden veroordeeld zoolang de beet der wesp nog slechts 't bewijs (verder bragt hij 't, althands tot op dezen dag nog niet,) maar niet medewerkende oorzaak van, of aanleiding tot de rijpheid werd. Doch 't is niet op zulke dingen dat gewezen behoeft te worden om de gestelde vraag te regtvaardigen. Zulk eene regtvaardiging zou zelfs eene beschaming des vragenden genoemd kunnen worden, en te regt. 't Is dan ook noch de stijl, want deze is over 't geheel zuiver, vloeijend en aangenaam, noch dit of dat bijzonder gedeelte of gezegde, 't is de vorm des geheels die de vraag heeft uitgelokt. Daarin is een doorgaand gebrek dat de vertrouwden met de meesterstukken
van den kansel duchtig hinderen moet: iets chaotisch, iets breedsprakigs, zeker vervallen in herhaling aan de eene - en aan de andere zijde zekere vlugtigheid, die 't duidelijkst wordt in het over 't hoofd zien van 'tgeen niet over 't hoofd gezien mogt worden, in 't ongebruikt laten van denkbeelden in den tekst neêrgelegd die niet ongebruikt mogten blijven. Men achte de uiting van dit gevoelen geene onvoorwaardelijke afkeuring van den vorm. In weerwil der opgesomde grieven, over wier regtmatigheid straks gelegenheid tot oordeelen zal gegeven worden, heeft deze zelfs iets frischs, iets treffends, iets boeijends.

{==717==} {>>pagina-aanduiding<<}
Reeds de uiteenzetting van het tekstverhaal bezit veel dat aantrekt, tot lezen lokt en na de lezing wordt gewaardeerd. Niets stijfs hindert u daar, niets van dat conventionele, dat preekachtige 'twelk zoovelen van het lezen, - menigmalen ook van het hooren eener kanselrede afkeerig maakt. In dat gedeelte toonde de spreker de gave te bezitten om eene aangename losheid van behandeling te vereenigen met hetgeen hij aan 't decorum van den kansel verschuldigd was; en de schets of liever de ontleding van nikodemus charakter werd in zijne hand te gelijk eene goede tekstverklaring, eene bijbelsche charakterstudie en eene gelegenheid om onopgesmukt, zonder 't uit te spreken of zelfs aan te duiden, den hoorder of lezer reeds voorloopig eenige denkbeelden aangaande het wezen der wedergeboorte mede te deelen door hem het beeld des niet wedergeborenen voor oogen te stellen. Na dien aanhef is men zoowel voorbereid als gestemd om met den hoogleeraar de beandwoording te zoeken der drie door hem gestelde vragen: ‘Wat is geboorte uit den geest? Waaraan weten wij of wij zelven uit God geboren zijn? Hoe komen wij tot de wedergeboorte?’ In 't voorbijgaan vinde de aanmerking eene plaats, dat eene herinnering of aanwijzing der beteekenisverwantschap van de uitdrukkingen wedergeboorte, geboorte uit God en geboorte uit den geest, het stellen dier vragen wel had mogen voorafgaan. Ingewikkeld is dit wel geschied, doch juist die ingewikkelde behandeling is een der grieven waarop zooeven gedoeld werd en straks zal moeten worden teruggekomen, en men vergete niet dat hier over eene preek wordt gehandeld. Daar vooral is dat ingewikkelde eene dubbele zonde zoolang waar is wat steenmeijer eenmaal zoo geestig van 't auditorium en moderne reukfleschjens aanmerkte (*). Wie echter de synonymiteit dezer uitdrukkingen kent, vindt
wederom in de beandwoording dier vragen veel leerzaams, veel nuttigs en waars, evenzeer op doorgaans heldere wijze en in aangename taal medegedeeld. Maar! In weerwil van dien lof, waarvan niets behoeft teruggenomen te worden, zondigt de leerrede juist in den vorm tegen 'tgeen de beschaafde, denkende hoorder of lezer in dat opzigt verlangt en verlangen moet.
Men kan verschillen in de vaststelling van de eischen der

{==718==} {>>pagina-aanduiding<<}
homiletik, en van haar regt tot het doen dier vorderingen: toch zal men wel hierin overeenkomen dat eene kerkelijke redevoering over eenig gedeelte van den bijbel - men noeme haar dan preek, kansel- of leerrede, - eene verklaring van 't gekozen woord of der gekozene afdeeling, en eene toepassing op het leven van den inhoud daarvan moet zijn. 't Eerste nu wordt in hoekstraas stuk vruchteloos gezocht. De zoo even geroemde ontleding van nikodemus' charakter is slechts eene gedeeltelijke vervulling van dien eisch. In den tekst is meer dat verklaring behoefde. 't Is waar, het gekozen schriftwoord en de prediker handelen beiden over wedergeboorte. Maar veel van 'tgeen de Meester in die ure dienaangaande heeft gezegd en waarlijk wel toegelicht mogt worden, blijft in des dienaars werk zonder toelichting, zonder opzettelijke en wèl geplaatste althands. Bood de aanhef van 't verhaal (vs. 1-3) gelegenheid om stil te staan bij den eisch der wedergeboorte in 't algemeen, en dus over 't wezen der wedergeboorte te spreken, zooals hoekstra ook deed door het stellen en beandwoorden der eerste vraag: ‘wat is geboorte uit den geest?’ - de vraag van nikodemus: ‘Hoe kan een mensch geboren worden als hij reeds oud is?’ (vs. 4) en 's Heeren andwoord, dat eene herhaling en eenigermate eene toelichting dier vordering is (vs. 5, 6) verpligten tot eene beschouwing over de mogelijkheid der wedergeboorte. Daarop moest naar vs. 7 over heure noodzakelijkheid, volgens vs. 8 over hare kenmerken, de bewijzen harer aanwezigheid of hoe men het daarin opgesloten denkbeeld uitdrukken wil, gehandeld zijn, terwijl dan de vraag des farisaeers (vs. 9), die als een terugslag is op zijne vroegere (vs. 4), gelegenheid bood tot aanwijzing van den weg der wedergeboorte (bij hoekstra de inhoud van het
derde deel). Thands loopt de rede eigenlijk slechts over vs. 1-3, 8 en 9.
Wel is ook op den inhoud der andere verzen acht geslagen, maar op eene wijze die het gewigt des onderwerps niet gedoogde en welke men allerminst van hoekstra zou hebben verwacht. De aanwijzing hiervan is te gelijk 1o de voortzetting van 'tgeen tot dusverre werd aangemerkt tot staving van 't gevoelen dat de preek niet daarom ook onder meerontwikkelden zoovele lezers of koopers kan gevonden hebben omdat ze eene preek is, omdat ze voldoet aan 'tgeen men van eene preek verlangt; en 2o 't betoog der meening dat de oorzaak daarvan

{==719==} {>>pagina-aanduiding<<}
even weinig in den persoon des vervaardigers kan worden gezocht. Wie hoekstra uit zijne geschriften kennen en waarderen doen dat om zijne wetenschap, zijne helderheid, velen ook om zijn standpunt ten opzigte der groote vraag van dezen tijd op godgeleerd gebied. Maar, om nu nog niet van dat standpunt te gewagen, waarover nader gehandeld moet worden, vinden zijne vrienden en vereerders hier die prijselijke en geprezene helderheid weder? Hebben ze hier den man gevonden die een onderwerp dat hij zelf een, neen! ‘de eenige levensvraag voor hem die zalig wil worden door christus’ noemt, behoorlijk, helder en zoo volledig als 't geschieden moet en kan geschieden toelicht? Om hunnentwil is een ontkennend andwoord te hopen. Men oordeele! Wel gaat geheel de preek van de overtuiging der noodzakelijkheid van de wedergeboorte uit, wel wordt zelfs, bijv. blz. 5, 6, 18, meer bepaald van haar gesproken, terwijl evenzeer geheel de geest die uit deze bladzijden spreekt en met name de inhoud van blz. 22-24, waar de derde vraag beandwoord wordt, hare mogelijkheid vaststellen. Doch vooral met den blik op de tegenwerping blz. 18, de helaas zoo gewone tegenwerping van menigeen, die zich reeds den geestelijken mensch waant, omdat hij uit christenouders geboren werd en zelf christen geheeten wordt, maar juist door de aanvoering van dezen grond zich den natuurlijken mensch betoont! ware 't geen ijdele arbeid geweest afzonderlijk, en dus meer bepaald over die noodzakelijkheid te handelen; terwijl eene op zich zelve staande aanwijzing der mogelijkheid de oplossing der derde vraag zeer vereenvoudigd zou hebben, nog afgezien van de meer tekstmatige, en daardoor voor hoorder of lezer ook meer geleidelijke uiteenzetting welke langs dien weg verworven ware.
Op dezen grond moet den gemeenlijk zoo helderen ditmaal aanspraak op helderheid ontzegd worden. In dit opzigt stelt hij zijne vereerders te leur. Gesteld echter dat de gekozene wijze van behandeling even goed als de gewenschte, dat ze beter dan deze, dat ze de eenig goede ware, dan moet tegen 'tgeen ter beandwoording der drie gestelde vragen wordt gezegd, eene andere beschuldiging worden ingebragt. Over die van onvolledigheid was alreede overvloedige - zegge niemand: ‘nimium nocet!’ - sprake. Thands moet die van gebrek aan orde, van wijdloopigheid, of wilt ge liever breed-
{==720==} {>>pagina-aanduiding<<}
sprakigheid, en in herhaling vervallen worden gestaafd. Reeds de tekstverklaring, in hoe menig opzigt te prijzen, leed aan de beide laatstgenoemde feilen. Het betoog (bl. 9 vv.) dat het geloof van nikodemus 't geloof van een niet wedergeborene was, en dus door hoekstra niet ‘al te laag wordt gesteld’, is grootendeels, in den aanvang althands, eene herhaling, moge ze dan ook eene toelichtende herhaling geheeten worden, van 'tgeen reeds blz. 7 en 8 was gezegd. Veel erger echter is 'tgeen later voorkomt. Reeds bij de beandwoording der eerste vraag: ‘wat is geboorte uit den geest?’ had de hoogleeraar gezegd: ‘...... eerst dan zijn wij wedergeboren als wij, geregtvaardigd door (uit?) geloof, vrede bij God hebben, en als de liefde Gods in onze harten uitgestort is door den (?) heiligen geest’ (blz. 16), waarop dan eene nadere uiteenzetting van dat denkbeeld volgt. Dat woord maakte genoegzaam duidelijk ‘waaraan wij weten of wij zelven uit God geboren zijn?’ (vr. 2). Maar al heeft nu hoekstra daarin alreede de kenmerken der wedergeboorte, de bewijzen heurer aanwezigheid opgegeven, toch wijdt hij een volgend deel, dat 3½ bladzijden druks beslaat, aan de beandwoording der genoemde vraag naar de kenmerken. Die beandwoording is natuurlijk breeder, ook eenigzins
vollediger dan het aangehaalde woord, derhalve op zich zelve niet af te keuren, toch blijft er eene variatie op het aangegeven thema, en dus eene herhaling, hierdoor veroorzaakt dat reeds Dl. I behandeld was, wat naar den aanleg der rede eerst Dl. II had moeten komen. Waarlijk! niet om hoekstra, den helder logischen te hooren, heeft menigeen zich deze preek aangeschaft.
Maar was 't dan welligt om hoekstra, den bestrijder van het determinisme, den moedigen kamper voor de wilsvrijheid te doen, die den ontzag inboezemenden verdediger van het materiëel grondbeginsel der calvinistische dogmatik, Αἴαντα πελώριον, ἕρκος Ἀχαιῶν, niet ontzag waar hij diens gevoelens strijdig met de waarheid en voor de ware godsvrucht gevaarlijk achtte? Misschien. Doch dan was eene nieuwe teleurstelling bereid.
Men leze aandachtig de beandwoording der derde vraag! Ze is gedeeltelijk een nieuwe grond voor de reeds gestaafde beschuldigingen. Maar ze doet tevens uitkomen waarom de preek ook in het laatstgenoemde opzigt niet bevredigen kan. Duidelijk

{==721==} {>>pagina-aanduiding<<}
is ze eene poging om het determinisme, de leer der wilsbepaling door God, met de leer der wilsvrijheid in overeenstemming te brengen. Maar die poging is mislukt. Zij neemt met de eene hand wat ze met de andere geeft. Hoekstra begint met toe te geven dat onze wedergeboorte niet van onze willekeur afhangt. Dat zal wel geen nadenkende ontkennen, tenzij hij moedwillig voorbijzie hoe grooten invloed geboorte, aanleg, vorming en duizenderlei omstandigheden op 's menschen daden en levensrigting oefenen. Maar geen nadenkende ook zal het goedkeuren dat de overstelpende vloed van ingebragte bedenkingen, waarop die concessie volgt, kortweg wordt saamgevat in 't woord willekeur, terwijl onder degenen wien ze in den mond worden gelegd ook wezen kunnen die zelven ze liever in 't woord vrijheid, eigene keuze zouden saamgevat hebben. Doch gesteld de opgesomde bedenkingen mogten ook in dien vorm begrepen en toegestemd worden, wat dunkt u dan van de gevolgtrekking: ‘Indien dat enkel van onze willekeur afhing, juist dan zou ik die vraag de (der?) moeite van het beantwoorden niet waardig rekenen; ik zou eenvoudig zeggen: “Word wedergeboren; wil het maar, dan zijt gij het!”’ Onjuister kan wel niets worden gezegd. Stelt u een reiziger voor, die zich naar zekere stad moet begeven, en over zich zelven en zijnen tijd de vrije beschikking heeft, maar niet weet waar die stad gelegen is of welken weg hij moet inslaan om haar het spoedigst te bereiken. Zal de weldenkende dien man op zijne vraag: ‘Hoe kom ik daar?’ andwoorden: ‘Ga er heen; wil er maar komen, dan komt gij er!’ En als nu eens de mensch wel vrij was om wedergeboren te worden indien hij het wilde, maar onkunde aangaande den weg tot dat heil hem deed vragen: ‘Hoe kom ik tot de wedergeboorte?’ zou dan die vraag der moeite eener beandwoording niet waardig zijn? Aan ieder 't oordeel!
Slechts in 't voorbijgaan wordt op die zaak de aandacht gevestigd. Want laakbaarder nog dan 't vermelde woord, dat een coup de rhétorique of 't gevolg van overhaasting zou kunnen zijn, moet het geacht worden als geen enkel woord herinnert: dat 'tgeen jesus noodzakelijk geacht heeft ter zaligheid, zal 's Heeren roeping, tot allen uitgegaan die zijne stem mogen hooren, geen ijdel spel zijn, mogelijk wezen moet; - en dat het dus van den wil des menschen die 't cuangelie kent afhankelijk moet zijn om weder-
{==722==} {>>pagina-aanduiding<<}
geboren te worden indien wedergeboorte een vereischte ter zaligheid is en God wil dat alle menschen zalig worden. Dat ware zeker beter dan eene concessie, die wijde toelichting zou behoeven eer ze mogt worden gedaan, maar thands zoo voetstoots gegeven, wel allerminst strookt met 's Heeren duidelijken eisch: vs. 7, welke eene dwaasheid wordt wanneer 't niet van den mensch afhankelijk is of hij dien vervulle al dan niet. Maar gesteld ook eens die concessie in haren tegenwoordigen vorm mogt gebillijkt worden, dan blijft de vraag: hoe nu 'tgeen hoekstra blz. 22 vv. zegt met haar overeen te brengen zij? Daar wordt het aflaten van zelfbedrog, terugkeer tot zelfbewustzijn (naderhand inkeer in ons zelven) het besef van krankheid naar de ziel, heilzame bekommering over ons zelven, over onzen eigenen toestand de weg geheeten die tot wedergeboorte voert, en van alle deze dingen wordt gezegd dat wij ze kunnen doen, kunnen erlangen, kunnen bezitten. Indien wij dus - al is 't ook, wat wederom geen nadenkende zal tegenspreken, door Gods genade - datgene kunnen bezitten wat van zelf tot wedergeboorte brengt, dan..... spreekt het dan niet van zelf dat wij wel kunnen worden wedergeboren indien wij 't slechts willen?

Derhalve: uitgaande van de veronderstelling dat ook anderen, en vele anderen dan de gewone preeklezers hoekstraas leerrede hebben gekocht, - eene veronderstelling gebouwd op den grooten aftrek der brochure, - en van het feit dat die leerrede velen niet bevredigen kon omdat ze er veel niet vonden wat daarvan door hen was verwacht, - wederom in zekeren zin eene veronderstelling, doch op hare beurt gebouwd op de les der dagelijksche ervaring: dat het groote meerendeel der hier bedoelden zich zulke lectuur niet aanschaft eer ze die van anderen ter lezing ontving, - uitgaande van die veronderstelling en dat feit kan de ruime verspreiding van des hoogleeraars geschrift slechts aan twee andere oorzaken worden toegeschreven: aan het prestige van den naam des schrijvers, of aan het onderwerp door hem behandeld. Doch ook aan dat koopen op den naam af kan bij zulke koopers als deze preek moet gehad hebben niet gedacht worden. Zoo blijft dan 't laatste over, en daardoor wordt die verschijning van twee uitgaven zoo spoedig na elkander een verblijdend teeken des

{==723==} {>>pagina-aanduiding<<}
tijds. 't Predikt luide hoe in dit geslacht van lieverlede het bewustzijn ontwaakt van de noodzakelijkheid eener wedergeboorte. 't Verkondigt op de daken dat de geest begint te wijken - treurige erfenis eener eeuw van verkilling en versteening van 't godsdienstig leven! - die den vrijzinnigen christen reeds bij het hooren van 't woord wedergeboorte het hoofd onwillig deed afwenden. 't Verblijdt en verkwikt door zonneklaar te toonen dat het menigvuldig misbruik 'twelk van dit leerstuk werd gemaakt, niet langer zoovelen afkeerig maakt van de waarheid die misbruikt werd. Is 't ook dat over wedergeboorte meestal nog slechts gesproken wordt: 't geloof is uit het gehoor, en spreken de eerste schrede op den weg tot iets beters. Daarom werd de mededeeling van eene beoordeeling, die in menig opzigt eene veroordeeling moest wezen, zoolang verschoven. Of ware 't niet nu zooveel voortreffelijks werd geboden - reeds het aangevoerde legt daarvan getuigenis af en de lezing van menig niet aangevoerd stuk, met name van blz. 14-17 staaft die getuigenis ten krachtigste; - onverandwoordelijk geweest door de afkeuring van 't vele verkeerde ook slechts een enkelen van de lezing te weêrhouden? Doch daarom ook moest de beoordeeling, bij wijze van nabetrachting medegedeeld, streng zijn, en geene enkele regtmatige beschuldiging achterwege gehouden worden. Waar zich behoefte aan toelichting van zulke leerstukken begint te openbaren, daar moet tot hare bevrediging uitstekend, schier onberispelijk werk geleverd worden, opdat ook 't geringste gebrek geen nadeeligen invloed oefene op de teedere kiem, een invloed welks gevolgen 't geheele verdere leven plegen bij te blijven. Vóór weinige jaren verscheen een boekjen over de wedergeboorte, in linnen gebonden, van vergulde stempels voorzien, maar welks inhoud juist wegens zijne flaauwheid en zijn gebrek aan diepte zulk een nadeeligen invloed oefenen kon. Nederland bidt van zijne godgeleerden betere
gaven dan deze. Hoekstra gaf iets beters, maar gaf hij wat hij geven kon? Wie hem, ook slechts uit geschriften, kent, zegt: ‘Neen!’ Doch hem zelven blijve 't oordeel, en zoo hij mede: ‘Neen!’ zegt, hij schenke een ruimere, vollediger, en toch in menig opzigt beknoptere, meer geordende behandeling van dit leerstuk, maar even helder, even aangenaam van vorm en taal als deze, niet in den toon van een leerstellig handboek, maar

{==724==} {>>pagina-aanduiding<<}
in dien dezer preek, en hij zal zich regt op blijvende erkentelijkheid van 't vaderland verwerven, omdat wie de godsdienstige wedergeboorte bevordert, vernieuwing van geheel het menschelijk leven in elk zijner rigtingen, in ieder zijner openbaringen, vernieuwing in geheel den toestand des menschen, stoffelijk zoowel als geestelijk, tijdelijk zoowel als eeuwig voorbereidt.

v.h.




Verhandeling over het Staathuishoudkundig Begrip van Waarde, door T.M.C. Asser, Student te Amsterdam. Met den Gouden Eerepenning bekroond door de Faculteit der Regtsgeleerdheid aan de Hoogeschool te Leiden. Amsterdam, Joh. Müller. 1858. In 8vo. 288 bl. f 2-50.

Het is ongetwijfeld voor een oningewijde in de geheimen der staathuishoudkunde eene vreemde stelling, wanneer men beweert, dat men zoo lang en aanhoudend getwist heeft over het juiste begrip van waarde. In de praktijk weet elk in den regel, bij ieder voorkomend geval, nog al dadelijk te bepalen, wat de meeste waarde heeft; maar het staathuishoudkundig begrip der zaak, welke als het ware het spil is der geheele wetenschap van de Économie Politique, het abstracte denkbeeld, wijsgeerig uitgedrukt, was en is nog bij velen een steen des aanstoots. Quesnay en de physiocraten, de gigant adam smith, de heldere say, de scherpzinnige ricardo, de diepzinnige carry, de geestige bastiat, en wie er al meer over de staathuishoudkunde schreven - ze zullen ons het bewijs leveren van het dissentiunt viri docti, ook op dit punt. Daarom was de keuze van dit onderwerp tot eene prijsvraag zeker zeer gelukkig, en vooral gelukkig geslaagd, toen de Heer asser zijn voortreffelijk antwoord schreef, voor welks uitgave wij hem gaarne dankzeggen. Het werk is, wat het eerste deel betreft, een zeer getrouw en beknopt, maar daarom niet onvolledig overzigt van de onderscheidene stelsels, en geeft ons het bewijs, dat de Verzamelaar met juistheid las, en hem het gelezene helder en klaar voor den geest stond. Men bemerkt zeer spoedig aan een schrijver hoe hij zijne fontes las. Het tweede deel, van kritischen aard en zeker het belangrijkste van den arbeid, daar het de verschillende systemen ter toetse

{==725==} {>>pagina-aanduiding<<}
brengt, is eene uitstekend geslaagde beoordeeling der schrijvers. Een tijdschrift aan de staathuishoudkunde gewijd, zou eene zeer breede beschouwing moeten geven van dit geschrift, dat eene belangrijke verschijning is op het gebied der Économie Politique: de Vaderl. Letteroefeningen mogen er alleen met de meeste goedkeuring op verwijzen en de lezing er van aanbevelen, zelfs aan hen, die zich inbeelden in de praktijk zeer goed te weten, wat hun het meeste waard is.







Natuurtafereelen uit den Harz, Noordelijk Italië en Zwitserland, vlugtig geschetst door A. Winkler Prins. Sneek, van Druten en Bleeker. 1858. In gr. 8vo. VIII en 280 bl., met platen. f 2-80.

Volgens een berigt in de Haarl. Courant van 9 Sept. 1858 noemt de Groninger Courant dit werk: een klassiek werk, waardig naast van senden's Alpenrozen vermeld te worden. Zal Ref. het zich ook ter taak stellen om eene vergelijking te maken tusschen dit en van senden's werk, of het oordeel daarover onafhankelijk van het laatstgenoemde zoeken te vestigen? Mij dunkt het kan den Schr. niet aangenaam zijn, dat hem zoo maar dadelijk de maat genomen wordt naar wat we in onze taal van reisbeschrijving, naar mijn weten, keurigst hebben. Ook geeft hij reeds dadelijk de verzekering, ‘dat de belangstellende lezer in dit boek weinig meer dan natuurtafereelen zal aantreffen.’ Van senden had, zooals bekend is, meer op het oog en heeft ook meer geleverd. Waar merkwaardige historische bijzonderheden aan eene plaats gebonden waren, vlocht v.s. ze in zijn reisverhaal in en gaf er daardoor eene aangename afwisseling aan. De Heer winkler prins doet juist omgekeerd; gewoonlijk ziet hij niets, wil hij opzettelijk niets zien, dan wat onmiddellijk de natuur betreft. ‘De duivelskansel, het heksen-altaar en dergelijke zaken’ zijn hem niet der moeite waard om ze te zien, terwijl hij er, om zoo te zeggen, naast staat. Goed! we hebben er volkomen vrede meê, dat de Schr. zoo denkt, maar dat zóó te zeggen, daarin ligt iets stuitends. Is het niet zoo goed als te zeggen: gij archaeologen van steviger of geringer gehalte, om uwe bemoeijingen geef ik nu letterlijk niets; bij slot van rekening is het

{==726==} {>>pagina-aanduiding<<}
toch niets waard; wat kan 't mij schelen of die dingen daar aan toevallige omstandigheden, die ik althans niet meer kan nagaan, hun ontstaan te danken hebben, dan wel of ze de getuigen zijn dat hier vroeger in een lang verleden menschen gewoond hebben? En of die menschen nu Germanen, Celten of Slaven geweest zijn, wat gaat mij dat aan? - Vóór eenige jaren was Ref. in Cassel, en had het genoegen de waterwerken op de Wilhemshöhe in beweging te zien. Dat zijn kunstwerken, maar waarin men toch de natuur zoo van nabij gevolgd heeft, dat het geheel de beschouwing ten minste wel waardig is. Te midden nu van eene groote menigte menschen, die zich in het gezigt verlustigden, plaatst zich een john bull met den rug naar een van de meest treffende tooneelen aldaar, tot niet geringe ergernis van de anderen. Zoo iets is stuitend!
Waarin van senden's reiswerk zich ook onderscheidt van dat des Heeren winkler prins (omdat we nu toch eens zoowat met de vergelijking begonnen zijn), dat is, dat we daar rust en kalmte uit iederen regel lezen, die wij dus ook zeker als zijne doorgaande gemoedsstemming op de reis mogen aannemen. Hier daarentegen eene koortsachtige zucht naar het natuurlijke, een bijna ziekelijke afkeer van het kunstmatige. Men kan begrijpen hoe de Schrijver zich zal verbeten hebben, toen de gids, die hem en zijn reisgezel naar de Baumannshöhle geleiden zou, hen aan den ingang daarvan eerst onderhield - en wel in dichtmaat - over de wonderen van het hol. Waarlijk er is iets in van het jonge paard, dat een poos lang de knellende banden van onvrijheid gevoeld hebbende, zich daarna er van verlost ziet en nu waardiglijk zijne vrijheid viert. Neen! De natuur wordt niet schooner, al wordt tot hare verheerlijking de kunst naar beneden getrapt; de afstand tusschen de beide moge dan nog dezelfde zijn, maar het standpunt van beschouwing is niet natuurlijk meer. En zeker de natuur is niet heerlijker voor hem die geene bevrediging vindt bij de kunst en het kunstmatige. Integendeel houd ik mij overtuigd, dat wie te midden van de menschenmaatschappij geen vrede vindt, dien vrede te vergeefs zoeken zal in de natuur; omdat hij alleen in het eigen binnenste te vinden is.
Wie weet hoe weinig hiervan de Schr. zich aan te trekken hebbe! niets zou Ref. aangenamer zijn dan dit te vernemen, maar dan - zooals socrates een wijsgeer was, hoewel de

{==727==} {>>pagina-aanduiding<<}
gelaatskundige allerlei min loffelijke eigenschappen op zijn wezen las, en hij daarin, volgens socrates' eigen erkentenis, tolk der waarheid was, zoo zou het kunnen zijn, en zoo zal het misschien ook wezen, dat enkele woorden en uitdrukkingen, door den Schr. gebezigd, tolken zijn van gevoelens en gedachten in vroegeren tijd bij den Schr. opgeweld.
Of ik niet behoorlijk voor de schoonheden van de overige gedeelten ontvankelijk geweest ben, ligt mogelijk! maar twee Hoofdstukken voldeden mij bijzonder: de Brocken en de Baumannshöhle, en het zijn juist die, waarin opmerkingen uit het gebied der natuurwetenschappen ingevlochten werden. En geen wonder, mijns bedunkens. Tafereelen met de pen te schetsen, waarbij gewoonlijk het voornaamste is, de gemoedstoestanden, waarin men zich bevond, met woorden te beschrijven, is zeer moeijelijk, en nog moeijelijker misschien is het om door die woorden warm te worden, meê te zien, meê te voelen. Daarom wordt zulk een verhaal ligt mat, wanneer er niet iets bij is voor het verstand zelf, iets wat niet bestemd is om zich dadelijk in gevoel op te lossen. ‘Het bevreemdde ons niet, wat wij kort daarna in de nieuwspapieren lazen, dat één dag later (na hun doortogt) de diligence in die oorden door gewapende roovers geplunderd was. Het is inderdaad jammer voor de lezers van dit reisverhaal, dat wij aan eene dergelijke gebeurtenis ontkomen zijn. Zoo iets verdrijft den slaap!’ Juist! maar non tali auxilio! gaarne hadden we gezien dat winkler prins zijne reisbeschrijving opgeluisterd had met opmerkingen uit het gebied der natuurwetenschappen, zooals van senden er reeds vele invoegde, maar zich hoofdzakelijk - volgens de rigting van zijne studiën - tot historische opmerkingen bepaalde.
Als een lapsus calami merken we aan op bl. 28 de zinsnede: ‘Onze aarde zweefde als een weggeslingerd deel van den dampkring der zon, als eene dampvormige massa om dit hemelligchaam.’ Bij naauwkeurige overweging van deze zinsnede zal de Schr. zelf inzien, dat zij bijna zooveel onjuistheden bevat als woorden.
Overigens bevat het werk genoeg van de voorwaarden om menig lezer aangenaam bezig te houden, en wanneer Ref. niet oordeelde dat dit zelfs zeer waarschijnlijk is, zou hij zijn individuëel minder gunstig oordeel korter uitgedrukt hebben.

{==728==} {>>pagina-aanduiding<<}
Anders ‘wie 't beter weet, die spreke, zonder mijnen toorn!’
Of de 4 bijgevoegde platen het werk wel juist versieren, zou Ref. niet durven beweren. De kleur, het midden houdende tusschen lila en violet, waarmede ze alle, sommige rijkelijk voorzien zijn, voldoet het best op de plaat voorstellende het meer van Como.

a.s.

Eerste gronden der Maleische Taal, ter dienste van hen, die het Maleisch letterschrift op eene praktische en gemakkelijke wijze leeren willen. (,) door C. van Heerdt, Oud Indisch Ambtenaar. Met vijf gesteendrukte Schrijfvoorbeelden. Amsterdam, P.N. van Kampen. 1857. In 8vo. 65 bl. f :-90.

Voor hen, die de beginselen van de taal en het schrift der Maleijers willen leeren kennen, komt het, meer nog misschien dan bij vele andere talen, op eene juiste en duidelijke voorstelling en ontwikkeling aan. Vooral vordert het eigenaardige gebruik van het Arabisch letterschrift bij het schrijven van het Maleisch een voldoend inzigt in den aard van dat middel, om deszelfs aanwending regt te leeren verstaan. Daartoe wil de S. eene handleiding geven in dit werkje, door hem Eerste gronden der Maleische Taal genoemd, maar dat, naar de bedoeling des S., juister had moeten heeten: aanwijzing tot het leeren van Maleisch letterschrift. Of nu daaraan bij den grooten voorraad van werken over het Maleisch behoefte was, meenen wij te moeten betwijfelen, maar meer nog, dat hier eene praktische en gemakkelijke handleiding tot dat doel gegeven is. Bij het doen van werktuigelijke verrigtingen kan men vaak zekere handgrepen aanwijzen, die den arbeid vlugger en gemakkelijker maken: bij het leeren van vreemde talen zijn die zoogenaamde praktische en gemakkelijke aanwijzingen meestal inderdaad zeer onpraktisch en ongemakkelijk. En voorwaar niets is natuurlijker. Wie de gronden eener taal, van de uitdrukking van het menschelijk denken, op eene uiterlijke en oppervlakkige wijze zich zoekt eigen te maken, die zal weldra ondervinden, dat hij het werktuigelijk geleerde ook niet kan gebruiken, en wat van de taal in het algemeen geldt, dat is ook voor een goed deel van toepassing op die schriftsoorten, die, gelijk het Maleisch, in eigenaardig verband staan met de

{==729==} {>>pagina-aanduiding<<}
geschiedenis en den aard der taal, waarvoor zij gebruikt worden. Naar onze meening heeft de S. de zaak wel gemakkelijk gemaakt voor zich zelven, maar niet voor hen, die de gronden van het Maleisch willen leeren, en dat wel omdat hem zelven blijkbaar naauwkeurige kennis van zijn onderwerp, en vooral de geschiktheid ontbreekt om over taalkunde met juistheid en duidelijkheid te spreken. Er zijn in deze weinige bladzijden weinig volzinnen, waar die onbekendheid met de behandelde zaak, of die onjuistheid en onduidelijkheid van voorstelling en uitdrukking niet zigtbaar zijn, en natuurlijk moet daaruit voor den lezer gebrek aan verstaanbaarheid, of begripsverwarring voortkomen. Zoo bezigt, om enkele voorbeelden te noemen, de S. herhaaldelijk het woord accent, niet in spraakkunstigen zin, maar gelijk het wel eens, in navolging der Franschen, in het dagelijksch leven van eene eigenaardige uitspraakswijze van zekere klanken wordt. Zoo verklaart de S. bladz. 8 de eerste letter 
{== afbeelding 	==} {>>afbeelding<<}
    
 door ā, a, en noemt hij haar de meest vermogende en eigenlijk eenige klinker in het Maleische alphabet, terwijl deze letter inderdaad nooit een klinker is, maar of als spiritus lenis het voertuig is van een klinker, of tot verlenging van den voorafgaanden a-klank wordt gebruikt. Wie alleen mogt geleerd hebben, wat de S. over deze letter, de 
{== afbeelding 	==} {>>afbeelding<<}
    
, en de halfklinkers 
{== afbeelding 	==} {>>afbeelding<<}
    
 en 
{== afbeelding 	==} {>>afbeelding<<}
    
, zegt, zal onmogelijk de beteekenis dier letters leeren verstaan. Op bladz. 4 wordt de letter 
{== afbeelding 	==} {>>afbeelding<<}
    
 vermeld, met de verklaring, dat zij alleen in het Alphabet voorkomt, maar waarom dan
een letter in het alphabet opgenomen, die nimmer wordt gebruikt? Wat de S. op het einde van bl. 5 zegt: ‘bij deze letters voegen de Maleijers ten overvloede de zamengestelde letter 
{== afbeelding 	==} {>>afbeelding<<}
    
 Lam-alif-hamzah’, enz. heeft, zoo als het daar staat, slot noch zin. Waarom de Maleische schoolmeesters bij de letters ook de letterverbinding 
{== afbeelding 	==} {>>afbeelding<<}
    
 lam-alif, alsmede het teeken hamzah genoemd, voegen, schijnt de S. zelf niet begrepen te hebben. Op bladz. 7 heet het: ‘de Maleijers hebben hun alphabet grootendeels overgenomen uit (!) dat der Arabieren,’ maar waar het overige van daan gekomen is, blijkt niet. Op bladz. 10 volgg. wordt van eenige letters gezegd, dat zij alleen in Arabische (waarom niet ook in Perzische?) woorden voorkomen, maar van andere, bij wie dit evenzeer het geval is, vermeldt hij dit niet. Op bl. 11 lezen wij 
{== afbeelding 	==} {>>afbeelding<<}
    
 saksi, getuige, of siksa, straf, als waren beide woorden dezelfde, terwijl de

{==730==} {>>pagina-aanduiding<<}
bedoeling is, dat in beiden de eerste 
{== afbeelding 	==} {>>afbeelding<<}
    
 in 
{== afbeelding 	==} {>>afbeelding<<}
    
 verwisseld worden. Wat de S. op het einde van bl. 12 van de uitspraak der eind-letter 
{== afbeelding 	==} {>>afbeelding<<}
    
 zegt, is onjuist en niet met de aangehaalde voorbeelden uit het Fransch te vergelijken. Even onjuist is hetgeen bl. 8 over de meddah, bl. 18 over de hamzah wordt geleerd, en waardoor de bedoeling dier teekens voor den leerling wel geheel onverstaanbaar zal zijn. Onjuist uitgedrukt en daardoor onbegrijpelijk is hetgeen bl. 15 voorkomt, dat er in het Maleisch soms vijf- of zes-lettergrepige woorden zijn, welke enkel uit medeklinkers bestaan! Niet minder vreemd is de opmerking op dezelfde bladzijde, dat het Maleisch, behalve de beide (?) neusklanken, geen enkel geluid heeft, dat vreemd heeten mag. Op eenige plaatsen, b.v. bl. 16 en 21, wordt van eene wet der euphonie gesproken, maar nergens wordt verklaard, welke die wet zou zijn. Wij twijfelen, of het mogelijk zal zijn, dat een leerling eenig duidelijk, veel minder een juist begrip kunne verkrijgen van de zaken, die in de eerste 5 paragraphen van dit boekje worden behandeld. - In de §§ 6 en 8 geeft de S. voorbeelden tot oefening in het lezen, die allen ontleend zijn uit een Leesboekje, dat te Singapore in 1856 gelithographiëerd is uitgegeven. Bij die overname heeft de S. zich eene, niet altijd te billijken afwijking in de spelling veroorloofd, terwijl ook somtijds drukfouten zijn ingeslopen, b.v. bl. 35 in het opschrift van No. 4, waar voor 
{== afbeelding 	==} {>>afbeelding<<}
    
, de Singapoersche uitgave beter heeft 
{== afbeelding 	==} {>>afbeelding<<}
    
. Wij achten die overname min gelukkig, omdat het
genoemde boekje, door Engelschen voor de scholen te Singapore vervaardigd, gedurig van Engeland en Amerika gewaagt. Dat onze mededingers in Oost-Indië ook in hunne Maleische schoolboekjes gedurig van de wonderen van hun land spreken, is vrij natuurlijk, en hangt met hunne zucht zamen om al wat Engelsch is aan de inlanders aan te bevelen: maar in een Hollandsch leerboek vinden wij de letterlijke overneming van zulke dingen minder doelmatig. Op eene enkele plaats evenwel, waar van een beestenspel, of Museum van natuurlijke historie wordt gesproken, op bl. 37, heeft onze S. het gewaagd om voor Negri Ingglis, Engeland, van het Singapoersche boekje, Negri Wolanda, Nederland te plaatsen. Even ondoelmatig achten wij voor Hollandsche leerlingen het met Engelsche woorden doorspekte stukje in Singapoersch Maleisch op bl. 57, waar ook het woord 
{== afbeelding 	==} {>>afbeelding<<}
    


{==731==} {>>pagina-aanduiding<<}
ten onregte als een vermaleischte vorm van het Engelsche woord Jury wordt verklaard. De gemelde leesoefeningen, in het Singapoersche werkje op elkander volgende, worden bij onzen S., waarom weten wij niet, afgebroken door de 7e § over de schrijfwijze (dat wil zeggen: het schrift) der Maleijers, waarin een aantal kurieuze zaken voorkomen. Wij noemen daarvan slechts de vergelijking van eenen regel Maleisch schrift met eene rij bloemen, en de bewering, dat het schrift der Maleijers zelfs het meer symmetrische Arabische schrift in ongedwongen schoonheid verre overtreft! Uit dit laatste blijkt weder duidelijk, dat de S. over zaken spreekt en oordeelt, die hem geheel onbekend zijn. De modellen, door den S. op plaat V als proeven van schoon schrift den leerlingen ter navolging voorgesteld, schijnen ons minder geschikt, daar het meestal titels en opschriften zijn van Maleische boekjes, te Singapore gelithographiëerd, die door de grootte der letters en den meer versierden en kunstigen vorm juist niet als modellen voor eerstbeginnenden zijn aan te bevelen, terwijl ook de uitvoering der platen niet altijd zuiver en naauwkeurig is. Wat de S. eindelijk in § 9 mededeelt over het Maleisch met Romeinsche letter, is wederom zeer onduidelijk en ten deele onjuist uitgedrukt, terwijl het ons onbegrijpelijk is, hoe de S., blijkbaar onbekend met de geschiedenis en den eigenlijken aard van het gewigtig vraagstuk der transscriptie, zich den even ongepasten als aanmatigenden uitval tegen Dr. j.j. de hollander heeft kunnen veroorloven.
Genoeg, om ons ongunstig oordeel over dit werkje te staven. Uit deze proeve meenen wij geene aanwinst te mogen verwachten van de andere werken over Maleische taalkunde, die de S. in zijn Voorberigt aankondigt, tenzij hij zelf zich eerst grondiger met het Maleisch bekend make, en vooral leere zich over onderwerpen van taalkunde met meer juistheid en duidelijkheid uit te drukken.




Disputatio Philologica de Demetrio Magnete. Scripsit Guilielmus Antonius Scheurleer. Lugduni-Batavorum, Fratres van der Hoek. 1858. In 8vo. 128 bl. f 1-50.

De letterkundige bedriegerij van constantijn simonides eene zaak welke vóór eenige jaren in de geleerde wereld zoo

{==732==} {>>pagina-aanduiding<<}
veel gerucht maakte, schijnt niet zonder invloed te zijn gebleven op de keuze van het onderwerp voor het Akademisch proefschrift van den Heer w.a. scheurleer. - Onder de oude handschriften, welke simonides zeide te bezitten, bevond zich ook het verloren gegane werk van demetrius van Magnesia περὶ ὁμωνύμων ποιητῶν καὶ σνγγραϕέων. Simonides, wien men zeker geene philologische en palaeographische bekwaamheden kan ontzeggen, verkeerde echter omtrent dezen demetrius in dwaling; hij hield hem namelijk voor zekeren demetrius, Metropolitaan van Libyë, uit de tweede of derde eeuw na chr., eene dwaling, die daarom te meer bevreemding moet baren, omdat reeds dionysius halicarnassensis met lof van demetrius en diens bovengenoemd werk spreekt, en ook cicero in zijne brieven aan atticus een paar malen melding van hem maakt, op eene wijze, waaruit de Heer scheurleer, met een scherpen blik, het hoogst waarschijnlijk gevolg trekt, dat demetrius met atticus bevriend was. In allen gevalle bleek het, dat er groote duisterheid heerschte over dezen demetrius magnes, een man, die, als tijdgenoot van cicero, in het bloeijendst tijdvak der Romeinsche letterkunde leefde, zich door grondige geleerdheid en uitgebreide belezenheid onderscheidde, en zich een grooten naam had verworven, ook door de uitgaaf van bovengenoemd werk περὶ ὁμωνύμων π. κ. σ. -
Hoewel dit werk verloren ging, zijn er bij enkele schrijvers verscheidene fragmenten daaruit bewaard gebleven, aangehaald nu eens onder den naam van demetrius, meestal echter zonder dat de bron genoemd wordt, waaruit de aanhaling geput is. - De Heer scheurleer stelde zich tot taak, de duisternis welke den naam van demetrius magnes omhulde, zooveel doenlijk, op te heffen, en niet alleen de onder diens naam aangehaalde fragmenten te verzamelen, maar ook alle plaatsen, welke inwendige kenmerken droegen van aan dien schrijver ontleend te zijn, al was de naam van demetrius daarbij niet genoemd, te vereenigen. Het zijn de vruchten van dezen niet gemakkelijken arbeid, van dit veelomvattend onderzoek, welke de Heer scheurleer in zijn Demetrius Magnes aan de geleerde wereld aanbiedt.
Na eerst met veel scherpzinnigheid, uit de weinige gegevens die hem ter dienste stonden, den tijd waarin demetrius leefde en schreef te hebben aangeduid, stelt de Schrijver een onderzoek

{==733==} {>>pagina-aanduiding<<}
in naar het vaderland van dezen man. Dit onderzoek levert echter minder bevredigende uitkomsten op, en geeft den Heer s. geene genoegzame zekerheid, om te durven beslissen of demetrius uit Magnesia in Carië, of wel uit de gelijknamige stad in Lydië afkomstig is.
Daarna handelt de Heer s. over de geschriften van demetrius; slechts twee daarvan zijn bekend, een van wijsgeerigen inhoud, en van 't welk alleen de titel in cicero's brieven genoemd wordt; περὶ ὁμονοίας namelijk, terwijl van het tweede, ὁμώνυμοι ποιηταὶ συγγαϕεῖς τε καὶ πόλεις, hier en daar fragmenten voorkomen. Deze fragmenten zijn bijeenverzameld, in alphabetische orde gerangschikt, en met kritische aanteekeningen voorzien. Ziedaar in algemeene trekken den hoofdinhoud van het verdienstelijk proefschrift des Heeren scheurleer.
De behandeling van dit onderwerp gaf den Schrijver aanleiding menig betwist punt te bespreken, en naar ons gevoelen zijn de gronden, waarop de Heer scheurleer zijn eindoordeel doet steunen, over het algemeen overtuigend. Het doel, 't welk demetrius met zijn werk beoogde, wordt duidelijk uiteengezet, en de bronnen opgegeven, welke hij hoogst waarschijnlijk bij zijn onderzoek gebruikte. Bij de bestrijding van het gevoelen van bähr, die het werk, getiteld: περὶ ὁμονοίας, aan een anderen demetrius toeschreef, hadden wij verwacht ook de meening van wieland behandeld te zien, die in zijne voortreffelijke aanteekeningen, gevoegd bij zijne vertaling der brieven van cicero aan atticus, demetrius van Magnesia een onbeduidend boekenmaker noemt, en den in den brief bedoelden vriend van atticus den naam geeft van dionysius van Magnesia. Wieland geeft de gronden, waarop dit gevoelen steunt, niet op. Zijn die bekend, en welke zijn zij?
Op den naam aeschines verdienen opmerking de redenen welke den Schrijver deden vermoeden, dat deze plaats uit diogenes laërtius aan het werk van demetrius ontleend is. Zij getuigen zoowel van een opmerkzamen geest, als van juiste oordeelkunde. Doch wij zullen den Schrijver niet volgen in zijne met veel zorg bewerkte aanteekeningen, waarin wij ook nu en dan gelukkige conjecturen vonden voorgesteld, en wij gelooven onze korte aankondiging te moeten besluiten met den Heer scheurleer geluk te wenschen, dat hij zijne moeijelijke en veelomvattende taak op eene zoo loffelijke wijze heeft volbragt.

{==734==} {>>pagina-aanduiding<<}

Op enkele drukfoutjes, en plaatsen waar de interpunctie min juist is, hebben wij niet willen hechten; erger is het wanneer de aangehaalde plaatsen niet juist zijn aangegeven, zoo als reeds op pag. 1, in de noot, waar in plaats van, The Athenaeum Feb. 16 1857. moet gelezen worden 1856.




De Kerkregisters, naar het Engelsch van George Crabbe, en De Predikantsdochter, door K. Sijbrandi. Te Amsterdam, bij J.D. Sijbrandi. 1858. In postformaat. 162 bl., in linnen band, met 3 platen. f 2-20.

De Engelsche poëzij heeft, bij het ontluiken onzer jongere letterkunde, op haar een grooten invloed uitgeoefend. En geen wonder! Op het einde der vorige en in het begin van deze eeuw, nam Engeland eene schitterende en onbetwiste eereplaats in op het gebied der letteren; bloeide dáár de rijke gaarde der poëzij in een weelderigen overvloed, wèl geschikt om de oogen der opkomende dichterschool ten onzent tot zich te trekken, en tot navolging en mededinging te prikkelen. Rijk en uitnemend mogt de schat genoemd worden, waarop de Britsche Muze bogen kon, bij het noemen der namen van een cowper en burns, een scott en moore, een southey en wordsworth, een byron en shelley, en zoovele anderen meer, van zeer uiteenloopende rigting en zeer verscheiden gaven. En vond niet de magtig ontwaakte geest der nieuwere tijden, voor al zijne verschillende, vaak tegenstrijdige, behoeften, wenschen, denkbeelden, de beste, de volledigste uitdrukking in het veelstemmig lied der Engelsche poëzij? Geen wonder dan, dat de schitterende letterkunde der hoog begunstigde zusternatie ook ten onzent haar magtigen invloed deed gevoelen, zoowel door de meer of minder gelukkige overbrenging van verscheidene harer meesterstukken in onze taal, als ook - en vooral - door den stempel, dien hare studie drukte op de oorspronkelijke scheppingen van menigen onzer jongere dichters. Eene nieuwe proeve, beide van den rijkdom der Engelsche poëzij en van haar magtigen invloed, ligt voor ons: de Heer sijbrandi schonk ons eene vertaling van crabbe's Kerkregisters. Vreemd mag het bijna schijnen, dat hij, aan wien wij bereids eene vertaling van moore's Val der Engelen en de Peri en het Paradijs,

{==735==} {>>pagina-aanduiding<<}
te danken hebben, zich bewogen gevoelde om juist dit gedicht van crabbe over te brengen. Het pleit voor 't minst voor des Vertalers veelzijdigen, eklektischen smaak. - George crabbe, de eerwaarde geestelijke der Engelsche staatskerk, is een dichter, die, zoo hij door de ter behandeling gekozen stof, zich bij de nieuwe school aansluit, door den vorm en de wijze van behandeling daarentegen tot de oude, klassieke school behoort. Hij versmaadt - met puriteinsche gestrengheid zouden wij zeggen - alle versierselen en elken tooi; geen weelderige arabeskenlijst omvat zijne ernstige, strenge beelden; geen streelend kleurenspel verzacht, door kunstig verdeeld licht en bruin, de schelle tinten en donkere schaduwen. Zijne poëzij houdt der wereld een spiegel voor, waarin zij zich-zelve aanschouwt, gelijk cromwell zijn portret wenschte te zien: met al de lidteekenen en voren, door zorg en smart en zonde er in gegrift. Het beeld is niet altijd fraai, maar altijd waar. Gebrek aan verheffing, aan verbeelding, aan idealiteit, die ook aan de meest gewone onderwerpen een hooger leven en bezieling weet mede te deelen, is dikwijls aan de Engelsche letterkunde in 't algemeen, en bijzonder aan vele Engelsche dichters te laste gelegd geworden; - en crabbe behoort zeker onder hen, die deze beschuldiging treffen kan. Daartegenover staat eene groote en zeer ontwikkelde gave van opmerking, die niet zoozeer een ruimen kring van voorwerpen omvat, dan wel met juistheid en scherpte waarneemt, wat binnen dien gezigtskring valt. Deze zin voor werkelijkheid, deze naauwkeurige en consciëntieuse studie van het werkelijke leven, is een algemeene karaktertrek der Engelsche literatuur, dien zij zelfs in de weelderigste scheppingen der fantazie noode verloochent. Bijna al de echt-Engelsche dichters zijn realisten: zoo ook crabbe. Hij betreedt geen gebied van bespiegeling of fantazie,
maar bepaalt zich tot het gewone leven, en wel het landleven op een Engelsch dorp. Voorwaar, de kring is eng genoeg getrokken; maar wat dan ook binnen dien kring ligt, ontsnapt niet aan zijn scherpzienden blik. De geheele stof voor zijne poëzij ligt voor de hand: hij plundert den Olympus niet om zijne verzen te verrijken, hij roept de hulp in van apollo noch Muze; hij behoeft die ook niet. Hij zet zich neder in zijne rustige pastorij, slaat zijne kerkregisters open, en laat in eene bonte rij de beelden verschijnen, welke de

{==736==} {>>pagina-aanduiding<<}
namen in dat boek voor zijn geest oproepen. - Ze zijn niet altijd vrolijk en lagchend, die beelden, dikwerf treurig en zwart: naast het schoone en goede staat, onverzoend en het schier overschaduwend, het kwade en afschuwelijke.
Zie, daar verrijst voor des dichters oog de rustige, liefelijke woning van den welvarenden landman. Hij heeft ze goed gezien, getuige de getrouwe, photographisch-getrouwe, afbeelding, die hij er van geeft. Die nederige cottage, van welriekende kamperfoelie omrankt, zacht door de dalende zonne verlicht; van binnen zoo eenvoudig, zoo huiselijk, zoo comfortabel; waar ook voor smaak en weetgierigheid voedsel en voldoening te vinden is; waar de prentbijbel en bunyan vreedzaam prijken naast robinson en jack de reuzendooder, tegenover het portret van den gevierden held en den beroemdsten renner; die breede, gezellige haard, waar de vriendenkring bijeenkomt om in vrolijken kout, afgewisseld door hartig lied en kunsteloos spel, de rustige Zondag-avonden te slijten; - ziet gij dat alles niet voor u, te gelijk met dien moestuin, die den willigen arbeid des pachters eischt, als de welkome avondklok hem van zijn dagwerk ontslaat; en dat plekje ‘vlak bij de hut’, waar een rijke overvloed van bloemen tiert, die door kleurenpracht en liefelijke geuren oog en hart verkwikken? - Maar des strengen leeraars blik dwaalt ter zijde af van dit lief tooneel, daarheen, waar in die naauwe, morsige steeg, de bouwvallige, duistere woningen zich met moeite staande houden boven dien stinkenden poel van namelooze onreinheden, opgetast voor elke deur; daar woont gebrek en misdaad, onwetendheid en ondeugd, ellende en jammer van allerlei aard. De evangeliedienaar weet wat daar schuilt in die holen der ontucht en der verdierlijking; hij weet ook wat voortkomt uit die akelige, sombere verblijven; en de dichter schroomt niet dat donker tafereel in al zijne naaktheid te schilderen: niet omdat hij daarin behagen schept, of daarmede de ligt geprikkelde verbeelding wil opwekken, neen, maar:

‘Wie heeling brengen wil aan ziekte en kwalen, 
Ontzie de ellende niet der ziekenzalen.’ 

Dat is de wereld, dat is het leven. ‘'t Is goed en kwaad dooreengemengd’; - en dat karakter dragen ook de beelden, die nu op dezen stillen oudejaarsavond - wij verbeelden ons

{==737==} {>>pagina-aanduiding<<}
toch den vromen rector liefst op zulk een avond voor zijne opengeslagen kerkeboeken gezeten - voorbij des dichters blik heentrekken. 't Zijn portretten, sommigen werkelijk naar het leven; de anderen toch ook getrouw aan de werkelijkheid ontleend. - Hij leest zijne dooplijst: reeds deze opent met een kind der schande; - en de treurige geschiedenis der schoone lucy van den molen herleeft in zijne herinnering. Och, het is eene zeer gewone, alledaagsche geschiedenis, dat verhaal van een jong en schoon dorpsmeisje, door een stuggen en dwazen vader in hare liefde gedwarsboomd, in 't eind bezwijkende voor den hartstogtelijken aandrang van haar minnaar, en straks, moeder eer zij echtgenoot, weduwe eer zij bruid werd, in hare eenzaamheid met haar jammer alleen gelaten, terwijl haar minnaar den dood vindt in de golven, in stede van den bruidschat dien hij zoeken ging. - ‘Es ist eine alte Geschichte, doch bleibt sie immer neu’ - en ook in crabbe's eenvoudig lied roert en treft zij ons, en achten wij de ongelukkige lucy van den molen wel het schoonste en best bewerkte der ‘portretten’, door het doopboek in 's dichters verbeelding of herinnering gewekt. - En zoo gaat het verder: bij elken naam verrijst een nieuw beeld: het kind der eerzame, brave, stil-eenvoudige landlieden; de tweelingen, die den kinderlievenden gerard een wel wat te rijken zegen toeschenen; het kind der armen, weeze bij hare geboorte, maar welwillend opgenomen door de vrome meesteresse der dorpsschool, wier uitmuntend portret wij u noode onthouden. Daar is richard maandag, de vondeling, wiens naamgeving de geheele dorpsraad in verlegenheid bragt, hij, de voetwisch, de martelaar, de paria van het armhuis en het kerspel, die alles leed en geduldig verdroeg en allen elke dienst bewees, tot hij op zekeren dag verdween, en - na jaren - de dagbladen den lof verkondigen van den
rijken heer van Richardshof, die bij zijn algemeen betreurden dood, kostbare giften had vermaakt aan velerlei instellingen en gestichten, en ook vier malen 's jaars veertig brooden aan het huis, waar hij zijne blijde jeugd gesleten had. Dan volgen straks de namen van vijf knapen, zonen van een ruwen woestaard, de esprit-fort der dorpskroegen, wiens spottend ongeloof en vuile taal de vrome vrouwtjes schrik aanjoeg, en den gasten der herberg halve bewondering afdwong, schoon hem niemand in ziekte en leed om

{==738==} {>>pagina-aanduiding<<}
raad of troost vroeg. Hij kwam om op een zijner strooptogten; en het medelijden trok zich zijner kinderen aan, wier namen nog in geen kerkregister vermeld stonden. - Dat is het doopboek. Voor die allen ligt de toekomst nog in nevelen gehuld, en blijft de vraag nog onbeantwoord, wat hun het leven brengen zal, en hoe zij den levensbeker aannemen en ledigen zullen. Hoe anderen dat deden, welke stormen over anderer hoofden losbarstten, welk bitter zielelijden anderer deel werd, daarvan moge het register getuigen dat nu wordt opgeslagen: het register der in het kerspel gesloten huwelijken.
En wederom treden wij langs de rij dier portretten van bruiden en bruidegoms, zoo verschillend in leeftijd, stand en lotgeval. Hier, de ongelukkige nathan kirke, de raadsman en strenge censor weleer, nu op zijn ouden dag de speelbal zijner jonge, ijdele vrouw; dáár, de flinke, slimme donald, voor alle bekoorlijkheden koel, maar die behendig de gunst won der bedaagde en bemiddelde keukenmeid. Dan weder tooneelen van ellende: ontijdige, gedwongen huwelijken, met schaars verholen afkeer gesloten, terwijl straks de ellende en schande vergeten wordt in ruwe uitspattingen en dronkenschap. En daar staat zij voor ons, de schoone, lieftallige, zachte phoebe, ter kwader uur haar hart en hand wegschenkende aan een nietswaardigen ellendeling, een ijdelen pronker, en nu in armoede en ellende gestort. Dit is een portret naar het leven, uitvoerig, met diep gevoel en treffende waarheid geschilderd; een waardige tegenhanger van lucy, in den eersten zang. Hoe treft zij ons, die arme bleeke vrouw, de eens zoo bloeijende, frissche maagd, als zij daar, met een kind op den arm en een kind onder 't hart, dien glibberigen kleiweg betreedt, zwoegende onder haar zwaren last, tot zij uitgeput van vermoeidheid neêrzinkt, met moeite oprijst, en zich voortsleept tot den drempel harer treurige woning! Welk een wereld van lijden in die weinige regels:

‘Doch wie is de arme..... de afgeknakte bloem? 
't Is phoebe, zij, eenmaal der maagden roem, 
Wie 's minnaars vurig oog, zijn warme woorden, 
Zijn zoete vlei- en leugentaal bekoorden..... 
Ach, al te vroeg zag hij zijn wensch vervuld! 
Te laat bedekte de echt de zonde en schuld; 
En toen vergat de ontrouwe woord en eeden, 
Toen werd zij, de eens vergode, ruw vertreden.’ 


{==739==} {>>pagina-aanduiding<<}

Doch, te midden van al die sombere en droevige tooneelen, vertoonen zich ook blijder en gelukkiger voor 's dichters oog. Hij kent ook in zijn dorp menig stil en vreedzaam huisgezin van welvarende pachters of ijverige daglooners. Valt dan ook de arbeid zwaar voor de karige bete broods, onder velen verdeeld, toch troost het uitzigt op een gelukkigen ouderdom, als de kloeke knapen en frissche dochters de taak zullen overnemen en voor zich-zelven en de grijze ouders het brood verdienen. Dan, door de liefde en dankbare zorg hunner kinderen en kindskinderen omringd, slijten die ouders in rust hunne overige dagen, en blikken kalm op de naderende ure des scheidens.
Maar eer hun leven, met al zijne zorg en vreugde, zijne weelde en smart eindigt, en hunne nagedachtenis vergaat in het zwijgende graf, verschijnen hunne namen nog eenmaal in die kerkregisters, die hen vergezellen op den ganschen levensweg, in dat derde register der begrafenissen. En als hij dat sombere boek des doods openslaat, denkt de Christenleeraar aan zoo menig sterfbed, waarbij hij stond in het vervlogen jaar; hij denkt, hoe weinig berusting, hoe zwak geloof, hoe wankele hoop hij daar vond, tegenover zooveel zelfmisleiding, verdooving, angst of ijdele gerustheid. Hij denkt aan den lang verwachten en toch nog plotselingen dood van den ruwen, pogchenden, dronken waard uit de Halve Maan, midden in zijne zonde en dwaasheid neêrgeveld; aan de schrandere, bedrijvige, zoo geheel met hare bezigheden en zorgen vervulde vrouw en weduwe, die met vaste hand het groot gezin bestuurde, en wie ook de dood zoo geheel onvoorbereid vond: zij, de geachte, de met vreezen geëerde, maar noode beminde - bij wier rijke nalatenschap de kinderen zich spoedig troostten over het droevig verlies. Hij denkt aan de stille begrafenis van dien jong geborene, zoo spoedig afgeroepen van de pas betreden aarde; en aan de weidsche pracht en gehuurde smartbetooning, waarmede het lijk der burgtvrouwe, die bij haar leven het dorp vreemd bleef, ten grave werd gevoerd. Hij denkt aan de ouderwetsche catharina, de statige maagd, wie het denkbeeld, van al hare kostbaarheden te moeten scheiden, zooveel schrik aanjoeg; aan den vromen, kloeken izaak aston, wien de welkome dood van het gevreesde armenhuis verloste; aan richard dingsley, den armen zwerver, en nog aan zoo-
{==740==} {>>pagina-aanduiding<<}
vele anderen meer, die allen heengingen naar dat zwijgende, geheimzinnige land, tot welks poorten hij hen uitgeleide had gedaan. En hoor, daar luidt weder de nimmer rustende doodklok! Voor wien? - voor den ouden koster, die reeds vijfmaal eens rectors lijk
ter aarde bestelde, en wiens blik en glimlach zijne betuiging weêrspraken, als hij zijn verhaal van zijne vorige meesters met den wensch sloot: dat hij nu hoopte de eerste te zijn. Wel, hij was de eerste, en zijn naam sluit het doodboek, en te gelijk ‘het kunsteloos verhaal van 's armen lief en leed.’
Ja, wel een kunsteloos verhaal, onopgesmukt en eenvoudig, als eenig verhaal zijn kan. Niet in dichterlijken tooi, niet in rijkdom van beelden of pracht van uitdrukking, niet in treffende toestanden en onverwachte wendingen, ja, ook niet in verhevenheid of diepte van gedachten, moet de verdienste van dit dichtstuk gezocht worden. Van dit alles vindt men niets. De stijl is overal zuiver, maar even eenvoudig, en verheft zich bijna nooit tot eenige vlugt, is veeleer niet van eentoonigheid vrij te pleiten, wat zeker ook voor een deel aan den minder behagelijken, stijven vorm ligt. De verhaalde gebeurtenissen zijn - wij zagen het - zeer alledaagsch, en de daaraan geknoopte opmerkingen en beschouwingen zijn ook, ja, waar en juist, doch tevens meestal gewoon en volstrekt niet verrassend of nieuw. Maar de kracht en waarde van dit gedicht, datgene waardoor het toch ten einde toe boeit, ligt in de volkomen waarheid der voorstelling, in de zuivere schildering van echt-menschelijke karakters en toestanden. Crabbe verstaat de kunst, om in weinige woorden, in weinige trekken, eene geheele geschiedenis te geven. Die korte, bijna zoo schrale verhalen van lucy, van phoebe, van den waard, van dingsley, van aston, ze zijn inderdaad biographiën: die menschen leven, zij staan voor ons in hun karakter, hun levensloop; hoe weinig wij ook eigenlijk van hen vernemen, zoo is toch dat weinige voldoende om ons hun toestand geheel begrijpelijk te maken. Dit is eene uitnemende kunst, die getuigt van diepe menschenkennis en ernstige studie, van groote opmerkingsgave en gerijpt nadenken, - maar, om welke te waarderen, ook nadenken en opmerkzaamheid gevorderd wordt. Daarom zal dit gedicht - in tegenstelling van vele anderen - bij eene herhaalde lezing meer bevallen dan bij de eerste kennismaking,

{==741==} {>>pagina-aanduiding<<}
en met vernieuwd genot het onderzoek loonen. Daarbij zouden wij wel bij den lezer eene zekere mate dier eenvoudigheid van geest wenschen, die steeds zeldzamer en kostbaarder wordt. Want ook des dichters standpunt is eenvoudig. Zijne levensbeschouwing is zeker niet altijd helder en vrolijk, hij is niet van meening ‘que tout est pour le mieux dans le meilleur des mondes’: integendeel, hij ziet veel ellende en zonde en jammer, maar hij overdrijft niet, en brengt niet met opzet donkerder schaduwen op zijne schilderij, ten einde de lichtpartijen te meer uit zouden komen. Ook zoekt men bij hem vergeefs de voorstelling en analyse dier grootere en diepere ellende van ongeloof en twijfel, van schuld en wroeging in eigen hart, zoo meesterlijk door byron geschilderd. De jammer, dien hij teekent, is van anderen aard, ontspruit uit andere, meer gewone, zoo gij wilt meer oppervlakkige, oorzaken: zorgeloosheid, onbedachtzaamheid, onmatigheid, hoogmoed, ligtzinnigheid, en wat er meer bron van ellende voor den mensch, in den kring des gewonen levens, zijn kan. Daartegenover toont hij, hoe arbeidzaamheid, ernstige bedachtzaamheid, spaarzaamheid, matigheid en godsvrucht de lasten en plagen des levens verligten en zegen en geluk aanbrengen. Zie, dat alles is nu zeer gewoon, zeer eenvoudig, terre à terre; - en zou deze ouderwetsche moraal, ook al is ze in treffende beelden voorgedragen, welkom zijn bij de overspannen, overprikkelde kinderen dezes tijds? - Wel, misschien is het juist daarom goed haar nog eens in herinnering te brengen. En welligt is het ook goed aan onze dichters te toonen, hoe ook het eenvoudigste menschenleven, het leven op een vergeten dorp, nog rijkdom van poëzij in zich bevat, voor wie oogen heeft om te zien en een hart om op te merken. Dat had crabbe; en dan mogen wij aarzelen hem den naam van een groot dichter te geven, wèl overtuigd, dat daartoe nog meer behoort: - voorzeker zal
men hem den lof niet onthouden van een bekwaam opmerker en talentvol schilder van menschelijke karakters en toestanden te zijn.
Verzen vertalen is een moeijelijk werk, dubbel moeijelijk waar het de overbrenging geldt van Engelsche verzen: de bekwaamsten hebben daarbij vaak hunne zwakheid gevoeld. Deze vertaling, waarbij vooral het zooveel mogelijk bewaren van des oorspronkelijken dichters eigenaardigheden ten doel werd

{==742==} {>>pagina-aanduiding<<}
gesteld, laat zich over het algemeen goed en vloeijend lezen; terwijl wij om den wille der genoemde moeijelijkheid, enkele minder aangename rijmen, enkele hardheden en stroeve vormen over het hoofd mogen zien. Liever willen wij den Heer sijbrandi danken voor deze overbrenging der ‘Kerkregisters’, te gelijk met het verzoek meer dergelijke gaven van zijne hand te ontvangen.
Eene korte levensschets van crabbe opent het nette, met twee fraaije en een middelmatig plaatje versierde, boekje, dat verder besloten wordt met een oorspronkelijk vers des Heeren sijbrandi, ‘De Predikantsdochter’ getiteld. Dit vers, - reeds van vroegere jaren aan de lezers van dit tijdschrift bekend - wordt ons gegeven als proeve, niet van crabbe's poëzij, maar in zijn trant. Het is in denzelfden vorm gedicht en beweegt zich dan ook in den kring van het eenvoudige leven in eene dorpspastorie. De arme, bedrogene elize, wier treurig lot daarin wordt geschilderd, verdient voor 't minst ons medelijden, ook al zouden wij haar niet op gelijken rang durven plaatsen met crabbe's lucy's en phoebe's. De Heer sijbrandi, die den geest des Engelschen dichters zoo wel leerde kennen en begrijpen, moge zich opgewekt gevoelen, om ons eene nieuwe oorspronkelijke proeve, niet alleen in diens trant, maar ook van diens poëzij te schenken. Wie zou voor die taak beter berekend zijn dan hij?

j.m.





De Globe. Schetsen van Landen en Volken. Bijeenverzameld door K.H. Vink. XXe Deel, 1e Stuk. Met eene plaat. Amsterdam, J.D. Sijbrandi. 1858. In 8vo. 238 bl. f 7-20 per Jaargang.

Terwijl Ref. zich bij gelegenheid der aankondiging van een vroegeren jaargang van dit tijdschrift gedrongen zag, om een afkeurend vonnis te vellen over de wijze, waarop het geredigeerd werd, was het hem een waar genoegen, toen hij vóór eenigen tijd door middel van een der dagbladen bekend werd met den inhoud van het laatst verschenen deel. De bloote opgave van den inhoud deed reeds vermoeden, dat de nieuwe redactie zich bewust was van de roeping van het tijdschrift, en de nadere kennismaking met de ter aankondiging toegezonden

{==743==} {>>pagina-aanduiding<<}
afleveringen bevestigde ten volle de voorloopig gunstiger gestemde meening. Geheel anders, dan in de vorige deelen, waarin men soms te naauwernood vermoedde, dat zij schetsen moesten leveren van landen en volken, komt in het nieuwste geene bladzijde voor, waarvan men der Redactie zou kunnen verwijten, dat zij misplaatst is. De rij der mededeelingen wordt geopend door het hoogst belangrijke stuk, dat uit de ‘Revue des deux Mondes’ van dit jaar overgenomen is: De vooruitgang van Rusland in Siberië en de omliggende landen. Dit stuk, grootendeels naar aanleiding van w. atkinson's Reizen door Siberië (1847-1855) geschreven, beschrijft de rijkdommen van Rusland in Azië, en geeft een tafereel van de in dit werelddeel steeds toenemende magt van Rusland. Vrienden, zoowel als vijanden van dit land - en van beide vindt men ten onzent hartstogtelijke - kunnen dit stuk niet anders dan met de hoogste belangstelling lezen. Het schetst Rusland in zijne ware grootheid, als het rijk dat voornamelijk geroepen schijnt, om de beschaving voort te planten bij de Aziatische Nomaden. Door een Franschman geschreven, terwijl de pas geëindigde oorlog in de Krim, die een strijd genoemd is van de beschaving tegen halve barbaarschheid, nog versch in het geheugen lag, is het geen wonder, dat Ruslands veroverings-politiek in Azië - zeker omdat geene Europesche mogendheid zich daartegen verzetten kan - naar een anderen maatstaf beoordeeld wordt, dan Ruslands handelwijze met Turkijë, welke aanleiding gaf tot den oorlog met Engeland en Frankrijk. Maar hoe men in staatkundige kringen ook moge oordeelen over die langzame, maar gestadig voortgaande ontwikkeling van Ruslands magt en invloed in Azië, met welgevallen staart de vriend van beschaving op hetgeen daar door dit rijk voor de groote zaak der ontwikkeling van het menschdom verrigt wordt. ‘Voorbeelden wekken, leeringen
trekken’, is een oud gezegde, dat in twee woorden de uitkomsten opgeeft van de verschillende wijzen, waarop de mensch tot hooger inzigten en bedoelingen gebragt kan worden. De laatste wijze is tot nog toe vooral door de volkeren van Germaanschen en Celtischen oorsprong in beoefening gebragt bij hunne pogingen, om beschaving en Christendom onder wilde of half-beschaafde volkeren te brengen; in de voorbeelden, die naast de leeringen aangeboden werden, lag dikwijls al zeer weinig opwekkelijks,

{==744==} {>>pagina-aanduiding<<}
of het moest zijn ten kwade. Vraag b.v. hoeveel de Indianen in Amerika gebaat zijn door hetgeen de Engelschen of Spanjaarden en hunne nakomelingen met hen gedaan hebben. Zij zijn teruggedeinsd voor eene beschaving, die zij niet begrepen, en weggesmolten door de verkeerdheden, welke deze met zich meêbragt, even als degene die lang in het donker verkeerd heeft, terugdeinst, wanneer plotseling een hel licht hem bestraalt. Langzaam moeten de oogen daaraan gewoon gemaakt worden, en zij zullen zelf naar het licht beginnen te haken.
Zóó handelt Rusland ten aanzien van de Kirgisen, wien zij bij de half-beschaafde grens-kozakken, die het rijk aan hunne zijde beschermen, de voordeelen der beschaving doet zien. ‘Voorbeelden wekken’; dat is de wijze, waarop Rusland in Azië de beschaving verspreidt. ‘Zoowel ten Zuiden, als ten Noorden van den Altaï, in de steppen van Midden-Azië, even als in de vlakten van Siberië, verzachten de Aziatische nomaden door de aanraking met de kozakken hunne zeden en hunne levenswijze zeer, en door de gelijkheid van zeden gehoorzamen zij ook aan het oppergezag.’ Lang moge Rusland nog op diezelfde wijze ongestoord voortwerken, terwijl het tevens met ijver aan de uitbreiding van de beschaving in zijnen eigen boezem arbeide. Ik geloof niet, dat die ontwikkeling van magt voor Europa het noodlottige gevolg zal hebben, dat een wind van barbaarschheid daar over heen zal gaan waaijen; integendeel de wind, een wind van beschaving zal met te meer kracht uit het Westen van Europa naar het Oosten en naar Azië waaijen, naarmate zij dáár met te meer kracht heengezogen wordt. De lezers van ‘De Globe’ zullen ongetwijfeld met genoegen deze mededeelingen aangaande Rusland ontvangen, in zooverre ze hun niet reeds uit de ‘Revue des deux Mondes’ bekend waren.
Even belangrijk mag genoemd worden de schets van den tegenwoordigen toestand van Montenegro, ingelijks uit het zoo even genoemde maandschrift overgenomen. Ik kan mij moeijelijk een Nederlander voorstellen, die met dit kleine volkje van de Zwarte Bergen niet te meer sympathie voelt, omdat zijne eigene geschiedenis spreekt van een tachtigjarigen strijd zijner vaderen tegen willekeur en gehate overheersching, zooals die, waartegen de Montenegrijnen reeds eeuwen lang zich verzet hebben. Alleen van de diplomatie, die niet door beginselen

{==745==} {>>pagina-aanduiding<<}
van humaniteit schijnt geleid te worden, laat het zich, dunkt mij, begrijpen, dat zij niet alleen niets doet, om dien staat van onderdrukking van een klein en moedig, hoewel ruw bergvolk te doen ophouden, maar zelfs zooals de Engelsche en Oostenrijksche regering alles in het werk stelt, om dien toestand geheel ondragelijk te maken, zoodat zij het gemelde volkje met vernietiging bedreigt. Trouwens, van de zijde van Oostenrijk bevreemdt die houding niet; men denke aan Hongarijë en aan het onder Duitsche overheersching zuchtend Noordelijk Italië, en Engeland vreest misschien de Slavische volkerenfamilie, waartoe de Montenegrijnen behooren, omdat zij zeer zeker eens, wanneer het hunne beurt is om eene rol in de wereldgeschiedenis te spelen, Engeland naar de kroon zullen steken en zijne oppermagt fnuiken. - Behalve deze meer uitvoerige stukken vindt men in dit deel van ‘De Globe’ eenige oorspronkelijke bijdragen van den Heer j.b.j. van doren, verder over de laatste ontdekkingen in Zuid-Afrika door den zendeling livingstone, over de open Poolzee, over de goudmijnen aan de Frazer-rivier, benevens mededeelingen over de rivier Pei-ho nabij Peking, over nena sahib, enz.
Uit die inhoudsopgave blijkt reeds dat de Redactie zich beijvert, om betreffende de onderwerpen van den dag meê te deelen wat de jongste nasporingen op het gebied der land- en volkenkunde aan het licht gebragt hebben. Dat het publiek den ijver van Uitgever en Redactie zal weten te waarderen, mag men te meer hopen, opdat zij daardoor aangespoord mogen worden, om hun tijdschrift meer en meer aan zijne bestemming te laten voldoen.
Eenige opmerkingen en wenken wil Ref. nog in het midden brengen, bescheidenlijk aan de Redactie overlatende, in hoeverre zij daarvan gebruik kan en wil maken. In de eerste plaats dan, worde in vertaalde stukken zorg gedragen, dat de nationaliteit van den schrijver en de vooroordeelen welke deze medebrengt, in de vertaling niet te sterk uitkomen, in zooverre zulks namelijk te bereiken is, zonder den tekst bepaald te verwringen. In het laatste geval zou de tekst onveranderd gegeven kunnen worden met eenige aanteekeningen tot opheldering aan den voet van de bladzijde. Meestal zullen de lezers van ‘De Globe’ niet verlangen een stuk van dezen of genen schrijver zoo getrouw mogelijk vertaald te zien, maar

{==746==} {>>pagina-aanduiding<<}
zij verlangen bekend te worden met hetgeen de nieuwste nasporingen betreffende eenig land of volk geleerd hebben. Daarbij schijnt het mij de pligt van de Redactie, om bij deze of gene mededeeling, waar dit niet ongepast schijnt, te waarschuwen tegen eene eenzijdige opvatting. Zoo iets had, dunkt mij, bepaaldelijk kunnen en wel mogen plaats vinden met de laatste ontdekkingen in Zuid-Afrika, door den zendeling livingstone. Zonder de boeren, waarover l. bitter klaagt, zooals trouwens alle Engelschen en vooral hunne zendelingen doen, in bescherming te willen nemen, en hen tegenover de Engelsche berigten als een beeld van de verdrukte onschuld te willen voorstellen, geloof ik toch dat de door niets verzachte eenzijdige zienswijze en uitspraak van den Engelschen zendeling, voor menig Hollandsch oor een onaangename klank zijn zal. Is het wonder, dat wij voor de boeren aan de Kaap nog eenige sympathie gevoelen zooals zij zich sterk tot ons getrokken voelen? Waarlijk! ik geloof dat de boeren zich vrij wat meer, of ten minste evenveel over de Engelschen en de zendelingen te beklagen zullen hebben, als de laatste over de eerste. Eene aanmerking in dien zin ware voor den nationalen zin bevredigend geweest. - Om verder eene plaats aan te halen, waar eene geringe wijziging van den tekst boven letterlijke vertaling te verkiezen geweest zijn zou, zij gewezen op bl. 182 in het stuk: tegenwoordige toestand van Montenegro. Daar vinden we: ‘Men moet zich vooral wel wachten, om Turkijë naar Frankrijk te beoordeelen. Onze schoone eenheid, dit resultaat van onze nationale ontwikkeling, enz. zou hier onzin zijn.’ Eene geringe wijziging ware hier zeer wel aan te brengen geweest. De Redactie van ‘De Globe’ zal uit deze aanmerking Ref.'s bedoeling zeker wel vatten en denkelijk beamen, aangezien het er niet op aankomt om letterlijke vertalingen te leveren,
maar alleen om de meening van een schrijver onvervalscht weêr te geven in een Nederlandsch gewaad, passend voor Nederlanders.
De rubriek van korte mededeelingen verdient aanbeveling. Zij geeft gelegenheid om over veel wetenswaardigs nog te handelen, wat anders, wanneer alle stukken tot eene onmatige lengte moesten uitdijën, geene plaats zou kunnen vinden. Daarom geloof ik dat de Redacteur den dank van zijne lezers zou verdienen, wanneer hij zelden stukken in hun geheel

{==747==} {>>pagina-aanduiding<<}
overnam, zonder hier en daar, waar zich dat zonder nadeel laat doen, het een en ander, wat minder van belang is, uit te laten. Daardoor wordt weder ruimte gewonnen voor de rubriek van de korte mededeelingen, die men heden ten dage niet behoeft te vreezen dat ledig zal blijven bij gebrek van stof. Daarmede wordt zeker de taak van de Redactie wel moeijelijker, maar tevens eervoller, omdat zij der volledigheid nu naderbij komen kan. Gaarne erkent Ref. overigens, dat ook op dit punt het tegenwoordige Deel zich gunstig van menig vroeger uitgegeven onderscheidt, en hoopt hij van een volgend deel hetzelfde te kunnen getuigen, in vergelijking zelfs met het tegenwoordige.
Ook taal, stijl en correctie zijn aanmerkelijk veel beter dan vroeger: ten aanzien van de spelling van plaatsnamen gelooft Ref. te mogen aanbevelen, dat die in afwachting van het op de Calendae Graecae (dat wil zeggen: Mei of nooit) in te voeren algemeen Alphabet zooveel mogelijk verhollandscht worden.
Uitgever en Redactie zij dan thans de ruimste ondersteuning van het publiek toegewenscht, om met kracht hun voornemen te kunnen doorzetten, waarvan dit nieuwe Deel getuigenis geeft, om een degelijk tijdschrift voor land- en volkenkunde te leveren.
4 Nov. 1858.

a.s.




Canal de Suez. État de la question, par F.W. Conrad. 1858. La Haye, van Langenhuyzen, Frères. Gr. in-8vo. 24 pag. f :-40.

Ziedaar eene kleine brochure, maar zeer belangrijk. Eene zaak als deze wereldquaestie, uiteengezet door den president der internationale Commissie zelven, en in zoo kort bestek - redenen genoeg, waarom het boekje onder ieders oogen moest komen.
Het doel van dit schrijven des Heeren conrad is, om ook het gewigt van zijne stem in de schaal te leggen tegenover de onbesuisde aanvallen van den Engelschen ingenieur stephenson. Na vele bezwaren en veel tegenstand is men toch eindelijk zoo ver gekomen, dat de inschrijving nu juist geopend

{==748==} {>>pagina-aanduiding<<}
is. De brochure des Heeren c., even vóór dien tijd verschenen, moest dus dienen, om zooveel mogelijk den ongunstigen indruk van stephenson's bezwaren tegen te werken. Zij heeft dus vooral een praktisch doel. Men weet dat deze bekende zoon des beroemden vaders, met Lord palmerston vóór zich of achter zich, een eeuwigdurend neen! neen! neen! antwoordt, op de vraag of het groote kanaal uitvoerbaar wezen zal. Om nu ook het publiek op de hoogte te brengen van hetgeen de Commissie heeft voorgesteld, van hetgeen stephenson daartegen beweert, en van de betrekkelijke gegrondheid der beide gevoelens, heeft de Heer c. dit overzigt van het vraagstuk uitgegeven. Wel is waar hij spreekt als ingenieur tot ingenieurs, en niet zonder eenige inspanning zal de oningewijde lezer hem in allen deele kunnen volgen; maar hij is toch ook duidelijk genoeg, om in de hoofdtrekken aan ieder beschaafd lezer een goed begrip van de zaak te geven. Omdat hij alleen resultaten geeft, omdat hij zich beroepen kon op het eenmaal door de Commissie opgemaakte officiële rapport, en omdat zijn gevoelen reeds op zich zelf van groote waarde is, kon de Schrijver zoo kort en bondig over deze omvangrijke zaak spreken. Maar daarom zijn het ook alle uitspraken van gewigt, die uit zijne pen vloeijen; hij redeneert niet, hij divageert niet, maar legt eenvoudig feiten bloot.
Zulk een geschrift, tot gansch Europa gerigt, moest wel in de Fransche taal geschreven zijn, en het blijkt dan ook, dat de Heer conrad op zijne reizen en door de discussiën over deze zaak de gemakkelijkheid heeft verkregen, om zich in die taal uit te drukken. In zijne plaats hadden wij het echter nog eens in origineel Fransche handen gegeven, om er hier en daar de Hollandsche verf wat af te schaven.
Juist omdat deze brochure zoo belangrijk is, en onder zoo vele buitenlandsche oogen komen zal, houden wij ons tot deze, anders wat minutieuse aanmerking geregtigd.




De Dertiende. Een Familie-Roman door Mevr. Elise van Calcar, geb. Schiotling. III Deelen. Schoonhoven, S.E. van Nooten. 1857. In gr. 8vo. f 9-50.

Een boek, door eene vrouw geschreven, te recenseren, is in den regel reeds, ook dan zelfs wanneer men ingenomen met

{==749==} {>>pagina-aanduiding<<}
de pennevrucht des auteurs en onder den frisschen indruk van het gelezene de pen in de hand neemt - wie zal 't ontkennen? - altijd een moeijelijk werk. Ontbreekt een der beide opgenoemde vereischten, of wel ontbreken zij beide, dan wordt de zaak nog hagchelijker; maar allermoeijelijkst is 't zeker, wanneer het nog daarenboven een werk geldt, dat reeds genoegzaam, ja schier algemeen bekend en beoordeeld is, waarover het publiek reeds lang uitspraak heeft gedaan, en waarvan dus de recensie - om zoo te zeggen - als mosterd na den maaltijd komt. 't Laatste geldt ten volle van De Dertiende. Trouwens, ik heb niet te klagen, en alleen aan eigen verzuim moet ik het wijten, dat ik in dezen moeijelijken toestand ben geraakt. Ja, lieve Lezer of Lezeres! gij allen kent gewis - al is 't dan ook maar van hooren zeggen - elise's zooveel geruchtmakend boek. Even als in der tijd Le Juif Errant of de Mystères heeft het, gelijk men zegt, ‘opgang gemaakt’. Ongelukkig de mensch die niet - een beetje althans - over quartus, quintus en octavus, over sophie en adèle weet meê te praten. Ik zal dan ook van den inhoud wel geen breedvoerig verslag meer behoeven te geven. Trouwens, die inhoud, de zoogenaamde intrigue, is dan ook best in tien woorden te vertellen. Als Roman - en elise is te verstandig en te knap om het niet zelve in te zien en gaaf toe te stemmen - als Roman heeft het boek weinig of geen waarde, en is het een weinigbeduidend en hoogst ongelukkig geesteskind. Ik wil mij dan ook niet vermoeijen met al de fouten, leemten en gebreken, die dit kunstproduct (?) ontsieren, bloot te leggen. Zij springen zelfs den mingeoefende terstond in het oog; ja, de Schrijfster geeft zich zelfs niet
eens de moeite ze te bedekken, en onverschillig is het haar of wij aan dien rob, dien nul in folio, kop noch staart kunnen vinden; of wij ons al ergeren aan den smakeloozen lias, waaraan zij zooveel ussen heeft geregen als zij maar wilde; of wij bram en hulda al dan niet wedervinden, enz.; in één woord: het technische van haar Roman laat haar volslagen koel, en klaarblijkelijk wil zij ons doen gevoelen, dat niet de vorm, maar de stof, de denkbeelden, de ideeën ditmaal hoofdzaak bij haar waren. Wij hebben een bontgekleurde kaleidoskoop voor ons, en nu moeten wij maar zelf zoolang draaijen tot wij iets vinden dat ons aantrekt. Ik heb lang gedraaid, lieve Lezer!... maar ik moet het zeggen - eilacy,

{==750==} {>>pagina-aanduiding<<}
zelfs op gevaar af van voor heel onbeleefd te worden gehouden - ik heb heel weinig gevonden dat mij aanstond. 't Is zoo, er zijn hier en daar - vooral wanneer de Schrijfster, gelijk de Duitschers zeggen, sich zusammen nimmt - fiksche, schoone, goedgeschreven brokken in; de stijl is over 't algemeen vloeijend en klaar; de dominé's-idolatrie - een euvel, waaraan velen ook nog(?) in onze dagen mank gaan - weet zij soms niet onaardig te hekelen, en over de verschillende rigtingen des tijds op godgeleerd gebied geeft zij nu en dan wenken die allezins behartigingswaardig zijn; maar over het geheel zijn toch ook deze te rhapsodisch, te fragmentarisch om veel uit te werken, en dan zijn het ook minder rigtingen dan wel personen die zij ons afschetst. Personen!!!... Ja, elise! ik kom hier aan eene grief, eene groote, eene magtige grief tegen uw boek, waarin velen, waarin allen met mij deelen zullen, deze namelijk, dat het in den vollen zin des woords personeel is, dat het bevat eene doorgaande weinig liefderijke tentoonstelling (denk slechts aan sophie en adèle) van nog levende, algemeen bekende personen, eene beeldengalerij van menschen meest uit den geestelijken stand, die, 't is zoo, met onloochenbaar talent, maar tevens op eene wijze zijn voorgesteld, weinig geschikt om hen meerdere achting en toegenegenheid te doen verwerven. Die tentoonstelling, was zij noodig, is zij geoorloofd, zal zij wezenlijk nut aanbrengen? Zietdaar vragen, waarop gij u zelve het antwoord moogt geven. Wij voor ons aarzelen niet rondweg te verklaren: neen. Noodig?..... om een breidel misschien te stellen aan de bespottelijke vergedrevene Dominé's-aanbidding en vergoding, waarin sommigen behagen scheppen, of om der wereld te doen zien, dat predikanten ook menschen zijn, behebt met
zwakheden en gebreken.....? maar het laatste weten immers allen, en het eerste vindt ieder verstandig mensch gek, en zijn er onder de Evangeliedienaren die zich dus laten bewierooken en vergoden, zij doen het niet straffeloos, en moeten zelven er veelal 't eerst en 't meest voor boeten. Maar ook al kon zij noodig geacht worden, geoorloofd in dezen vorm en op deze wijze is zulk eene tentoonstelling zeer zeker niet. Wij spreken niet eens van de bewijzen, hier en daar voorkomende, dat de Schrijfster zich schuldig heeft gemaakt aan misbruik van vertrouwen, van het overdrevene en eenzijdige zeker in vele harer voorstellingen; wij vragen alleen maar, en wij

{==751==} {>>pagina-aanduiding<<}
vragen het elise zelve, der schrijfster van Hermine en van Eene Star in den Nacht: gedoogt het de Christelijke Liefde? Kan het overeengebragt worden met een goeden, edelen zin, eene parodie te maken op wat eigenlijk met diepe deernis moest worden vermeld, of liever nog met den mantel der liefde bedekt? 't Is zoo, er komen ook goede, ook edele karakters in voor: een secundus, tertius, een leo vooral zijn geestelijken, die hun stand, hunne betrekking eere aandoen; maar kent elise dan de wereld en de menschen in 't algemeen zóó weinig, dat zij niet weten zoude, hoe juist, in geschriften als deze, men 't liefst en 't meest schier als bij uitsluiting op het dwaze, het bespottelijke valt, en zich bij voorkeur zoekt te amuseren? En daarom, wat nut zal haar schrijven aanbrengen, en wat zal het baten, of zij ons al voor een leo, een secundus weet in te nemen; de schildering van één quartus en quintus, juist omdat zij, helaas! naar waarheid zijn, doen duizendmaal meer kwaad dan alle leo's en secundussen te zamen goed kunnen doen. - Niets liever wenschen velen in onze dagen - dagen meer dan ooit van spanning ook op godsdienstig gebied getuigende - dan juist zulke typen, het bestaan van mannen als een quintus tot voorwendsel te kunnen nemen voor hun ongeloof en hunne verachting van kerk en Evangeliedienaren. Die en nog daarenboven eene andere afdeeling der Christenkerk, zij zullen juichen in elise's boek. Maar daarom te meer deed het mij pijnlijk aan, en wilde ik dat zij het niet geschreven had. Elise
toch denkt te wèl. Elise heeft te veel onze sympathie en hoogachting, dan dat wij het zouden kunnen dulden, dat men in een boek door haar opgesteld, in eene vrucht van haar hoofd en hart zulk een voorwendsel zou kunnen vinden. Zij, met haar talent, met de gaven haar geschonken, moest niet helpen afbreken, maar opbouwen. Dat zij het werkelijk kan, niemand behoeft er aan te twijfelen, die met een eenigzins opmerkzamen blik hare werken heeft doorlezen. Keere zij dan terug van een weg, die de hare niet is. Trachte zij, gelijk in hare jongste bijdrage voor de ‘Evangelische Bibliotheek’, de wonden des tijds te heelen, niet die te verergeren, en gebruike zij daartoe het haar van God geschonken, uitnemend talent. Op dien weg zullen wij haar gaarne en met blijdschap dikwijls weder ontmoeten.

{==752==} {>>pagina-aanduiding<<}

Haar stijl, gelijk ik straks reeds zeide, is vloeijend, maar niet altijd zuiver. Ook stootte ik hier en daar op leelijke Germanismen. De uitvoering is overigens netjes en verdient lof.

b.

Herinneringen eener Grootmoeder, door Julia Bürow. Uit het Hoogduitsch. Deventer, A. ter Gunne. 1858. In gr. 8vo. IV en 328 bl. f 3-20.

Waarom wordt j. bürow (pfannenschmidt) in het Hollandsch vertaald? Omdat zij in Duitschland met vrij wat ophef aangekondigd en met graagte gelezen wordt.
En daar is ook reden voor. In hare handen blijft de roman nog een werktuig, dat weinig kwaad, en zelfs goed kan stichten.
Er zijn ook op het veld der romantiek partijen en rigtingen. Even als in het politieke en godsdienstige leven hebben wij ook hier conservativen en radicalen, idealisten en materialisten. Tot deze laatsten behooren de tegenwoordige Fransche romanschrijvers, wier producten nog onlangs zeer eigenaardig met den naam van ‘la littérature brutale’ bestempeld zijn. Zij geven voor niets anders te willen schetsen dan de naakte waarheid van het werkelijke leven, met het doel om daardoor het kwade in al zijne afschuwelijkheid ten toon te stellen. En zeker is het ook zeer afschuwelijk dat leven, waarin zij ons inleiden. Maar zij vergeten, dat zij alleen het leven schetsen zooals het in hunnen kring wel eens wordt gezien en in hunne ziel alleen denkbaar is, terwijl zij in ernst niet kunnen meenen, dat zij daardoor goed zullen stichten.
De conservative of idealistische partij daarentegen gebruikt hare oogen om het goede, dat óók nog wel op de wereld gevonden wordt, op te sporen, en heeft hare kunstenaarsgave om dat zoo noodig nog te versieren. Het boeijende en romantische zoekt zij in de vrijheid, die zij neemt, om van tijd tot tijd in hare helden en heldinnen goede en liefelijke eigenschappen zóó te accumuleren, als in de werkelijkheid door gewone oogen niet gezien wordt.
De eerste soort wordt in den regel niet vertaald, omdat zij alleen genade en opgang kan vinden bij eene zekere mate van raffinement, waarmede de kennis van de Fransche taal meestal hand aan hand gaat. De tweede wordt vertaald, en in het

{==753==} {>>pagina-aanduiding<<}
gegeven geval mogen wij het niet wraken. De romanziekte heerscht nu eenmaal.
De ‘Herinneringen eener Grootmoeder’ zijn meer dan de titel doet verwachten. Het zijn geene afzonderlijke verhalen, zooals het geheugen eener oude van dagen ze opgeeft; het is een behoorlijk, met kunst en studie zamengesteld verhaal, met karakterstudie en leven, in een woord - een roman. Maar een roman, die niet alleen het prikkelen der zenuwen en het opwinden der verbeelding ten doel heeft. De Duitsche schrijfster, zelve vol geestdrift voor al wat goed is en wèl luidt, stelt zich ook ten doel hare lezers, terwijl ze hen vermaakt, te verheffen en te veredelen. Zij spreekt nog met vuur over vaderlandsliefde, goede trouw, eenvoudigen godsdienstzin, huiselijk geluk en kinderlijke liefde, - gevoelens, waarvan de wijze zedeschilders der materialistische school schouderophalend het bestaan ontkennen. Zij voert nog liefelijke beelden voor het aangezigt der lezers voorbij, zooals de Heer wohlgemuth, de herder gottfried, de oude st. albans, frits von treufeldt, of zelfs de oude elsbeth, en waar zij zwakheden en gebreken schildert, zooals in Mevr. wohlgemuth, geschiedt het zonder bitterheid. De meeste karakterstudie is echter in de beelden van louise wohlgemuth en wilhelm von itstein gelegd. En inderdaad kan men zeggen, dat zij daar enkele meesterlijke streken heeft gedaan. Deze beide gestalten worden tegen elkander overgesteld: louise als een bewijs, hoe het licht des geloofs over eene geheel verwaarloosde opvoeding en ongunstige omstandigheden kan zegevieren; de andere ten voorbeelde, hoe de eigenwijsheid der philosophie wel de oppervlakte der ziel kan toeschroeijen, maar niet in staat is om haar geheel te bederven. In die laatste karakterschildering is veel schoons: die enkele vlagen van enthousiasme bij den schijnbaar kouden, egoïstischen verstandsman, dat voortdurende zelfbedrog, de
ontknooping, waarbij zijn gevoel voor louise eigenlijk iets geheel anders blijkt te zijn, dan waarvoor hij het altijd zelf gehouden had, - daarin is diepte van opvatting.
Julie bürow is echter niet zoo ver in het artistische gedeelte van hare taak. Ik bedoel hiermede de gave, om nu ook zulke toestanden te scheppen als zij noodig heeft, om die karakters juist zóó zich te doen vertoonen. In de uitwendige omstandigheden, waarin wilhelm geplaatst is, is dan ook veel onwaarschijnlijks, gelijk b.v. de episode op zijn laatste con-
{==754==} {>>pagina-aanduiding<<}
cert, met hoeveel eigenaardige kracht ook geschetst, niet ligt in het werkelijke leven zoo voorgevallen zou zijn.
Nog meer komt dit uit in de toestanden, waarin louise geplaatst wordt. Eene moeder met zulk een leêg hart en ligt hoofd als Mevr. wohlgemuth, is denkbaar; maar dat zij hare ééne dochter zoo ten eenenmale ignoreren zal, en dat die zoo geheel aan zich zelve overgelaten zal worden, terwijl toch de vader als een verstandig man voorgesteld wordt, is zeer onwaarschijnlijk. De vrouwelijke auteur is ook diep doorgedrongen in de schuilhoeken van het vrouwelijke hart, en weet die met onpartijdigheid zoowel als fijnen tact te schetsen. De verhouding van de beide zusters tot den jongen de st. albans zijn een paar meesterlijke trekken. Een oppervlakkig zedenschilder zou den verleider bij louise op rots en steen doen stooten, en bij lydia op geen enkel bezwaar. Zooals j. bürow het voorstelt, is het resultaat wel hetzelfde; maar de nuances geven er een geheel ander voorkomen aan. Ook louise heeft een zwaren strijd te voeren, een strijd waarin de arglistigheid des harten en het onregelmatige, verraderlijke spel van den hartstogt met groote juistheid geschilderd wordt. Men zou er alleen tegen kunnen aanvoeren, dat zij in het gesprek met hem te openhartig is. Want vooreerst zou een meisje in zulk eene geestesgesteldheid, waarin zij zich zelve naauwelijks wedervindt, dat niet kunnen zijn, en ten anderen, in zulk een toestand zou de vrouw, die zich reeds half overwonnen erkent, ook geheel overwonnen zijn. Dat echter lydia valt niet uit bloote ligtzinnigheid, maar uit overspanning van de neiging tot zelfopoffering, die het wezen der vrouw uitmaakt, is schoon en fijn gedacht. Zonder het zedelijk gevoel op het dwaalspoor te leiden, weet de schrijfster ons toch nog voor dit slagtoffer der moederlijke vertroeteling in te nemen.
Een fonds van godsdienst en zedelijkheid, eene fijnheid van opmerking bij de karakterstudie, die echter niet geëvenaard wordt door de kunstvaardigheid in het zamenstellen van wat men de intrigue noemt, zietdaar de deugden en gebreken van julie bürow, die zich ook hier weder aan ons vertoonen. Ieder die, in de hoofdzaak, het met mij in dit oordeel eens is, kan, met vrouw of vriend over dezen roman sprekende, daar verder voorbeelden genoeg van opsporen.
Even als de dienstmaagd gewoon is van bakker of kruidenier een toegiftje te krijgen, zoo komt ook den vertaler van

{==755==} {>>pagina-aanduiding<<}
een roman bij de aankondiging een woordje toe. Welnu! hij heeft zijn werk met zorgvuldigheid behandeld en met goeden uitslag volbragt.

Brief aan ieder, die dien lezen wil. Door Robbert. No. 1. Een Studietje naar het leven. No. 2. Hollandsch-Fransch. Tiel, Wed. D.R. van Wermeskerken. 1858. In 8vo. Ieder No. 32 bl. f :-35.

Deze brieven zijn de voorloopers van eene geheele reeks waarop wij nog hopen mogen. Zij zullen dus eene soort van periodiek werk uitmaken, en hebben daarom regt op eene meer uitvoerige bespreking dan anders zulke vliegende blaadjes zouden kunnen eischen. Het doel der uitgave wordt alleen op den omslag eenigzins omschreven: het zal zijn ‘om eenige punten op het gebied van Kunst, Smaak (ook een gebied!) en Wetenschap in gesprekken als anderzins te behandelen.’ Het is echter niet moeijelijk om uit de lezing zelve dat doel iets meer bepaald te leeren kennen. De schrijver - die met den onlangs opgerigten ‘Tijdstroom’ in allen gevalle den uitgever gemeen heeft - is iemand niet zonder de eigenschap, die de Franschen esprit noemen. Ondanks zijn beweren, dat onze moedertaal voor elk denkbeeld een passend woord heeft, neem ik de vrijheid van dit vreemde woord te bezigen: ons woord geest komt mij wat te veelzeggend en ons geestigheid wat te dubbelzinnig voor. Hij is niet van smaak ontbloot, en schijnt veel rondgefladderd te hebben op het veld der oude en nieuwe letteren, overal bloempjes lezende, om zijne taal mede te versieren. Met die gaven toegerust heeft hij lust gevoeld, om een debouché voor zijne gedachten te zoeken van dien aard, dat hij zoo min mogelijk aan bepaalde leverancies gebonden was. Daartoe scheen het uitzenden van brieven (wijselijk noch open, noch openbare genoemd), al naar dat de geest getuigde, hem het geschiktst. Hij wil vrij blijven in de keuze zijner onderwerpen; maar schijnt zich toch liefst te bewegen op letterkundig gebied. Even als de Spectator zal hij ook van tijd tot tijd gispen of prijzen, bespotten of beweenen, wat hij in de zedelijke wereld rondom zich ziet gebeuren. Van de politiek zal hij zich waarschijnlijk rein houden, althans heeft dit tot nog toe gedaan. De doorgaande toon
waarin hij schrijft, is die van vrolijkheid; hij wil zijne lezers teregt-
{==756==} {>>pagina-aanduiding<<}
wijzen, onderrigten, bemoedigen somtijds, maar hij wil hen voor alle dingen vermaken.
Dat is zijne verdienste, maar dat is ook zijne fout. Reeds heb ik lezers ontmoet, die van ‘flaauwheden’ begonnen te spreken. Dat is voorzeker een te hard woord. Ik beweer, dat niet velen in staat zullen zijn om zoovele niet onaardige zetten bijeen te brengen, waar zoo weinig mislukte onder loopen. Maar het is eene res ardua, om brieven aan het publiek te schrijven met de onverholen bedoeling om grappig te zijn. Of eene grap vrolijkheid gaande maken of tegenzin opwekken zal, hangt veel af van de stemming desgenen die haar hoort.
Zijt gij dus in eene opgeruimde stemming, lezer! neem dan gerust deze brieven ter hand, vooral daar onze briefschrijver een luchthartige, maar geen bittere schertser is. De eerste brief heeft zelfs eene morele strekking: hij stelt u aanschouwelijk voor, dat wie de menschen met een goed oog aanziet, ook een goeden grond in hen ontdekt. Robbert schildert wel met ruwe trekken en stoffeert wel met caricaturen, maar hij werkt toch eene zekere aangename gewaarwording uit; - en uit dankbaarheid daarvoor willen wij maar niet te ernstig vragen, waar ter wereld hij een mensch heeft aangetroffen, van een zoo gelukkigen maatschappelijken en zieletoestand als zijn vernenburg.
De tweede brief heeft tot opschrift: Hollandsch-Fransch. Dat tusschengevoegde streepje deed mij eerst vermoeden, dat ik hier een Holl. en Franschen tekst nevens elkaâr zou vinden. Maar dat is de bedoeling toch niet. Hij behelst taalkundige opmerkingen over het gebruik van, en het vertalen uit het Fransch. Ik voor mij ben er reeds mede tevreden, dat hier vele dingen gezegd worden, die waar zijn, en vele bespottelijkheden gegispt, die het ruimschoots verdienen, en daarom wil ik niet toonen, dat ik hem ook op zijne beurt op de vingers zou kunnen tikken. Dat zou meer gemakkelijk voor mij, dan aangenaam voor hem zijn.
Het hoofddenkbeeld van onzen vriend is, om onze taal te verdedigen tegen deserteurs, die op Franschen bodem heil zoeken, waar zij niet te huis zijn, tegen slechtgehumeurden, die haar onhandelbaar noemen, en vooral tegen vertalers, die haar dikwijls jammerlijk verminken. Ik had echter gewenscht, - en de schrijver zelf misschien ook, - dat hij vooral van het

{==757==} {>>pagina-aanduiding<<}
eerste wat gelukkiger en meer afdoende voorbeelden had bijgebragt. En wat het tweede betreft, heeft de schrijver dan zelf niet ingezien, dat juist zijne eigene brieven zeer slechte bewijzen zijn voor die geschiktheid onzer taal, om alle gedachten uit te drukken en alle toonen aan te slaan? Ook ik zou niets liever wenschen, dan dat wij in den gemeenzamen toon konden schrijven, zooals een gewoon mensch spreekt en niet zooals een schoolmeester zich uitdrukt. Maar onze taal wil evenmin als onze vrouwen van haar corset afstand doen. Nog is het zoover niet gekomen en nog heeft ook robbert het zoover niet gebragt, om los te schrijven zonder plat te worden. - Nu, de briefschrijver zelf komt hierop misschien nog wel eens terug en dan zal het ons aangenaam zijn, iets uitvoeriger onze gedachten hierover te wisselen. Want met genoegen zullen wij nog meer dergelijke brieven ontvangen.

Korte mededeelingen.

In den jaargang 1857 vergeleken wij het Eerste Deel van de Leerredenen voor Israëlieten van de meest beroemde Kanselredenaars, benevens Stichtelijke Overdenkingen van s.w. rosenfeld en anderen; vertaald door s.j. moscoviter, Secretaris der Israëlitische Gemeente te Rotterdam, met een paar gelijktijdige ascetische producten van de ultra-Orthodoxe en ultra-Roomsche pers, en de vergelijking viel uit ten voordeele van de hier vertegenwoordigde liberaal-Israëlitische rigting. Het alsnu bij denzelfden Uitgever, e. van vliet, az., in 't licht verschenen Tweede (en laatste?) Deel, 192 bl., brengt ons geenszins in de noodzaak, onze vroegere lofspraak terug te nemen. Wel kwam 't ons voor, dat zich daarin vaker dan in 't vorige de bepaald-Joodsche tint vertoont, doch voor zooverre deze nu maar niet van de schaduwzij des Jodendoms ontleend zij - en 't is inderdaad slechts een enkelen keer, dat u b.v. een zweem, en ook niet meer dan een zweem, van werkheiligheid hindert - mag zij zelfs, met het oog op de lezers, voor wie dit boek in de éérste plaats bestemd is, als eene aanbeveling te meer worden aangemerkt. De Rabbijnsche allegorizering der Schriftwoorden - als o.a. van de namen der voorvaders van mordechaï - is zeker van gezochtheid niet vrij te pleiten, maar evenmin groote zinrijkheid daaraan te ontzeggen. Moeijelijker nogtans kan 't door den beugel, wanneer, met het doel om een min aanstootelijk of meer gevallig denkbeeld te winnen, somwijlen aan den grondzin dier woorden geweld wordt gedaan - immers, dat men het dragen van der vaderen overtredingen, Klaagl. v:7, niet als een boeten daarvoor, maar als een torschen d.i. een navolgen daarvan zou hebben op te vatten, staat al in
zéér krijtende wederspraak met den ganschen zamenhang. Geen bewering voorts zou ons erger hebben gestuit, dan dat (bl. 69) noach's vloek als oorzaak van de slavernij der Afrikanen wordt opgegeven, indien

{==758==} {>>pagina-aanduiding<<}
we 't er niet voor hielden, dat de steller hierbij in geenen deele aan eene oorzaak van Gods zijde gedacht hebbe, maar veeleer aan de partij, die menschelijke belangzucht ter verdrukking van 't Afrikaansche ras van gindschen vloek wist te trekken. Dan, dit zij zoo 't wil; geen boek of het heeft zijne vlekjes; maar voor menig stuk, wat hier voorkomt, willen we gaarne een legioen - want zij zijn velen - van soi-disant Christelijke preekjes en vertoogjes, ook die onder de liberale vlag zeilen, in ruil geven. 't Schijnt ons over 't geheel toe, dat beide vorm en inhoud hier in veel betere verhouding staan tot het tegenwoordige Israël, dan elders tot de tegenwoordige Christenheid.
In dezen zoowel als in den vorigen bundel treedt de Heer m. niet enkel op als Vertaler, gelijk de titel zegt, maar tevens als Verzamelaar en Schrijver. Op den Vertaler hebben we niets af te dingen; want twee, drie Germanismen, zooals het meermaals herhaalde gewisse (quaedam) voor zekere, worden even goed in de oorspronkelijke opstellen aangetroffen. Den Verzamelaar danken we o.a. zeer voor de schoone bijdrage van Mr. j.e. goudsmit: Beschaving en Individualiteit. En den Schrijver maken we 't welgemeend kompliment, dat wat zijns is niet het minste is.
Drukfouten zijn er wat meer: anders is de uitvoering even keurig als die van 't Eerste Deel. De omslag is beter.

v.p.

Te Dockum, bij a. schaafsma, is onlangs een boekske ad 50 cts. in het licht verschenen, getiteld: Philanthropie, beschouwd in haar wezen, werken en (hare) afdwalingen. De schrijver is r. posthumus. Het onderwerp dezer voorlezing - want als zoodanig doet de schrijver zijn arbeid kennen; alleen heeft hij het gelezene door de pers doen uitdijen tot 64 bladzijden octavo - het onderwerp is verre van nieuw, maar kan toch zeer geschikt worden geacht, om in eene Nutsvergadering te worden besproken. Of de beschouwingen van posthumus zoo belangrijk zijn, dat zij door den druk meer algemeen verdienden bekend te worden, dat nemen wij de vrijheid in twijfel te trekken. Door de uitbreiding der voorlezing heeft zij niet gewonnen; mij dunkt zij had best in den vroegeren beknopten vorm kunnen zijn uitgegeven, althans er zou heel wat zijn weg te nemen, als wij eenmaal aan het snoeijen gingen. In juistheid van uitdrukking en schoonheid van stijl voldoet zij niet aan onze eischen. Toch is er veel goeds in gezegd, dat wel behartiging verdient. Hebt gij niets anders in bezit over dit onderwerp, neem dan gerust dit weinig kostbare boekje eens ter hand; en laat u niet afschrikken door het slot der voorrede, die met twee regels van kamphuizen eindigt, zooals zij hier staan, vrij onverstaanbaar en flaauw:

‘Al 't schoon' is schoon; al 't reine onbesmet; 
Maar liefde is de koninglijke wet.’ 


{==759==} {>>pagina-aanduiding<<}

De Heer h.c. wagenaar, te Maartensdijk, gaf Beschouwingen in het licht over het Ambt van Gemeente-Secretaris, naar aanleiding van de beschikking des Ministers op een adres van vele Secretarissen gegeven (Montfoort, 1858). De schrijver betoogt daarin, dat de betrekking van gemeente-secretaris ten platte lande gewigtig en moeijelijk is, en dat zij te karig wordt gesalariëerd. Wij houden die stellingen voor zeer waar; en al is het geheele betoog eene oratio pro domo, toch zijn wij het volkomen eens, en achten het boekje wel lezenswaard. Nieuws geeft het echter niet, dan een voorstel om nog eens over verhooging van tractement te spreken. Dit echter zal waarschijnlijk alleen de Heeren Secretarissen zelven interesseren.

Een zeer bevoegd schrijver, c.j. van heel, dz., Contrôleur bij de 's Gravenhaagsche Bank van Leening, een man, wiens ondervinding en vroegere geschriften hem als een doorkundig en ervaren beoordeelaar der zaak doen kennen, gaf eene allergewigtigste brochure in het licht, getiteld: De geschillen over de Banken van Leening, nu twee eeuwen geleden in Nederland gevoerd. 's Gravenhage, w.p. van stockum. 1858. In 8vo. f 1-40. De quaestie over de Banken van Leening is niet nieuw; doch wat daarover vroeger is gedacht en gesproken, bleef velen een gesloten boek. De Heer van heel heeft, met groote studie en naauwkeurigheid, dat boek geopend. Waartoe? Om uit het verleden het heden te beoordeelen en voor de toekomst te handelen. De Banken van Leening zijn een onderwerp van gewigt, en wat er ook over die graven des godvergeten woekers in de vergaderingen van de Kamers en der Gemeenten herhaaldelijk in het breede gesproken is, men heeft de zaak gelaten zoo als ze was en..... zoo als ze niet blijven mogt. Zoo ergens dan is hier verbetering noodig, nuttig, en onvermijdelijk. Men zwere maar niet bij het oude, en den slendrian der goede vaderen, maar men sla de hand aan den ploeg en het land zal vruchten geven. Men leze, zoo men de quaestie wil kennen, deze en de vroegere brochure van den schrijver (De Banken van Leening in Nederland), en men zal overtuigd zijn van de noodige verbeteringen, en zeker het onderwerp in zijn geheel overzien.

Noch door vernuftige vinding, noch door schoone en krachtige versificatie munt Mr. j. van lennep's Het verheugd Amsterdam bij het plechtig bezoek door Z.K.H. den Prins van Oranje, ter gelegenheid van zijn achttienden verjaardag, aan de hand van zijn Doorl. Vader, aan de hoofdstad gebracht, uit. 't Is eene collocutie gevoerd tusschen Amsterdam, den Ystroom en den Aemstelstroom, met eene introductie van Tritons en Vlietgodinnen, en afgewisseld door eenige historisch-mythische vertooningen. Het tooneel is het Y voor Amsterdam, van waar men, door een mistigen damp heen, op den Buitenkant ziet. Het baart reeds dadelijk verwondering den Aemstelstroom dáár op het Y

{==760==} {>>pagina-aanduiding<<}
te zien verschijnen; wij dachten dat die stroomgoden meer stroomvast waren, en zelfs voor den Kroonprins zich niet aan buurtvisites zouden schuldig maken. Waren zij echter nog maar te zamengekomen om waarheid te spreken! - Edoch, dat doen zij niet, maar overbluffen de goede Y-stad geheel en al. De Y-stroom snijdt op tegen zijne stad:

.... dat een band wiens vastheid niets zal krenken, 
Zoo lang 't geschiedboek ons zijn les blijft schenken, 
Door liefde en trouw u aan Oranje bindt, 
Dit is niets nieuws, naar ik durf denken. 

En nog brutaler repliceert hierop de Aemstel-stroom:

Ei schroom dan, als ge Oranje ziet, 
Den telg van zoo doorluchte Vaderen, 
Schroom dan ook de oude errinring niet, 
Noch 't openslaan van 's lands historie-bladeren. 
Zoek beelden kunstig saam te gaderen, 
Wier bloot herdenken zoetheid biedt. 

Hierop volgen eenige allegorische vertooningen, waaronder het ons verwondert, dat de Heer van lennep niet de vertooning geleverd heeft van het gebeurde in 1650, toen die band waarschijnlijk door het vuur der tweedragt bijzonder gelouterd en aangehaald is. Prins willem V wordt ook in de serie vertooningen gepasseerd.
Wie zijne sympathie kan schenken aan dusdanig utiliseren van de geschiedenis - Ref. kan dat niet, en had van den dichter waarheid en krachtiger verzen verwacht. - Nog iets: de bluf op bl. 22:

De welvaart, die men hier (in Amsterdam) geniet, 
Zal heel het land doen bloeijen; 

is minder ongepermitteerd dan de vorige; doch Zeeuwen, Limburgers, enz. vertrouwen op die profetie nog niet veel.

't Was geen gelukkig idée van den Heer p.m. van cleef, jz. te Hilversum, om onder den titel: Nieuwe kleine Gedichten, voor de lieve Jeugd aan de hoogere scholen, weder eene verzameling parodieën op van alphen's kinderversjes uit te geven. Het bundeltje dat van dit genre reeds bestond, en waarvan onlangs eene nieuwe uitgave is verschenen, moge den naam van aardig verdienen, - maar het is in zijne soort ruim voldoende; velen zullen de eerste verzameling gekocht, maar niemand zal naar een tweede verlangd hebben, en al hadden ook deze Nieuwe kleine Gedichten gelijke verdiensten als hunne voorgangers, wij zouden hun toch niet gelijken aftrek durven voorspellen. Dit laatste is echter niet eens het geval; deze parodieën kunnen bij de vorige niet halen in geestigheid; zij zijn zoo ultra-studentikoos, dat wij ze bij de lectuur voor pennevruchten hielden van een gymnasiast, clinicus of van een piepjong student die nog zeer onlangs van de groenste bestanddeelen is gelouterd. Neen, had de Uitgever gemeend zaken te kunnen doen met een tweede bundeltje van Alpheniana, dan had hij ten minste voor betere moeten zorgen.





{==761==} {>>pagina-aanduiding<<}

Boekbeschouwing.

De protestantsche vrijheid. Eene zamenspraak door Dr. J.F. Bruch, hoogleeraar te Straatsburg. Uit het hoogduitsch door S.A.J. de Ruever Groneman, theol. doct. Utrecht, C. van der Post, Jr. 1857. In postformaat. II en 68 bl. f :-90.

B. is in de kerk geweest en heeft haar zeer ontstemd verlaten. Dat is hem in den jongsten tijd meer overkomen, en de oorzaak dier ontstemming is: dat de tegenwoordige predikanten zoo weinig eerbied hebben voor de kerkleer. A. vindt dit dwaas van b., en keurt dat gebrek aan eerbied voor belijdenisschriften en leer der vaderen goed. Want ‘het protestantisme bestaat in de vrijheid van onderzoeken, van toetsen en van gelooven in zaken der godsdienst.’ C., die tot nu toe (12 bladzijden lang) had aangehoord wat de anderen verhandelden, maar eindelijk door a. in het gesprek getrokken wordt, vindt dat a. en b. beiden ongelijk hebben. Wanneer 't gevoelen door b. beleden en straks uiteengezet praktisch doorgezet werd, zou naar c.'s meening het protestantisme jammerlijk verstrammen: maar 't zou vervliegen wanneer a.'s inzigten algemeen werden gehuldigd. De eerbiediging van een zeker gezag in geloofszaken komt hem noodzakelijk voor. Dit spreekt a. niet tegen: maar hij erkent alleen een goddelijk gezag: dat der heilige schrift. Hiermede kan c. zich niet tevreden stellen. Want al stemt hij toe dat de wezenlijke ideeën van het christendom in de H.S., en bepaaldelijk in de schriften des N. Vs., met groote helderheid uitgesproken zijn en daaruit ligt zullen worden opgespoord en aangenomen door ieder die zich met een geheel onbevooroordeelden geest, met gezond verstand en reinen zin in de H.S. verdiept, 't is hem duidelijk gebleken dat de meesten de schrift niet onderzoeken en dat ook niet kunnen doen. Daarom en wijl 't protestantisme een kerkgenootschap is, en ieder kerkgenootschap eene belijdenis noodig heeft, wil hij ook dier belijdenisschriften eenig gezag toegekend zien, behoudens het regt der leden van dat kerkgenootschap om de vrijheid van onderzoeken, gelooven en leeren ook op

{==762==} {>>pagina-aanduiding<<}
de leerbepalingen dier confessie of confessieën toe te passen, zoodat ze niet verpligt zijn zich streng aan de letter dier bepalingen te houden. Deze voorslag voldoet noch a. noch b. Daarom treedt c. in eene breedvoerige beschouwing van het ontstaan en den aart der belijdenisschriften, welke hem tot het besluit voert: dat eene kerk daaraan geene bindende magt voor alle volgende tijden kan toekennen, dat zij ze slechts ‘als getuigenissen des geloofs kan beschouwen, zich het regt voorbehoudende om, wanneer te eenigen tijd door voortgezet onderzoek der schrift mogt blijken: dat men in de bepaling van deze of gene geloofsleering gedwaald had, de nieuw verworven en in het kerkelijk bewustzijn ingedrongen kennis in een nieuw symbool uit te spreken.’ A. oordeelt: dat het dan wel jammer is dat de protestantsche kerk dit ook niet gedaan heeft. C. andwoordt: dat ze dit nog niet kon en 't nog in langen tijd niet zal kunnen doen, wijl hare leden nog niet rijp zijn en nog zoo spoedig niet rijp zullen wezen om het wezen der geloofsleer en hare theologische formulering van elkanderen af te scheiden: zoodat de opsteller van een nieuw belijdenisschrift niet in staat zou zijn het lichaam der leer daarin zonder theologisch kleed neder te leggen, noch de lezer om dat lichaam van dat kleed te ontdoen. A. heeft tegen al het aangevoerde in te brengen: dat de confessionele ijveraars onzer dagen nooit hunne toestemming zullen geven tot de door c. voorgeslagene onderscheiding. Waarop c. herneemt dat hem dit onverschillig is, en verder uiteenzet dat en hoe hij van den door hem aangewezenen weg zich alles goeds voor het protestantisme belooft.
Zietdaar de zakelijke inhoud van 'tgeen Dr. bruch ten dienste van Straatsburg meende te moeten schrijven over de verhouding van het protestantisme tot zijne belijdenisschriften, van 'tgeen Dr. de ruever groneman nuttig en noodig achtte voor nederlanders te vertalen, en door den uitgever v.d. post op fraai papier met eene heldere letter in het licht werd gezonden. Velen zullen aan c.'s beschouwingen hun zegel hechten. Want ze zijn wel geschikt om in den smaak te vallen van een tijd die van plooijen en schikken houdt, en die halfheid, ook in dingen waarin hij niet half behoeft te wezen en dus niet half wezen mag, boven alles huldigt.
Mogt echter deze of gene, niet bevredigd met dat bemiddelen,

{==763==} {>>pagina-aanduiding<<}
plooijen, schikken, knoeijen op een gebied waar die dingen wel allerminst betamen, zich verwonderen over de mededeeling van zulk een gesprek en zulke resultaten, hij bedenke dat men van zulke sprekers als hier ten tooneele worden gevoerd onmogelijk iets anders verwachten kon. B. is een confessioneel man, wel eenigzins bekrompen, als confessionelen plegen, maar toch voor overtuiging vatbaar, die zich uit den woordenstrijd terugtrekt met de aanmerking: ‘Maar is dan de kerk niet het lichaam van christus? Hoe zal een lichaam bestaan, wanneer daarin oneenigheid en verwarring heerschen?’ Toont hij in die ontboezeming niet bijzonder veel doorzigt, van de andere zijde schijnt hij toch niet van zachtmoedigheid misdeeld. Althands, al is hij zelf een confessioneel, het schijnt hem niet te kwetsen dat c. zijne partij ‘een tegenspartelend (*) anachronisme’ noemt. Met hem zou 't dus wel gaan. Maar de beide anderen? A. is liberaal, zeer liberaal, ultra liberaal zelfs waar hij alle gezag in geloofszaken verwerpt. Maar consequent is hij niet wanneer hij spoedig daarop een goddelijk gezag aanneemt. En moge men nu goedkeuren dat hij op die wijze het gros mot van zoo even terugneemt, zeker zal men niet van hem zeggen dat hij op de hoogte der tegenwoordige wetenschap staat wanneer hij dat goddelijk gezag niet aan het woord Gods, maar aan de schrift toekent. Dat er onderscheid tusschen die beiden bestaat schijnt niet bij hem op te komen. Met zijne kennis der kerkgeschiedenis staat het niet beter geschapen, of - doch waarom het ergste verondersteld? - zoo hij haar goed kent gebruikt hij haar niet eerlijk. Zoo verhaalt
hij (bl. 27) dat melanchthon in de augsburgsche confessie lang een privaat geschrift zag, waaraan hij zonder bedenking veranderde wat hem doeltreffend scheen; - en dat de protestantsche kerk dat stilzwijgend aanzag, zóó zelfs dat toen hij in 1540 eene gewigtige verandering in art. 10 maakte (†), de verandering aanvankelijk zonder tegenstand aan-
{==764==} {>>pagina-aanduiding<<}
genomen werd, en eerst later de opmerkzaamheid trok. Dit nu is volkomen waar voor zooveel melanchthon betreft. Maar onwaar is 't dat de kerk het stilzwijgend aanzag. Althands we mogen veronderstellen dat luther wel tot de kerk behoord zal hebben, en deze schreef bij die gelegenheid op zijne trouwhartige wijze: ‘Philippe, das Buch ist nicht euer sondern der Kirche Bekenntniss; darum habt Ihr nicht Macht es so oft zu ändern.’ Dit zal genoeg zijn om a. te charakteriseren. Wat nu c. aangaat, hij is een liberaal-conservatif, of een conservatif-liberaal, of hoe men dat anders noemen wil, maar die ook al niet op de hoogte der zaken staat. Zoo praat hij bijv. van het geloof aan de drieëenheid in zijne bijbelsche eenvoudigheid. Zoo kent ook hij het onderscheid tusschen H.S. en Gods woord niet, of liever - 't is er hem te grootere zonde om! - hij kent het wel en neemt het aan (blz. 50), maar blijft
desniettegenstaande het schriftbeginsel het formeel beginsel der protestantsche kerk noemen. Van kerkgeschiedenis weet hij ook niet veel. Want wel wijst hij a. teregt bij diens aanmerking over melanchthons beschouwing der augsburgsche confessie en de onverschilligheid der kerk bij zijne verandering; maar hij doet dat met magtwoorden en gemeenplaatsen, terwijl hem de aangehaalde berisping van Dr. martinus wel onbekend schijnt. Kon 't anders in een man die (blijkens blz. 53) meent dat de ‘overtuiging (der hervormers) aangaande de regtvaardiging door 't geloof gegrond was op hunne erkenning van het hoogste regterlijke gezag der heilige schrift’? Dat heet toch de geschiedenis in 't gezigt slaan, wanneer men de oorzaak het gevolg en 't gevolg de oorzaak noemt. Wat c. zegt zou misschien waar kunnen zijn van zwingli, schoon 't toch merkwaardig is dat eerst de aflaatprediking en de maria-vereering in Meinrads kapel nabij Maria-Einsiedlen en dus zondaarsbehoefte en afschuw van schepselvergoding hem 't eerst regt krachtig met zijn beroep op het woord Gods in de schrift deden optreden. Maar hoe men over zwingli oordeele, zeker zullen toch luther en calvinus ook wel hervormers zijn geweest, en van den eersten is 't bekend, door den tweeden is

{==765==} {>>pagina-aanduiding<<}
't van hemzelven in zijne schriften (*) getuigd: dat hevige gewetensangst en een diep besef van de onmogelijkheid om door aflaat of werken gemoedsrust te erlangen, hem tot de verwerping van Romes leer hadden gebragt. En toen ze nu in de schrift vonden bevestigd wat ze zelven ervaren hadden, kwamen zij tot de waardering der schrift en van lieverlede verder. In strijd met c.'s beweren heeft dus niet de erkenning van het hoogste regterlijke gezag der schrift hen tot hunne eigene overtuiging aangaande de regtvaardiging door 't geloof gebragt, maar omgekeerd hadden zij reeds te voren een duister vermoeden dier waarheid, en toen ze nu in de schrift klaar uitgesproken vonden wat ze zelven, maar niet regt helder, gevoelden, leerden zij de schrift hoogachten en als wapen tegen Rome gebruiken. En toch, in weerwil van die waardering, hebben ze - althands aanvankelijk - nooit aan de schrift het gezag toegekend dat alleen aan Gods woord toekomt.
Zietdaar de heeren a., b. en c. Kondet ge van zulke sprekers iets beters verwachten? Maar ook was dat beste goed genoeg, om in weerwil van menigen goeden wenk en behartigingswaardige opmerking, vertaald te worden?

v.h.





Caspar Janszoon Coolhaes, de voorlooper van Arminius en der (de) Remonstranten. Door H.C. Rogge. Twee Deelen. Te Amsterdam, bij H.W. Mooy. 1856 en 1858. In 8vo. XXXII en 488 bl. en Register. f 4-50.

Velen mijner lezers zullen misschien nooit hebben gehoord van den man, wiens naam hierboven staat geschreven. Ik bedoel niet den tweeden, maar den eersten naam. Van beiden kan het waar zijn; want ook de schrijver doet met dit werk zijne intrede in de wereld, en verbreedt de schare, die koster's uitvinding toont op prijs te stellen. Nu weet ik niet, of de man, dien hij tot voorwerp van zijn onderzoek heeft gekozen, u genoeg belangstelling inboezemen zal, om mij de vrijheid te geven van de lezing dezer biografie u aan te bevelen. Dit hangt voor een deel van u zelven af. Is de soort van lectuur,

{==766==} {>>pagina-aanduiding<<}
die gij doorgaans in handen neemt, meer van ligten aard, ziet gij naauw op een bevalligen vorm, zoekt gij ook iets voor uwe verbeelding en uw hart in hetgeen gij leest, laat deze beide Deelen dan stil rusten; want zij hebben niet dat zoetvloeijende in taal en stijl, ook niet dat aantrekkelijke van vorm, dat ons onder anderen door den Hoogleeraar moll in een dergelijk werk, in zijn Angelus Merula, is geschonken; een voorbeeld, dat aan des Hoogleeraars leerling, in de bearbeiding van zijn Coolhaes, zeker wel voor oogen heeft gezweefd, maar dat hij in de verste verte niet is nabijgekomen. Dat dramatische, dat ons in den Merula zoozeer bekoort, en van het begin tot het einde houdt geboeid, wij missen het hier geheel. Op eene kronijkmatige wijze wordt het leven van den voorlooper der Remonstranten geschetst. Het boek begint met zijne geboorte, en het eindigt met zijn dood. Hoe geheel anders zou al aanstonds de gedaante van het geheele werk zijn geweest, als de schrijver ons terstond in medias res, in het midden der gebeurtenissen van den veelbewogen tijd, waarin c. leefde en werkte, had ingevoerd, om ons op dat tooneel zijn held in volle kracht te aanschouwen te geven, ons zijn beeld met levende trekken te schetsen, ons zoo doende belangstelling voor hem in te boezemen, en dan ons terug te leiden tot zijn wieg en jeugd, waarop wij dan zeker met een geheel ander oog zouden staren dan thans, nu wij een kind zien geboren worden en opgroeijen, dat wij nog niet kennen en dus ook nog niet lief kunnen hebben. Daardoor zou de schrijver zich tevens hebben bewaard voor die uitstappen, waartoe hij nu telkens genoodzaakt is en die den draad van het verhaal soms op eene storende wijze verbreken. Nadat ons toch de geboorte en opvoeding van c., het begin zijner prediking en zijn huwelijk is medegedeeld, wordt ons op eens eene schets voorgesteld
van de invoering der hervorming in Nederland. Deze schets behoorde in de inleiding te huis, niet hier in het midden des verhaals; en zoo is het meer. Kortom, een naauwkeurig en levend beeld van coolhaes wordt ons door dit werk niet voor de oogen geschilderd. Hoeveel wij ook omtrent den verlichten en ijverigen voorganger der Remonstranten vernemen, wij leeren hem slechts stuksgewijze kennen, niet in zijn geheel, in den vollen glans, waarin hij moest voor ons staan. Het is ons, bij het lezen, alsof wij in een gebouw worden rond-
{==767==} {>>pagina-aanduiding<<}
geleid, en nu wel alle vertrekken en gangen, tot zelfs de kleinste hoekjes, ja ook elk der steenen mogen bezigtigen, maar zonder dat ons bij het verlaten van dat gebouw nog eens een blik op het front wordt gegund. In één woord, den waren tact om een werk zooals hij ondernomen heeft, tot stand te brengen, mogen wij nog niet aan den Heer rogge toekennen.
Ziedaar ons oordeel over de zamenstelling van het werk. Gaan wij den inhoud zelven na, en onderzoeken we, wat ons hier is geleverd, afgezien van den vorm, dan verandert ons oordeel geheel, en brengen wij gaarne onze hulde aan den ijver en de naauwgezetheid, waarmede onze auteur de verschillende bronnen voor zijne levensbeschrijving heeft opgespoord en geraadpleegd. Het was voorzeker geene gemakkelijke taak, die hij zich ten doel stelde. Eigenaardige bezwaren brengt een dergelijke arbeid met zich; veel geduld en volharding wordt er toe gevorderd. Deze eigenschappen toont de Heer rogge in hooge mate te bezitten, en daarom is het des te meer te betreuren, dat hij de uitgave van zijn werk niet nog wat heeft uitgesteld. Hetgeen hij thans in druk heeft gegeven, had hij voor zich moeten behouden, als den voorarbeid tot hetgeen in eene biografie wordt gevorderd. De geschiedschrijver heeft in onze dagen veel hooger eischen dan vroeger te vervullen. Wij zijn door een macaulay, een motley, ook door den Hoogleeraar moll tot het inzigt gekomen, wat de geschiedenis worden kan onder de hand van een bekwamen werkman. Aan die hooge eischen moet elk, die de veder der historie aanvaardt, beantwoorden, zal hij zich in belangstellende lezers verheugen kunnen, ook buiten den kleinen kring van dienaars der wetenschap, waarop ons land zich mag beroemen.
Wij zouden thans nog eene schets van het werk kunnen geven, eene opgave van den inhoud, of wel een kort overzigt van het leven en de werkzaamheid van coolhaes. Doch waartoe dit? Wie lust gevoelt met den zwaar beproefden, maar onbezweken geloofsheld nader kennis te maken, hij neme deze levensbeschrijving zelve ter hand; veel wetenswaardigs zal hij er uit leeren. In ruimer kring kan deze voorlooper der Remonstranten, die het wel verdient, slechts dan bekend worden, wanneer op eene bevalliger wijze dan hier is geschied,

{==768==} {>>pagina-aanduiding<<}
zijne beeldtenis in de lijst van den ‘hoogst merkwaardigen tijd’, waarin hij leefde, wordt afgeschilderd. Ten besluite onzer beoordeeling moeten wij nog opmerken, dat eene te ruime plaats is geschonken aan hetgeen in Hoofdst. 9-11 van Deel II voorkomt. De personen, die daar ten tooneele worden opgevoerd, hoe belangrijk ook de mededeelingen zijn, die ons omtrent hen worden geschonken, zij behoorden hier niet in een zoo helder licht te verschijnen. Het ware genoeg geweest, indien rogge met een enkel woord van hen had gewag gemaakt. Volgens den titel moest coolhaes alleen de aandacht der lezers innemen; herberts, sijbrants en wiggertsz hadden best tot eene andere gelegenheid kunnen worden bespaard. Door de weglating der 70 bladzijden aan hen gewijd, zou het vrij uitvoerig werk aanmerkelijk zijn verkort geworden, en daardoor zou het niet verloren, maar gewonnen hebben. - De Heer rogge houde ons al onze aanmerkingen ten goede. Wij hopen, wanneer hij eens weder het besluit mogt opvatten, eene biografie van dezen of genen geloofsheld te leveren, dat dan de kritiek zich met weinig berisping zal kunnen vergenoegen, en hem met veel lofs zal kunnen verheugen.

Nog een woord over de Klopgeesten en hunne Manifestatiën. 's Hage, W.P. van Stockum. 1858. In gr. 8vo. 18 bl. f :-25.

Welkom is de stem des verstandigen te midden van het geschreeuw van dwazen en half-verstandigen, en al wordt zijne stem op het oogenblik ook niet vernomen ten gevolge van het geraas en getier dier anderen, de tijd komt, wanneer zij moê van het schreeuwen, uitgeput na de veelvuldige uitingen van hunne geestdrift, niet meer beletten kunnen dat een verstandig woord tot onbevooroordeelde ooren doordringe. Zijn we inderdaad reeds zoover met de voorstellingen van klopgeesterij? komt de bezadigdheid alweêr terug, nu recds? Dan inderdaad jammer voor den uitvinder! Maar hoe men ook zoo weinig bekend zijn kan met de geschiedenis van den menschelijken geest, om zoo onmiddellijk de ontdekking van mediums-geesten te laten volgen op de belangrijke uitvinding van dansende tafels. Waarlijk, er is kans, dat aan die ontdekking niet de eer te beurt valt, welke haar toekomt. Wat kan er anders gewigtiger voor

{==769==} {>>pagina-aanduiding<<}
iemand zijn, dan dat hij verneemt, welk lot hij in de Staats-Loterij moet koopen, om de honderd-duizend te trekken; wat kan voor een jongeling wenschelijker geacht worden, dan dat hij nu reeds zijne rekening opmaakt naar het kapitaal, dat de goede geesten hem meêdeelen, dat zijne aanstaande hem aanbrengen zal! Wie overziet wat er nog belangrijks uit die nieuwe ontdekking kan afgeleid worden! Maar het is onbegrijpelijk! de belangstelling schijnt te verflaauwen, en dat zal misschien zoo lang gaan, totdat de geheele ontdekking in vergetelheid geraakt. Aan latere tijden zal het dan misschien voorbehouden zijn om op nieuw de ontdekking te doen en de toepassingen daarvan in praktijk te brengen. Eigen schuld, heer uitvinder! Gij moest weten, dat even als de boog niet altijd gespannen zijn kan, zóó ook de menschelijke geest - wanneer hij alle beschikbare geestdrift en zelfs een grooter of geringer voorschot op de toekomst besteed heeft, als ingenomenheid met iets als de tafeldans - niet dadelijk eene nieuwe lading voorhanden heeft om ingenomen te zijn met een ander verschijnsel, al is het nog veel belangrijker. Groote ontdekkingen worden langzaam voorbereid; hoe geweldig moet de kracht van uwen geest zijn, die, den gewonen tijd van voorbereiding overspringende, op eens tot eene ontdekking komt, die de kiem is van eene nieuwe wetenschap niet alleen, maar ook eene geheel nieuwe methode van onderzoek behelst. Jammer maar, dat in ons land alle geestdrift uitgeput schijnt op den tafeldans. Tijd en rust zal misschien veel doen om nieuwe geestdrift voor de nieuwe ontdekking te doen ontstaan. En dan, wanneer men zich hersteld zal hebben van de zenuwachtigheid, bij velen en vooral bij jonge dames opgewekt door den tafeldans, kan men het nieuwe verschijnsel aan de algemeene aandacht aanbevelen met de gegronde verwachting (die zich in Pruissen reeds bij 3 jonge lieden bevestigd heeft), dat aan vele half-krankzinnigen de gelegenheid gegeven zal worden,
om in een gekkenhuis hun verkeer met de geestenwereld voort te zetten.
De brochure, welker titel aan het hoofd dezes vermeld staat, geeft eene juiste waardering van de waarnemingen waarop de ontdekking der klopgeesten berust.

a.s.





{==770==} {>>pagina-aanduiding<<}

Natuurkundige Atlas. Vrij bewerkt naar de Hoogduitsche uitgave en met nieuwe figuren vermeerderd, (;) door J.H. van Koten, Onderwijzer der Wiskunde aan het Stedelijk Gymnasium; Privaat-Docent in de Wis- en Natuurkunde te Amsterdam, Gebroeders Binger. 1857. 12 platen, verklaring in 4to. 36 bl. f 5-:

Voorzeker zal men onzen tijd niet ligt beschuldigen van geene pogingen aangewend te hebben om de verschillende vakken van wetenschap meer toegankelijk te maken voor ieder die aanspraak op eene beschaafde opvoeding wil maken. Hier zijn het populaire verhandelingen en voordragten, daar populaire geschriften en maandwerken, ginds atlassen, albums, enz. enz. Allen hebben, hoe verschillend in vorm en bewerking, dezelfde leus: verspreiding van wetenschappelijke kennis. En wie de meening is toegedaan, dat verlichting en beschaving het geluk van een volk verhoogen, zal immers deze pogingen niet laken; veeleer zal hij er zich over verheugen, wanneer het blijkt dat zij inderdaad ware verlichting en wezenlijke beschaving bevorderlijk zijn. Kunnen deze pogingen aan den eenen kant veel nut stichten, aan den anderen kant werken zij niet zelden oppervlakkigheid in de hand, die tevreden stelt met bloote indrukken, die doet aannemen op gezag van anderen, wat een gevolg moest zijn van eigen nadenken en eigen overtuiging. Haar vrucht is eene vermeende, eene schijnbeschaving, welke driest maakt en niet zelden een oordeel doet uitspreken, dat voor 't minst voorbarig of onjuist mag genoemd worden. - Of zoudt gij meenen dat a., die in het openbaar of in besloten kring zijne hoorders zoekt te vermaken met het verhaal van den onnoozelen boer, die nog in den waan verkeerde, dat hem zijne parapluie langs de telegraafdraad was nagezonden, veel meer van de telegrafen weet, dan dat men geene pakjes langs den draad kan oversturen. Eene enkele vraag en gij zult u in de meeste gevallen kunnen overtuigen, dat hier meer schijndan wezenlijke beschaving in het spel is?
Populaire geschriften over eenigen tak van wetenschap zijn wenschelijk, maar in handen van goed ontwikkelde verstanden, wier streven het is ook van andere vakken zoo veel te leeren kennen als noodig is om daarover met kennis van zaken

{==771==} {>>pagina-aanduiding<<}
mede te spreken en te oordeelen. - Zij moeten den lezer zoo bezighouden, dat hij zich als het ware voelt aangetrokken om meer van een onderwerp te weten, dat hij vroeger meende geheel boven zijn bereik te wezen. - Er behoort dus veel toe als een populair geschrift aan de gestelde eischen zal voldoen, en niet alle pogingen mogen in dit opzigt als geslaagd beschouwd worden.
Het vak dat in boven aangekondigden Atlas is gekozen, is de natuurkunde. Een uitgebreid veld, en niet minder belangrijk. - In twaalf losse bladen vindt men de figuren en afbeeldingen, en in een kwarto boekje van 32 bladz. den geleidenden tekst, te zamen in een sierlijken omslag, zoodat alles den schijn heeft van een zeer geschikt feestgeschenk te zijn.
Bezien wij de zaak wat meer van nabij en beginnen wij met de afbeeldingen, dan kunnen wij de HH. binger onze tevredenheid betuigen over de nette uitvoering; trouwens dit was van hen met een dergelijk werk wel te verwachten. De keuze der afbeeldingen en teekeningen, alsmede de wijze waarop zij worden voorgesteld, droeg niet altijd onze goedkeuring weg. Nu eens vonden wij er die met de werkelijkheid in strijd waren, of waarvan de onderdeelen of de omgeving verkeerde begrippen doen ontstaan, zooals onder anderen de duikerklok met twee buizen, die hellende rots, die wagen met dat aantal zakken of balen, het wind-as, de wig in den nog staanden boomstam, de watermolen, die balans in twee stukken, die metaalschaar met zulk een excentriek, het waterrad met emmers, bij ons te lande niet in gebruik, de brandspuit in een bij ons ongebruikelijken vorm, de windbuks met den zuiger in den loop, de wijzer-barometer. - Dan weder troffen wij teekeningen aan, die den knaap minder aantrekken, omdat zij bloot moeten dienen om iets op te helderen en dus in een eigenlijk leerboek te huis behoorden. Pl. I, fig. 13, 16, 28, 32, 33 en 34. Pl. II, fig. 20 en 21. Pl. VII, fig. 2, 3, 8, 9 en 2b (eene zeer slechte teekening van eene parabolische kromming), enz. Zulke teekeningen behooren eerder in den tekst dan in de platen. Eindelijk beviel ons niet die broksgewijze voorstelling van vele onderdeelen van anders bekende werktuigen, zoo als: de onrust, de compensatie-slinger en de regulateur in stoommachines op Pl. I, de veer, de snek, de excentriek en de kruk op Pl. III. Eerst eene voorstelling van het geheel, zooals het zich den beschouwer

{==772==} {>>pagina-aanduiding<<}
in de werkelijkheid voordoet, en dan eene voorstelling van de onderdeelen, met aanwijzing en verklaring van de wetten die hierbij ten grondslag liggen, zou meer met het plan van dezen Atlas overeenstemmen. Wij geven toe dat hetzelfde in de Duitsche Naturbildern en, zoo wij ons niet bedriegen, in het oorspronkelijke werk: Physical Diagrams, insgelijks voorkomt, doch zijn overtuigd, dat eene wijziging in dien zin eene wezenlijke verbetering zou geweest zijn.
Gaan wij nu na welk gebruik de knaap van dit geschenk maakt, dan verbeelden wij ons hem eerst bezig met de plaatjes achtereenvolgens te bekijken, en zijnen vader, vriend of leermeester naar den naam en het gebruik van 'tgeen deze of gene afbeelding voorstelt te vragen. Heeft hij het geluk zoo gemakkelijk het middel te vinden om zijne weetlust of nieuwsgierigheid bevredigd te zien, zoo kan hij veel nut uit het geschonkene trekken. Mist hij echter dit voorregt, en zal de tekst in dit gemis voorzien, dan zal deze niet boven zijne bevatting mogen gaan, maar in korte trekken de hoofdzaken zoo behandelen, dat de knaap een duidelijk begrip van hetgeen de afbeeldingen voorstellen, kunne krijgen. - Dit is waarlijk geene geringe taak om te vervullen bij de zeer verschillende vatbaarheid van hen, die dezen Atlas krijgen, dikwijls zonder dat de schenker heeft onderzocht in hoe verre zijn kleine vriend reeds is ontwikkeld. Van den kant des Schrijvers is in dit opzigt geene aanwijzing gedaan, 't welk wij van eenen onderwijzer toch wel mogten verwachten; doch wat meer is, bij de bewerking schijnt hierop evenmin veel gelet te zijn: nu eens worden zeer eenvoudige zaken opgehelderd, en dan weder vindt men van termen en waarheden uit de wiskunde gewag gemaakt, alsof de lezer daarmede reeds genoegzaam bekend is. Dit is wel heel gemakkelijk, maar weinig overeenstemmende met de strekking van dit werk. - Daarenboven hebben wij zekere onbepaaldheid, ja zelfs hier en daar onduidelijkheid in de bepalingen opgemerkt, die altijd is af te keuren, bij voorbeeld de kristallen, de ondoordringbaarheid (minder eene eigenschap der ligchamen dan van de stof, de materie), met de ophelderende(?) spijker in het hout; de duikerklok en die tweede buis om de uitgeademde lucht af te voeren; die ontzettend kleine ligchamen vooral in het dierenrijk als gevolg der deelbaarheid, is wel wat raadselachtig; de poreusheid en die ver-
{==773==} {>>pagina-aanduiding<<}
klaring van het middel om het bestaan van
poriën te bewijzen in ligchamen, waarin men met de sterkste vergrootglazen ze niet kan ontdekken. Wij lezen daar: ‘de hitte doet de lucht, in die poriën vervat, uitzetten en die lucht beslaat dan meer ruimte dan vroeger; het gevolg zal zijn, dat de stofdeelen van het ligchaam verder van elkander gedreven worden en het geheele ligchaam meer ruimte zal beslaan dan straks.’ - Maar, mijnheer v.k.! hoe hebt gij zoo iets kunnen nederschrijven? heeft dan geen uwer leerlingen eenige opheldering gevraagd, geene enkele bedenking gemaakt, als gij hun dit voor een bewijs van het aanwezen der poriën in de ligchamen opdischtet? Immers de vraag ligt voor de hand, waarom de lucht, die door de hitte (warmte) uitzet, niet door de poriën ontweek, zonder de stofdeeltjes van het ligchaam van elkaâr te verwijderen, en hoe de uitzetting van de lucht zelf dan toch geschiedde; in de poriën van de dampkringslucht kon men toch geene dampkringslucht onderstellen? - Dergelijke vragen zouden den Heer v.k. immers naar eenig ander bewijs hebben doen omzien. - Wij zouden deze lijst van onduidelijke plaatsen en onnaauwkeurige uitdrukkingen en voorstellingen nog wel kunnen vermeerderen met de artikels: zwaarte, rook, massa, zwaartepunt, slinger, werktuigen, kapel (in plaats van de koepel) van St. Paul te Londen, doch wij achten de aangehaalde genoegzaam om te doen zien, dat de tekst de plaats van vader, vriend of onderwijzer bij den leerling niet kan vervullen. Onvoldaan leggen zij het boek ter zijde, en gaarne zouden zij het verwisselen voor eene eenvoudige opgave van den naam van het toestel, hoe het werkt en waartoe het dient. Populair te schrijven en wel voor kinderen, is nog anders dan populaire voordragten en verhandelingen te houden. Moeijelijk, ja zeer moeijelijk is het eerste, en weinigen is het gegeven daarin naar wensch te slagen. Dat de Heer v.k. daarin, naar ons oordeel, niet
geslaagd is, zullen wij niet nader behoeven uiteen te zetten. Wij kunnen uit dien hoofde het werkje niet om den wille van den tekst, wel om de figuren aanbevelen. Met een oordeelkundigen en der zake kundigen ginds kan het aan de verspreiding van natuurkundige kennis bevorderlijk zijn en aan zijne roeping beantwoorden.





{==774==} {>>pagina-aanduiding<<}

Lotgevallen en Ontdekkingen op eene Reis in het Noorden en Midden van Afrika, op last der Britsche Regering in de jaren 1849 tot 1855 gedaan, door Dr. Heinrich Barth. Naar het Engelsch en Hoogduitsch. Met eene Voorrede van J. van der Hoeve, Hoogleeraar te Leiden. Eerste Deel. Met Platen. Te 's Hertogenbosch, bij Gebr. Muller. 1858. In gr. 8vo. 319 bl. f 3-90.

‘Goede wijn behoeft geen krans.’ Gedachtig aan dit spreekwoord rekent Ref. het onnoodig om vele woorden te besteden tot de aankondiging van het hier genoemde werk; daar hij naar zijne overtuiging die aankondiging noodzakelijk eene aanprijzing moet doen zijn. Waarlijk, de klagt over den stortvloed van vertalingen, die ons land overstroomt, zoo dikwijls luide en te regt aangeheven, zou ongegrond en onbillijk moeten heeten, indien alleen werken van zoodanig gehalte als het bovengenoemde in de Nederlandsche taal wierden overgebragt. Wel zou de stortvloed dan misschien niet meer zijn dan een beekje - de bronnen van deze soort springen niet zoo heel overvloedig - maar eene heilzame, vruchtbaarmakende kracht zou dat water oefenen. - Hooge lof komt, naar ons oordeel, aan deze reisbeschrijving toe. 't Is een buitengewoon werk, niet te vergelijken met de menigte verhalen, schetsen, Impressions de Voyage en Reisebilder, tafereelen en vertellingen van zoovelen, die in onzen tijd reisden en uitstapjes maakten en in allerlei vorm aan het publiek meêdeelden, wat zij hadden gezien en gehoord, gevoeld en gedacht en genoten. - Men denke slechts aan de landen, van welke hier gesproken wordt. Die onbekende streken van dat geheimzinnig werelddeel, waarvan tot hiertoe bijna niets anders dan de kusten bekend was. Men stelde zich tevreden met allerlei gissingen omtrent de gesteldheid van grond en lucht, den aard en de zeden der inwoners van die ontoegankelijke binnenlanden; want onoverkomelijk schenen de hinderpalen, die den weetgierigen onderzoeker hier den toegang beletten.
Het was voor Engeland bewaard ook hier, als op zoo menig ander gebied, den weg te banen. Op last der Britsche regering, door haar beschermd en ondersteund, werd de onderneming begonnen en gelukkig ten einde gebragt, van welke hier de

{==775==} {>>pagina-aanduiding<<}
beschrijving ons wordt aangeboden. En waarlijk, veelvermogende hulp was er noodig om zulk een plan te doen slagen. Maar zou de reis inderdaad gewenschte vruchten opleveren, zouden die tot dusver onbekende en afgesloten streken worden geopend voor het handelsverkeer, voor de beschaving, voor de wetenschap van Europa, dan moest er veel afhangen van de keus der mannen, aan wie de leiding der expeditie werd toevertrouwd. Gelukkig waren de personen, die aan het hoofd der onderneming gesteld werden, bij uitstek geschikt voor zulk eene taak. De man die het eerst het plan tot den togt aan de regering had voorgesteld, james richardson, had zelf reeds eene zeer belangrijke reis in diezelfde oorden gedaan. Hij kon oordeelen wat er noodig was voor zulk eene expeditie en wat men daarvan mogt verwachten. Aan hem werd het bestuur van den togt opgedragen, terwijl hij in last kreeg om zooveel mogelijk verbindtenissen aan te gaan met de Afrikaansche vorsten tot bevordering van den Engelschen handel en pogingen aan te wenden tot afschaffing van den slavenhandel. Richardson echter stierf gedurende de reis. Na zijn overlijden nam Dr. heinrich barth de leiding der expeditie op zich. Dezen was door bemiddeling van den beroemden bunsen, destijds Pruissisch gezant te Londen, de toestemming verleend om de reis mede te maken; en de jonge geleerde had gretig gebruik gemaakt van deze gelegenheid om zijne kennis van landen en volken uit te breiden. Ook hij had reeds vroeger eene reis langs de kusten van Noord-Afrika en verder in het Oosten gedaan, en brandde van begeerte om andermaal zijne wetenschappelijke nasporingen voort te zetten in vreemde gewesten. Bovendien kreeg nog een jong Duitsch geleerde, Dr. overweg, verlof de expeditie te vergezellen. Ook deze was niet bestand tegen de verbazende vermoeijenissen en ontberingen van zulk een togt en bezweek onder weg in de nabijheid van het
meer Tsad. Barth alleen had het geluk al de gevaren te overwinnen en keerde behouden in Europa terug.
Op tweederlei wijze maakte barth de resultaten der onderneming en van zijne onderzoekingen bekend. Als bestuurder van de expeditie leverde hij aan de Britsche regering een officiëel verslag van zijne verrigtingen en ondervindingen in, natuurlijk in de Engelsche taal opgesteld; doch te gelijk schreef hij in het Duitsch een verhaal van zijne ontdekkingen en lotgevallen

{==776==} {>>pagina-aanduiding<<}
op deze merkwaardige reis. Van deze beide werken is gebruik gemaakt bij het zamenstellen der vertaling, die thans het Nederlandsche publiek wordt aangeboden. De waarde der vertaling is alzoo eigenaardig verhoogd. Men vindt hier nu eene volledige beschrijving van de geheele reis. 't Zal niet noodig zijn de belangrijkheid van dit werk met vele woorden te betoogen. Men denke aan de landen door den reiziger bezocht, die tot nu toe voor het grootste deel geheel onbekend waren. Men wete, dat de reiziger een man is brandende van liefde voor de wetenschap, met genoegzame grondige kennis toegerust, bedeeld met eene bijzondere gave van opmerking: en men zal overtuigd zijn dat zijn verhaal de aandacht verdient van ieder, die belang stelt in de wetenschap. Bijna voor ieder vak van kennis zal men hier bijdragen vinden. - Daarom heeft de Vertaler een verdienstelijk werk ondernomen met dezen arbeid. En ook om de wijze, waarop hij dien arbeid heeft volbragt, komt onze lof hem toe. 't Is toch iets meer dan eene gewone vertaling, wat hij geleverd heeft. Reeds het gebruiken van twee oorspronkelijke werken in onderscheidene talen geeft dit te kennen. Maar bovendien heeft hij getracht het werk meer dan het oorspronkelijke geschikt te maken voor beschaafde lezers, die niet tot den eigenlijk geleerden stand behooren; door het weglaten van enkele bijzonderheden en het bijvoegen van eenige ophelderende aanteekeningen. Hij stelde zijn werk als onder de hoede van den beroemden naam van Professor j. van der hoeven, en gewis strekt die naam het werk tot aanbeveling; maar wij gelooven, het zou ook zonder dat zijn weg wel hebben gevonden. Wij hebben ten minste nog te goede gedachten van ons beschaafd publiek, dan dat wij zouden onderstellen, dat het onverschillig zou wezen voor een zoo degelijk werk, en alleen zijn leeslust willen bevredigen door romans en ligte lectuur.
Wij zeggen het den Hoogleeraar van der hoeven gaarne na, dat de Vertaler zijn arbeid met naauwkeurigheid heeft volbragt; maar vonden den stijl hier en daar vrij stroef en stijf, ook niet overal juist. Wil men een enkel voorbeeld tot bewijs: ‘zelfs in zijnen tegenwoordigen verwaarloosden toestand vindt men in deze streek nog vriendelijke palmboschjes, enz.’ (bl. 15). Hier staat immers letterlijk dat men in verwaarloosden toestand verkeert. - Doch wij willen niet vitten,

{==777==} {>>pagina-aanduiding<<}
waar veel te prijzen is, onder anderen (en dat wil tegenwoordig veel zeggen), dat men hier geene ergerlijke Germanismen aantreft. - Of de Vertaler bij het geven der aanteekeningen altijd gedacht heeft aan de lezers, die hij volgens de Voorrede verwacht, zouden wij betwijfelen; b.v.: de vermelding dat het eiland Djirbi het bij de Ouden vermaarde eiland der Lotopbagi is (bl. 6), de verwijzing naar pomponius mela, De situ orbis L. I, c. 7 (bl. 72) kunnen aan niet-geleerden zeer weinig belangstelling inboezemen. - Maar andere aanteekeningen zijn daarentegen zeer ad rem en dienen werkelijk tot verklaring en opheldering.
De Uitgevers hebben gezorgd dat de vorm van het werk beantwoordde aan den degelijken inhoud. Het papier is stevig, de druk helder en net, de platen zijn fraai. Van harte wenschen wij den Vertaler gezondheid en lust om zijn gewigtig werk geheel te volvoeren; den Uitgever een ruim debiet toe. Moge onze aankondiging strekken om het aantal lezers van dit boek te vermeerderen!

Mary Seacole's Avonturen in de West en in de Krim, of het belangwekkend leven eener heldin der barmhartigheid, door haar zelve verhaald. Voor het publiek bewerkt door W.J.S. Met eene aanprijzende Voorrede van W.H. Russel, esq., Correspondent van de Times in de Krim. Uit het Engelsch. Rotterdam, P.C. Hoog. 1857. In post 8vo. XIV en 228 bl. f 1-80.

Één ding is jammer: dat ongelukkige woord Avonturen op den titel. Daardoor worden de begeerigen naar zoogenaamde degelijke lectuur afgeschrikt, terwijl het voor de liefhebbers van wezenlijke avonturen te degelijk is. Het is jammer, want het zijn meer dan avonturen, die hier worden medegedeeld. Het is een leven van eigenaardigen, maar opmerkenswaardigen stempel, het is geschiedenis tevens van belangrijke gebeurtenissen dezes tijds.
Mary seacole is eene Creoolsche, en heeft de energie aan dat gemengde ras eigen; maar de overvloed van levenskracht en levenslust is bij haar gerigt op een goed doel. Zij is eene vrouw, maar zij bezit de kracht des mans, om het zelfopofferende, dat in het vrouwenhart ligt, aan het praktische leven

{==778==} {>>pagina-aanduiding<<}
dienstbaar to maken. Zij behoort tot die karakters, die uit den band moeten springen, hetzij ten goede of ten kwade, voor wie de gewone kring des dagelijkschen levens veel te eng is. Reeds in hare jeugd bereidt zij zich als uit instinct vóór op de loopbaan, die met zulk een karakter haar wachten moest. Als van zelve maakt zij zich vertrouwd met al wat noodig is, om met eigen krachten door de wereld te komen en bovendien anderen van nut te kunnen zijn, onder anderen zelfs met veel, dat tot het vak des geneesheers behoort. Wat vele andere vrouwen in het klein hebben, eene soort van handigheid in het toepassen van huismiddeltjes, wordt bij haar eene bekwaamheid in het geneeskundige vak, zoo groot als zij door de practijk, zonder bepaalde studie, verkregen kan worden.
De lotgevallen maken den mensch, maar even waar is het dat de mensch de lotgevallen maakt. En zoo is het ook niet te verwonderen, dat hare lotgevallen geheel overeenkomen met haar zelfstandig en bedrijvig karakter. Wel is waar, ook zij heeft onder het huwelijksjuk den nek gebogen, maar dat is eene korte periode in haar leven, die er eigenlijk geen integrerend deel van uitmaakt. Trouwens, de echtgenoot, de steun, dien zij zeer goed scheen te kunnen ontberen, wordt haar spoedig ontrukt, en zoo staat zij weldra als weduwe alleen in de wereld. Hoe zij het levensonderhoud verdient, is niet in weinig woorden te zeggen, zij heeft tallooze ressources. Dan is het handel, dan is het handenarbeid, dan het houden van een logement, dan het verleenen van doctorale diensten; de twee laatsten zijn hare hoofdmiddelen van bestaan, maar ook hare hoofdliefhebberijen. Het woeden van de cholera op Jamaica is voor haar een tijd van beproeving, maar ook van oefening, en hier vooral wordt zij gehard voor de zware levenstaak, die zij gewillig op hare schouderen neemt. Van Jamaica drijft haar onrustige geest haar naar de landengte van Panama, toenmaals het drukste en vreemdste punt van geheel America. Want het was in de eerste tijden na de ontdekking der Californische goudmijnen. Wat zij daar beleeft met haar logement in die ongeordende maatschappij, met die doortrekkende benden die goud gingen zoeken of hadden gevonden, is uiterst merkwaardig. Zij zag in een jaar misschien meer boeven en vagabonden, dan de Parijsche prefect van policie in zijn geheele leven, en toch weet zij zich onder hen staande te houden.

{==779==} {>>pagina-aanduiding<<}
Ofschoon zij zich juist niet verrijkt, weet zij zich toch het noodige te verschaffen, doet er ondervinding bij op en stoffe voor zeer belangrijke verhalen en mededeelingen.
Toen echter in 1854 de mare tot haar kwam, dat er in de Krim op ruime schaal oorlog gevoerd en gebrek geleden werd, had zij geene rust, alvorens zij hare in helpen geoefende handen daarheen overgebragt had. Daar kan vervuld worden, wat bijna haar levensdroom geworden was, de Engelschen en wel bepaaldelijk de Engelsche militairen, die zij als hare broeders beschouwt, inderdaad van dienst te zijn. Het Engelsche gouvernement wil haar wel niet eene officiële erkenning toestaan; maar zij kan die ontberen. Zij begint met juist datgene mede te nemen, wat men vergeten had daarheen te sturen; geene voedingsmiddelen, maar eenvoudige versnaperingen, geene medicijnen, maar wijn, limonade en andere ververschingen, die den gewonden en kranken militair soms nog grooter behoefte zijn. Kortom, zij neemt eene eindelooze lijst van kleinigheden mede, en het blijkt weldra hoe zij met hare kraam een ware weldaad wordt voor het leger der Engelschen en Franschen. Hoe zij zich met de legers in verbinding zal stellen, is voor haar geene zwarigheid. Zij begint stoutweg, met hare cantine, tent, of hoe men het noemen wil, op te slaan, zij gaat maar overal aan het werk, waar zieken en gewonden hulp noodig hebben, en weldra is moeder seacole en haar établissement, ‘het Britsch Hotel’, van algemeene bekendheid.
Wat zij nu daar van haar leven en bevinden in de Krim mededeelt, heeft eene eigenaardige belangrijkheid. Genoeg anderen hebben het hoofdbeloop van den oorlog, de wapenfeiten der aanvoerders, de wereldkundige gebeurtenissen met meer of minder sierlijkheid te boek gesteld. Zij bemoeit zich volstrekt niet met die officiële of open bare zijde der gebeurtenissen; zij geeft eenvoudig weder wat zij zelf heeft gezien, maar dat zijn juist van die détails, die men anders nergens vinden kan. Geen thucydides, geen livius, of robertson, gervinus, thiers, wagenaar of van meteren geven u een zoo juist begrip van wat de oorlog eigenlijk is, als deze vrouw met haar onbevangen hart en helder oordeel. Het is zoo, er zijn meer particuliere beschrijvingen van den oorlog in de Krim, van verblijven voor Sebastopol, in het licht gekomen; maar van die allen zijn hare berigten het meest particulier, het meest

{==780==} {>>pagina-aanduiding<<}
huiselijk, het meest datgene, wat men van den ooggetuige verwacht.
Wilt gij, dan is er in dat huiselijke ook wel iets minder sierlijks en deftigs. Hare eenvoudigheid brengt er haar toe, om wat meer van zich zelve te spreken, dan dit in gewone gevallen geduld zou kunnen worden; maar bij de nederige aanspraken, die zij met haar boekje maakt, en bij haren geheelen persoon is dat wel geoorloofd.
Zoo is het dan ook moeijelijk uit te maken, of zij werkelijk aan de legers der gealliëerden van zóó veel nut geweest is, en zóó veel goeds heeft verspreid, als het haar zelve wel toeschijnt. Maar al ware dit ook niet zoo, zij heeft toch genoeg gedaan, om te leeren, wat een practische geest ondanks ongunstige omstandigheden vermag uit te voeren. Ofschoon vreemdeling, ofschoon vrouw en zonder eenige erkende betrekking, heeft zij in vele gevallen de geheele administratie van het Engelsche leger beschaamd gemaakt. De hooge ingenomenheid waarmede de Heer russell van haar spreekt, is ons borg, dat zij werkelijk groote diensten aan het Engelsche leger bewezen heeft. Naast Miss nightingale mag haar naam genoemd worden, ofschoon ze minder bekend is dan deze edele jonkvrouw, wier liefdewerk, door fijne en ongeoefende handen verrigt, zoo veel meer poëtisch heeft, en misschien daardoor alleen meer tot algemeene bekendheid is gekomen. Mary seacole is de prozaïsche nightingale; maar zij heeft daarentegen, of juist daarom ook, hare eigenaardige belangrijkheid.
Van ganscher harte juichen wij dus de vertaling van dit werkje toe. Is het waar, dat onze volksaard vooral praktisch is, dan is deze vrouw, voor wie liefderijk zorgen en bedistelen eene behoefte is, en die dat met zoo veel gemakkelijkheid, eenvoudigheid en gezond verstand verrigt, geheel te huis op Nederlandschen bodem, terwijl bovendien al wat zij èn van de landengte van Panama èn van den oorlog in de Krim mededeelt, eene frischheid en belangrijkheid heeft, die menig met studie geschreven boek mist.
Het moet geene gemakkelijke taak geweest zijn haren gemeenzamen, maar toch aardigen schrijftrant in de Hollandsche taal weder te geven. Maar de Vertaler is daar zeer gelukkig in geslaagd. Wat in eene vertaling zeer zelden gevonden wordt, - de taal, gemeenzaam, zonder tot het platte te vervallen, heeft

{==781==} {>>pagina-aanduiding<<}
datzelfde losse en gemakkelijke, dat zij in het oorspronkelijke ook wel gehad zal hebben.
Wij komen wat laat met onze aankondiging. Maar wanneer wij daardoor iets zullen bijgedragen hebben, om dit aardige boekje voor eene te spoedige vergetelheid te bewaren, dan zal het ons aangenaam zijn.

De Nieuwe Don Quixote. Roman van F.W. Hackländer. U het Hoogd. D.I. Rotterdam, Otto Petri. 1857. In 8vo 411 bl. f 3-75.

Cervantes' diehtstuk, den kinderen eene vertelling, en den oppervlakkigen eene klucht, zal den nadenkenden steeds een meesterstuk blijven. Hij plaatst als eene zeldzaamheid een edel man te midden der ongeregtigheden en laagheden, die deze wereld in menigte biedt; en stelt dien man, met niets anders toegerust dan zijne goede bedoelingen, voor, als een misplaatste, wiens verstand en wereldtact niet evenredig zijn aan zijn ridderlijk en diep gevoel, zoodat hij aller toorn of spotlust opwekt, en (sit venia verbo) een vreemden eend in de bijt gelijk is, op wien allen pikken, tegen wien alles geoorloofd is. Deze hoofdgedachte is een diepe philosophische greep, wiens nuchtere waarheid en echt humoristische juistheid door lateren zelden geëvenaard is. Hebben zij zich eenmaal een held gekozen, die den geest van geregtigheid vertegenwoordigt onder zijne medemenschen, dan kunnen zij de verzoeking niet weêrstaan, om zoovele goede en schitterende eigenschappen op dat ééne hoofd te stapelen, dat hij boven de spheer der werkelijkheid rijst. Zoo maken zij beelden die geen oogenblik waarheid hebben, terwijl dat van cervantes waar zal zijn ten allen tijde.
Hiervan doordrongen, heeft hackländer eene poging gedaan, om dat gronddenkbeeld des genialen Spanjaards nog eens uit te werken. Daardoor heeft hij zich een gepast cadre gevormd, waarin een aantal zedebeelden en zedeschilderingen zich lieten voegen. Men kan niet ontkennen, dat de veelgelezen Duitsche schrijver in vele opzigten daartoe de geschikte man was. Hij heeft het regtschapen gemoed, den fijnen en toch goedaardigen blik, en het onbedorven gevoel, die daartoe vereischten zijn.

{==782==} {>>pagina-aanduiding<<}
Hij heeft ook de noodige populariteit, om zich zonder schijn van te groote vermetelheid aan zoo iets te wagen.
Natuurlijk moest hij de oude gedachte in een nieuw kleed steken, naar de veranderde toestanden en denkbeelden dezes tijds gewijzigd. Hij doet dit ook, wat de voorwerpen betreft, waarmede zijn nieuwe Don Quixote in aanraking komt. Het zijn geene reuzen of draken, geene bloeddorstige tyrannen, waartegen hij ten strijde trekt, maar kleine, doch niet minder schreeuwende onregtvaardigheden, zooals het dagelijksche leven ze in menigte verbergt. Met name zijn het de club der schijnheilige vromen en de huiselijke taquineriën van een paar miskende vrouwennaturen, waartegen wij hem reeds in dit Eerste Deel zijne slecht bestuurde lanssteken zien rigten. Of hackländer echter zijn Don Quixote zelven genoeg heeft gemoderniseerd zou ik niet durven zeggen. Tot nog toe schijnt deze mij toe weinig gelukt te zijn. Het is eene earicatuur, fiat! maar noch eene vrolijke, noch eene geestige, noch eene bepaald weemoedige caricatuur. Mij dunkt daarvoor ware wel eene meer met de werkelijkheid overeenkomende en meer sprekende figuur te vinden. Ook andere schilderingen hebben hunne gebreken, zoo is b.v. die der vrome club, behalve dat zij niets bevat, wat niet reeds lang tot vervelens toe gezegd is, veel overdrevens. Evenzoo de schildering der huiselijke tafereelen van den Heer plager; maar daar wordt het door de fijn en aardig voorgestelde détails weêr vergoed. Andere karakters en toestanden zullen zich misschien in het Tweede Deel beter ontwikkelen.
De Duitschers noemen hackländer gaarne den Duitschen dickens. Die benaming is juist, in zoo verre hij reeds eenige minderheid aanduidt, want men zou dickens toch nooit den Engelschen hackländer noemen. Dien nabobsrijkdom van phantasie, zoowel bij de détails als de hoofdtrekken, die burlesque grappige invallen, die den Engelschman kenmerken, vinden wij bij den Duitscher niet, immers in veel mindere mate. De aardigheden van den laatste zijn wel eens ietwat gezocht (b.v. bl. 205, 206); den Homerischen lach, dien dickens somtijds in ons wekt, zal hackländer ons niet afpersen, hoogstens hier en daar een aangenamen glimlach.
Maar ik had mij voorgenomen, om in geene eigenlijke beoordeeling te treden, zonder het geheel eerst gezien te hebben. Daarom heb ik lang op het Tweede Deel gewacht. Het schijnt

{==783==} {>>pagina-aanduiding<<}
even lang op zich te laten wachten als het vervolg van cervantes' waren Don Quixote, en daarom durfde ik eene vlugtige aankondiging niet langer uitstellen. Voorloopig komt het mij echter voor, dat deze roman van hackländer beneden zijne vroegere dichtingen staat. Brengt de lezing van het vervolg mij tot betere gedachten, dan zal ik het gaarne erkennen.
Een geluk mag het genoemd worden, dat de Heer otto petri dit werk van hackländer niet in gewone vertalershanden gegeven heeft. De vertaling is door eene geoefende hand en met goeden tact uitgevoerd, behoudens enkele kleinere mislukkingen, die het niemand gegeven is geheel te vermijden. Dankbaar zullen ook velen den vertaler zijn, dat hij eene kleine literarische studie over hackländer, uit de Illustrirte Zeitung overgenomen, aan zijn werk vooraf laat gaan. Zoo iets is zeer doelmatig. Moge den gelukkigen Duitscher daarin ook iets meer lof worden toegezwaaid, dan misschien een Hollander doen zou, over het algemeen wordt hij er juist in geschetst.





Handleiding tot de kennis van het Tuig, de Masten, Zeilen, enz. van het Schip. Door J.C. Pilaar. Derde druk, aanmerkelijk verbeterd, vermeerderd en geheel omgewerkt door G.P.J. Mossel. Amsterdam, Wed. G. Hulst van Keulen. 1858. In gr. 8vo. XXXVI en 536 bl., met 10 gelith. platen. f 7-:

Waarom springen onze dienstmeiden dikwijls zoo wonderlijk met onze meubelen om? Omdat zij volstrekt niet weten, en er zich ook in het minst niet om bekommeren, hoe zij zamengesteld zijn. Men kan alleen datgene goed gebruiken, zóó dat men er het meeste nut van heeft en het het minst bederft, wat men door en door kent. Zoo is het ook met den zeeman. Zal hij zijn schip - dat zoo kunstig zamengestelde werktuig - goed hanteren, dan moet hij alle die duizende deelen waaruit het is zamengesteld, juist kennen; dan moet hij weten hoe elk is zamengesteld, waartoe het dient, wat er mede te doen en wat het verdragen kan; hij moet het groote paard, waarop bij over de baren rijdt, kunnen ontleden en disséqueren, gelijk de anatomicus het menschelijke ligchaam.
Om hem tot die kennis op te leiden, - zietdaar het doel van dit boek, oorspronkelijk door den bekenden pilaar

{==784==} {>>pagina-aanduiding<<}
geschreven, die reeds genoeg naam heeft gemaakt als schrijver over zeevaartkundige onderwerpen, om geene verdere aanprijzing noodig te hebben. Zijn handboek mag thans de derde uitgave beleven. Het verwondert ons niet, dat er weder behoefte was aan een nieuwen druk. Bij de goede (zoowel practische als theoretische) opleiding, die een zeeman tegenwoordig moet gehad hebben, zoo hij in zijn vak vooruit zal komen, is het hem een zoo goed als onmisbaar, - zeker zeer nuttig - handboek. Volgens eene zeer geleidelijke verdeeling beschrijft het achtereenvolgens alle deelen van het schip, en geeft tevens behoorlijke beschrijving en verklaring van het gebruik, en bovendien wordt de bruikbaarheid van het werk nog door een uitvoerig alphabetisch register grootelijks bevorderd. Ook de platen, die bij een beschrijvend werk als dit altijd eene behoefte zijn, zijn voldoende en goed. Kortom, wij hebben geene aanmerking van belang op dit boek te maken, en ook een practisch gevormd zeeman, wien wij het in handen gaven, heeft ons betuigd, er, althans bij eene voorloopige kennismaking, geene misslagen in te hebben aangetroffen. Het eenige wat misschien voor sommigen het gebruik minder aangenaam zou kunnen maken, is eene, naar ons oordeel, te groote uitvoerigheid; doch dit wordt onwillekeurig het geval, wanneer een boek herhaaldelijk wordt uitgegeven en omgewerkt. Dat de achteraangevoegde tabellen uitsluitend opgaven mededeelen, die op oorlogschepen betrekking hebben, is wel iets minder doelmatig, maar ze zijn toch meestal op de koopvaardijschepen ook van toepassing. Eene eigenschap eindelijk, die de zeeman minder moge waardeeren, maar den schrijver toch eer aandoet, is de vrij goede taal waarin het boek geschreven is. Trouwens, het is gemakkelijker in een boek over een practisch deel der zeevaartkunde buiten bastaardtermen te blijven, dan dit bij een hetzij philosophisch, hetzij industriëel onderwerp het geval zou zijn; maar behalve door het vermijden van onhollandsche
woorden kenmerkt de stijl zich door eenvoudigheid en zuiverheid.
Reeds heeft dit handboek veel goeds gedaan, en daar menig zeeman het zich aan zal schaffen, zal het dit, vertrouwen wij, ook door dezen nieuwen druk nog meer doen.





{==785==} {>>pagina-aanduiding<<}

Opmerkingen op het gebied der Engelsche Spraakkunst, door Dr. W.G. Brill. Leiden, E.J. Brill. 1858. In gr. 8vo. VIII, 96 en 2 bl. f 1-20.

Voor al dezulken, die zich met talen en taalonderwijs bezig houden, is 't van belang den aard, den oorsprong en de ontwikkeling dezer of gener taal te leeren kennen, om daardoor tot het regte inzigt te komen van de vele schijnbaar vreemde en grillige vormen, wijzigingen en veranderingen, die zich aan hem opdoen, die in de studie eener taal niet is blijven staan bij 't van buiten leeren en onthouden van eene massa woorden en regels. Dat zulks evenwel verreweg bij de meesten 't geval is onder de onderwijzenden en onderwezenen, weet elk, die bekend is met de wijze waarop, met weinige uitzonderingen, onder ons het onderwijs in talen gegeven wordt. Wel zal men van elken leerling, die zich korter of langer met het aanleeren eener taal heeft bezig gehouden, niet mogen vergen, dat hij de etymologie dier taal geheel versta, en de op haar berustende verschijnselen wete uit te leggen, van den onderwijzer echter mag men verwachten, dat zijn weetlust hem gedreven heeft tot nasporing en onderzoek; daardoor alleen zal zijn onderwijs deugdelijk, zullen zijne verklaringen juist geworden zijn, en zal diezelfde studie bij hem hoogere waarde gekregen hebben, dan op welke hij haar stelt, die hare schatten verborgen waant in een gewoon Woordenboek of eene alledaagsche Spraakkunst voor scholen.
Al wie nu 't onderwijzen van 't Engelsch tot zijne taak gesteld ziet, en den grond verlangt te kennen, waarop 't gebouw dier taal in haar tegenwoordigen toestand berust, dien raden we dringend aan de eerstkomende vrije uren te wijden aan de oplettende lezing van bovenstaand werkje van Dr. brill. Schoon zeker weinigen het zoover in scherpzinnige navorsching zullen brengen als de Auteur, zullen zij evenwel den weg leeren kennen, die daartoe leidt, en aanleiding vinden zich hooger te ontwikkelen dan tot dusver bij velen 't geval was.
Wij laten, om den rijkdom van inhoud van genoemd werkje te doen zien, de onderwerpen volgen, die de Schr. achtervolgens behandeld heeft:
Oorsprong en karakter der Engelsche taal. Over de spelling.

{==786==} {>>pagina-aanduiding<<}
Over het geslacht en getal der zelfst. naamwoorden. Over de trappen van vergelijking. Over de persoonl. voornaamwoorden van den tweeden persoon. Over de bezittel. voornaamwoorden. Over de verbuiging der werkwoorden. - Men stelle zich evenwel niet voor eene volledige Spraakkunst te vinden; 't zijn, zooals de titel 't aanduidt, slechts opmerkingen, opmerkingen nogtans, waaruit een schat van taalkennis te putten is.

a.b.m.




Le petit Charles, ou Historiettes et Conversations à l'usage des Enfants qui commencent à lire, divisées en quatre Classes. Sixième Édition des ‘Leçons faciles et amusantes’, de J.M. van Bemmelen, corrigée et considérablement augmentée. Groningue, R.J. Schierbeek. 1858. 7 bl. en 128 bl. f :-50.

‘Le petit charles’, eene oude kennis uit onze eerste jeugd, in een nieuwerwetsch pakje, met zijn' aardigen, regt kinderlijken toon, maar ook met zijne oude, kleine onnaauwkeurigheden, ligt, nadat we hem in geen dertig jaren gezien hadden, op nieuw voor ons. We hadden intusschen gehoopt, dat de gebreken, die in vroeger jaren 't Fransch in ons land bijna algemeen aankleefden, in deze nieuwe uitgave zouden verdwenen zijn, omdat we 't een lief boekje achten voor kinderen, die men heel jong aan 't Fransch gewennen wil; er zijn enkele gesprekken in, die door hunne naïveteit steeds in 't geheugen blijven, en daarmeê de fransche uitdrukkingen ook. Nogtans zijn die gebreken niet van dien aard, dat zij de bruikbaarheid verminderen; zij zijn meest met de pen te veranderen. We doen ze slechts opmerken, opdat er bij een' herdruk goed regt aan gedaan worde, en laten er hier eenige van volgen. Onder 't getal loopen er echter ook, die er nu in gekomen zijn, en die we in eene oude uitgave niet vinden:
Bl. 7.	surement - lees sûrement.
Bl. 8.	Vas chercher - lees va chercher.
Bl. 8.	déjeûné - lees déjeuné.
Bl. 11.	une touche - lees un crayon of crayon d'ardoise.
Bl. 12.	Tachons - lees tâchons.
Bl. 12.	pardessus de la haie - lees par-dessus la haie.
Bl. 13.	tout-à-fait - lees tout à fait.


{==787==} {>>pagina-aanduiding<<}


Bl. 13.	Touche en une - lees touches-en une.
Bl. 14.	fêves - lees fèves.
Bl. 14.	Vas de l'autre côté - lees va.
Bl. 16.	appercevoir - lees apercevoir.
Bl. 16.	des petits garçons - lees de petits garçons.
Bl. 17.	cravatte - lees cravate.
Bl. 17.	prime-vère - lees primevère.
Bl. 18.	Donnez-en - lees donnes-en.
Bl. 18.	pelotte - lees pelote.
Bl. 21.	il se noyera - lees il se noiera.

Dan de lijst wordt wat lang. De bewerker dezer nieuwe uitgave zal zelf die zonder moeite verder voortzetten - de meeste schijnen uit eene slordige correctie voort te spruiten, en ontsieren 't anders aardige boekje. Overigens beschuldige men ons niet op kleinigheden te zien: een werkje voor de jeugd moet zich in de eerste plaats door naauwkeurigheid onderscheiden.
a.b.m.





Hoe men gelukkig wordt. Zedelijke Verhalen, door P. Duys. Met platen. Amsterdam, J.D. Sijbrandi. 1858. In post 8vo. 142 bl. f 1-50.

Onze kinderliteratuur is aan degelijke, oorspronkelijke werkjes niet bijzonder rijk. Verreweg de meeste producten in dit genre zijn ontleend aan vreemde schrijvers, of wat ons minder bevalt, het zijn veelal slechte vertalingen, die, om den broode bewerkt, de kenmerken van overhaasting bij de bearbeiding en gemis aan doorzigt bij de keuze der stukken vertoonen. Het was ons daarom eene aangename verrassing kennis te maken met het hierboven aangekondigde boekje, dat in fikschen levendigen stijl opgesteld, een veertiental meest boeijende verhalen bevat, die niet kunnen missen de belangstelling van jeugdige lezers op te wekken, en hen nuttig bezig te houden. Vooral ‘Het Chineesch Horologie’ en ‘Cador, eene Algerijnsche Vertelling’, bevielen ons bij uitstek.
In het eerstgenoemde verhaal wordt ons het kind eener arme stuurmans-weduwe uit Vlissingen voorgesteld, dat door zijne oppassendheid en den vromen zin die hem bezielt, de bescherming van een rijken menschenvriend verwerft, en ons in zijne lotgevallen de waarheid aanschouwelijk maakt, dat: ‘God

{==788==} {>>pagina-aanduiding<<}
dikwijls reeds op aarde kinderen zegent die Hem gehoorzamen en hunne ouders eeren en beminnen.’ Referents zoontje, wien hij het verhaal te lezen gaf, stonden een paar malen, onder het lezen, de tranen in de oogen, en hij besloot er uit, dat zijn eigen gevoel hem niet misleid had, toen hij het verhaal met aandoening had gelezen. Kindervertellingen moeten immers ook op kinderen influenceren, anders ontbreekt haar het hoofdvereischte, hetwelk bij hare vervaardiging behoort in aanmerking te komen.
In ‘Cador’ verplaatst ons de Schrijver op het grondgebied van een der voormalige Barbarijsche roofstaten, over hetwelk de Fransche wapenen, na 1830, de zon der Europesche beschaving hebben doen schijnen. Cador, de zoon van een vermogenden Israëliet (die door omar, eenen Afrikaanschen despoot en Dey van Algiers, van gunsteling, ten gevolge van eene gril, door bijgeloof ingegeven, tot lijk is gemaakt), wordt door een zamenloop van omstandigheden door eene rooverbende, behoorende tot den Arabischen stam der Massaya's, gevangen genomen, doch weet door zijn manhaftig gedrag en zijne onwankelbare gehechtheid aan de godsdienst zijner vaderen, zoo zeer de achting van den woesten en onbeschaafden dsjendel (het opperhoofd van dien stam) te winnen, dat deze hem, met geschenken overladen, de vrijheid teruggeeft; waarna cador, naar Algiers teruggekeerd, de steun van zijne ongelukkige familie wordt, en de Dey hem de bezittingen zijns vaders wedergeeft. Aandoenlijk is vooral de passage, waar cador weigert zich aan den stam der Massaya's te verbinden, en eindigt met deze treffende woorden: ‘Ware het niet de wil van God geweest, geen haar van mijn hoofd zou gekrenkt geworden zijn.’
Het deed Referent goed zulke edele gevoelens in een echt Hollandsch kinderboek te hooren verkondigen. Men is in onzen materialistischen tijd maar al te veel geneigd, om te zeggen: ‘Wat geeft het!’ dan dat wij niet luid onze goedkeuring zouden hechten aan elke poging, welke, al staat zij op zich zelve, er toe medewerken kan, om het besef van Gods alwijs bestuur bij onze vaderlandsche jeugd levendig te houden.
Een paar aanmerkingen mogen wij den Schrijver niet onthouden: hij zal er uit ontwaren, dat wij zijn werkje met aandacht hebben gelezen.
Op bladz. 31 vinden wij gewag gemaakt van ‘een paar

{==789==} {>>pagina-aanduiding<<}
ossen met lange, vreesselijke (vreeselijke?) horens.’ Wij begrijpen niet, wat die vreeselijkheid hier toe- of afdoet, en zouden liever het geheele verhaal van kaïn en abel achterwege gelaten hebben.
Op bl. 59 is bij klagen het voorzetsel te vergeten, terwijl vijf bladzijden verder (regel 4 van onderen) pilip en op bl. 65 filip staat, een bewijs dat schrijver of corrector niet attent is geweest.
Resumeren wij. Het werkje van den Heer duys is der aanbeveling ten volle waardig, en wij bedanken hem voor onze Hollandsche kinderen, voor wie het zeker een welkom geschenk zal kunnen zijn. Ook den Heer sijbrandi zij lof toegebragt voor de waarlijk nette uitvoering der fraaije platen, die met de typographische zuiverheid zoo goed harmoniëren, en het keurige bandje, dat onze kinderen het boek al dadelijk met welgevallen moet doen aanschouwen.
October 1858.

Korte mededeelingen.

Een tijdschrift in een tijdschrift te recenseren behoort tot de onmogelijkheden. Want òf men wil consciëntieus te werk gaan, en dan moet men vrije beschikking over eene groote ruimte hebben, òf men moet zich met de beschikbare ruimte tevreden stellen, en dan kan men zich niet consciëntieus met geheel den inhoud bezig houden, maar moet of losweg iets over 't geheel zeggen, of wil men iets naauwkeuriger te werk gaan, zich tot de beschouwing of beoordeeling van dit of dat gedeelte bepalen. Veel ruimte mag niet altijd van een redacteur worden gevorderd. Voor een los woordjen over 't geheel of de beschouwing van dit of dat gedeelte heeft Dr. a. piersons tijdschrift voor godgeleerdheid en wijsbegeerte te hooge waarde. Stuk IV en V van den jaargang 1857 leggen daarvan de schoonste getuigenis af, en onverholen wordt de ingenomenheid daarmede uitgesproken, al wordt daarom ook niets teruggenomen van de vroeger in 't midden gebragte aanmerking over het min wenschelijke eener vermeerdering van godgeleerde tijdschriften = versnippering en versplintering van tijdschriftonderhoudende krachten. Maar ieder heeft zijn eigenen weg. Was 't die van Dr. pierson om als redacteur op te

{==790==} {>>pagina-aanduiding<<}
treden, dan wordt slechts de vraag hoe hij zich van die roeping kweet. 't Andwoord op die vraag is eene dankzegging met eene opmerking en een verzoek gepaard. De opmerking geldt de vroeger geuite vrees, dat Dr. pierson vruchteloos naar medearbeiders zou omzien. Deze is vooral door deze beide afleveringen beschaamd. Het verzoek is dat de Vaderlandsche Letteroefeningen niet zullen verstoken blijven van het voorregt om door toezending der volgende afleveringen ook met den verderen inhoud van dit tijdschrift kennis te kunnen maken. - Voorts zij belangstellenden nog berigt, dat de vijf afleveringen den jaargang 1857 uitmakend thands saamgevat verschijnen onder den titel van ‘Godgeleerde en wijsgeerige opstellen, uitgegeven door Dr. a. pierson. D.I. Utrecht, kemink en zoon. 1857.’

v.b.

Wie belang stelt in onze O.-Indische bezittingen, kent het onlangs verschenen proefschrift van den kweekeling der Delftsche Academie, den Heer h.d. levyssohn norman, getiteld: ‘De Britsche heerschappij over Java en onderhoorigheden (1811-16).’ Met zorg geschreven, is het een werk geworden, dat blijvende waarde heeft. Dat wordt dan ook erkend in eene beoordeeling er van, geplaatst in het ‘Tijdschrift voor Neêrlandsch Indië.’ - Op één punt echter heeft de beoordeelaar van dat tijdschrift het noodig geoordeeld de stellingen van den Heer l. norman te weêrspreken. Het geldt hier een punt van zeer specialen aard, maar van ver reikende beteekenis: het landbezit op Java, m.a.w., de vraag: ‘wie is, uit het oogpunt des regts beschouwd, eigenaar van den grond op Java?’ De kweekeling der Delftsche Academie beweert, dat de regel tot nog toe door het Gouvernement gevolgd, dat de souverein die eigenaar is, nog verre is van vast te zijn, en grootelijks behoefte heeft aan nader onderzoek in het licht der Mohammedaansche regtsstudie. - De Heer van hoëvell daarentegen beweert, dat wij hier niet van het Mohammedaansche regt afhankelijk zijn, dat het gouvernement zeer goed bij den eenmaal gevolgden regel blijven kan, zoo het wil; maar - en hier zit de knoop - dat de zoogenaamde oud coloniale partij wel dien kant uit wil, om zoo doende steeds een voorwendsel bij de hand te hebben, waarop men den afstand van gronden voor colonisatie en andere vestigingen altijd zal kunnen weigeren.

{==791==} {>>pagina-aanduiding<<}

Daar nu echter het bedoelde proefschrift in den geest en onder de leiding van den Heer s. keyzer, leeraar aan de Academie, is opgesteld, acht deze zich, en teregt, geroepen, om zijn leerling niet in den steek te laten. In eene brochure: Beschouwingen over het landbezit op Java, ter overweging voorgesteld aan Dr. w.r. van hoëvell. 's Gravenh. h.c. susan, neemt hij de hem toegeworpen handschoen op. Hij laat zich niet afbrengen van het wetenschappelijke terrein, waarop hij zoo geheel te huis is, en waar zijne zaak ook het best te verdedigen is. In redelijk Hollandsch en bondigen redeneertrant verdedigt hij al het door zijn leerling aangevoerde en verklaart zich bereid, om des gevorderd nog meer bewijzen voor zijne stellingen bij te brengen.
Wij voor ons houden het er voor, dat het meer de voorliefde en diepe kennis van het Mohammedaansche regt, dan politieke beweegredenen zijn, die den Heer keyzer zoo doen spreken, en dat hij ook op streng wetenschappelijk en staatsregtelijk gebied zijn gevoelen met glans zal kunnen verdedigen. Maar evenzeer vinden wij het natuurlijk, dat de Heer van hoëvell, wegens de politieke consequenties, het raadzaam oordeelde zijne stem tegen deze stellingen te verheffen. Beiden staan op verschillend standpunt, en beiden hebben op hun standpunt gelijk.

Onlangs zijn in ‘De Nieuwe Spectator, voor Neêrlands landen zeemagt’, medegedeeld ‘Eenige beschouwingen over den oorlogsmatroos, meer bepaaldelijk in verband tot de afschaffing van de lijfstraffen aan boord van 's Rijks oorlogschepen.’ Men heeft het der moeite waardig geacht die afzonderlijk af te drukken. Niet ten onregte. De groote zaak, die hierin behandeld wordt, het onloochenbare verval van onze oorlogsmatrozen, is belangrijk genoeg, om onder de aandacht gebragt te worden van een uitgebreider publiek dan de lezers van een enkel tijdschrift. Ook zijn de beschouwingen zelve der overweging wel waardig.
Men zit bij de straffen der marine altijd tusschen dit dilemma gekneld: het personeel is van zoo slechten stempel, dat het bezwaarlijk zonder harde en voelbare straffen te regeren is, en aan de andere zijde zijn het juist die straffen, waardoor de stand van oorlogsmatroos in minachting geraakt. Daarom

{==792==} {>>pagina-aanduiding<<}
vat de schrijver dezer brochure de zaak van eene andere zijde aan. Hij is een voorstander van de afschaffing der ontëerende lijfstraffen, maar hij weet ook zeer goed, dat die voor het oogenblik nog niet gemist kunnen worden. Hij stelt zulke maatregelen voor, waardoor men eerst betere matrozen op de oorlogschepen zou krijgen. Dan eerst kan men aan de afschaffing dier straffen denken. Die maatregelen zijn meerendeels goed en door velen gewenscht, hoewel enkelen, zooals b.v. zijn voorstel tot ‘verbetering in de wijze van aanneming, of vervanging door andere middelen, om geschikt personeel te bekomen’, in de uitvoering op groote bezwaren zouden stuiten. Het is gemakkelijk zoo iets voor te stellen, maar juist de moeite, om geschikt personeel te krijgen, heeft de administratie genoodzaakt zich maar met de ellendige sujetten, die men krijgen kon, tevreden te stellen. Andere zijner maatregelen zouden vrij wat kosten veroorzaken; maar hij wederlegt dit bezwaar, door op het groote gewigt van dit wapen voor ons volk te wijzen. En hij heeft gelijk.
Alleen is het jammer, dat waarschijnlijk de voorgestelde middelen nog niet toereikende zouden zijn, om het bedoelde kwaad te keeren. De grond daarvan ligt dieper. Onze marine kan niet meer zijn wat zij vroeger was. Van den eersten rang zijn wij tot den derden afgedaald. Het beste middel om eene corporatie, welke ook, te doen bloeijen, is werk. Het werk nu van dezen stand is de oorlog. Kwamen de oorlogen van vroeger weder, - of ware onze vloot maar weder tot hare vroegere belangrijkheid terug te brengen, - onze oude marine zoude ook weêr verschijnen. Dan zou er weder leven komen in het verstervende ligchaam, dan zouden eergevoel, hoop op bevordering, gelegenheid tot oefening, dringende behoeften en zoovele andere belangen beter werken, dan vele hulpmiddelen, die toch altijd meer kunstmiddelen zullen zijn.
Hieruit make men echter niet op, dat wij de voorgestelde middelen geheel minachten. Altijd ware het wenschelijk, dat zij in ernstige overweging werden genomen.
Daar de brochure bij een letterkundig tijdschrift ter beoordeeling ingezonden is, zouden wij het regt hebben om over vorm en stijl ons nog al te beklagen. Maar een practisch man, zooals de schrijver schijnt te zijn, die zijne minderheid in dit opzigt erkent, moet door geene te groote literarische gestrengheid

{==793==} {>>pagina-aanduiding<<}
lastig gevallen worden. Beter eene goede gedachte medegedeeld, ofschoon dan ook in minder goeden vorm, dan geheel gezwegen.

De brochure Slaven-emancipatie en Slaven-arbeid in Suriname, door een grondeigenaar in die kolonie, voor rekening van den schrijver (waar?) uitgegeven en ons toch ter aankondiging toegezonden, is een belangrijk stuk tot dit langdurige proces. Leest gerust, wat een kundig éconoom u hier mededeelt; gij zult hooren, hoe men in Suriname zelf over de zaak denkt. Het hoofddenkbeeld, dat de oplossing der zwarigheden niet in allerlei onmogelijke finantiële berekeningen, niet in combinaties eener theoretiserende staathuishoudkunde, maar in eene andere inrigting van den arbeid in de colonie gezocht moet worden, is gezond en practisch.

In Maart des vorigen jaars heeft Mr. r.w.j.c. bake het noodig geoordeeld in het licht te zenden: Een woord over de verhooging van het plantloon op Java, naar aanleiding der redevoeringen van de H.H. h. stolte en w.r. van hoëvell, in de zitting van den 24sten Febr. 1858 van de 2e Kamer der St.-Gen. Het is eene stemme des gezonden verstands tegen de fraai klinkende theoriën van vrijen arbeid en verhoogd loon der Javaansche arbeiders en planters, waarvan het laatstgenoemde lid der Tweede Kamer ook in zekere mate een voorstander is. Het schijnt echter minder de hooge noodzakelijkheid om tegen die theorie te velde te trekken, dan wel een zekere schrijfijver te zijn, waaraan deze brochure haar aanzijn te danken heeft.

Het is een blijk van vertrouwen als het eene Tijdschrift zich aan het andere ter beoordeeling aanbiedt. Tot deze rubriek immers behoort ook De Huisvriend, Gemengde lectuur voor burgers in stad en land, Verzameld door j.j.a. goeverneur, 15e Jaarg. 1857. Groningen, Erven van bolhuis hoitsema. De wetten der beleefdheid zouden ons dus reeds tot eene aanprijzende aankondiging nopen. Maar gelukkig kan onze overtuiging daarmede instemmen. Rustig en bescheiden blijft deze zendeling des Heeren goeverneur zijn nederigen weg vervolgen. Het is zoo, vele stukjes hebben de verschooning wel noodig, in de woorden ‘voor burgers in stad en land’ opgesloten,

{==794==} {>>pagina-aanduiding<<}
maar de Redacteur weet den lezer telkens weêr door een beter in goede luim te houden. - De Huisvriend weet waar hij te huis behoort, weet wat hij wil: hij wil eenvoudig ontwikkelden bezig houden, hij wil hen vermaken en al vertellende met wetenswaardige zaken bekend maken. Dat driedubbele doel kan men zeggen bereikt hij. Van verschillende volken roept hij mannen en vrouwen, die voor het volk schrijven, op, om hun contingent voor zijne verzameling op te brengen. Uit ottilie wildermuth, fr. gerstäcker, w. willkomm, th. mugge, zelfs b. auerbach houdt hij zijne nalezing, en kiest daaruit wat door inhoud en vorm voor zijn doel geschikt is. Dan een vertaald, dan een oorspronkelijk stukje; dan eene mededeeling uit het gebied der Natuur- of Land- en Volkenkunde, dan eene opmerking, eene aardigheid, - zoo weet hij verscheidenheid in het lijvige boekdeel te brengen, dat een jaargang uitmaakt. Waarlijk, er wordt vrij wat activiteit en belezenheid vereischt, om uit het ruime veld der populaire litteratuur zulk eene bonte, maar toch zich zelf gelijkblijvende verzameling bijeen te brengen. Te meer daar hij zorg draagt, dat er geen enkel stukje insluipe dat niet van goede of leerzame strekking is. Liever weinigbeduidend dan immoreel, schijnt zijn regel te zijn bij het uitkiezen, en wij mogen er hem om prijzen. Eene algemeene aanmerking, die, meen ik, verleden jaar hier ook gemaakt is, moet ik herhalen. De Redacteur schijnt zich den tijd niet te gunnen, om wat meer te letten op de taal, waarin zijn Huisvriend spreekt. In de vertaalde stukjes vooral vond ik vele slordigheden, die wat al te erg zijn. Dat er versjes bij moeten komen begrijp ik; ook dat het moeijelijk valt er goede in te krijgen. Maar daarom ware het misschien beter die rubriek nog meer in te korten. Zelfs de Heer hecker heeft niet meer dan eene schrale aalmoes gegeven. Met een
welgemeende groete: ‘tot wederziens!’ neem ik volgaarne afscheid van ‘De Huisvriend.’

De Brigade-Generaal Jonkh. b. van merlen is, gelijk men weet, onlangs, zonder zijn aanzoek, op pensioen gesteld. Thans maakt hij van zijne pen, het werktuig waaraan hij deze onaangename zaak grootendeels te danken heeft, gebruik, om het minder eervolle, dat sommigen hierin zouden kunnen vinden,

{==795==} {>>pagina-aanduiding<<}
van zich af te werpen. In eene brochure: ‘De oorzaken of reden mijner Pensionering’, Zalt-Bommel, joh. noman en zoon, 1858, brengt hij daartoe van zijne zijde de noodige bewijzen en stukken bij, - gelijk hem te vergeven is, in den toon van iemand die zich diep gekrenkt gevoelt. - Wij maken van ons regt gebruik, om in eene zoo delicate en personele quaestie ons van eenig oordeelen te onthouden, en vergenoegen ons met deze aankondiging.

Meer van algemeen belang is eene andere brochure, ook al eene stemme die zich tegen onze militaire administratie verheft: Brief aan een Lid van de Tweede Kamer der Staten-Generaal over het bevordering-stelsel hij het Nederlandsche leger. 's Hertogenb. Gebr. muller. 1858. Ook deze heeft klagten in te brengen, - hoe kan het ook anders? - maar hij wil niet alleen klagen, hij wil mede eene poging aanwenden tot verbetering. Daartoe stelt hij voor de toepassing, - maar eene verstandige toepassing, - van een examen-stelsel bij het bevorderen. Het is een man die de zaak kent, waarover hij schrijft, en de gave bezit om zijne gedachten duidelijk, zonder overdrijving en in goede taal uit te drukken. Enkele bezwaren, hoewel van weinig belang, die bij het lezen ook tegen zijn stelsel bij ons oprezen, kunnen wij hier niet ter sprake brengen. Het ware te wenschen, dat er op zulke welgemeende pogingen meer acht werd geslagen, en dat zij meer uitwerkten dan een enkele bom, tegen eene wel verdedigde vesting afgezonden.

Overzigt der Algemeene Geschiedenis door Dr. j.a. wijnne, Praeceptor aan het Stedelijk Gymnasium te Groningen. Tweede, zorgvuldig herziene en omgewerkte druk. Groningen, j.b. wolters. 1858. In postform. IV en 250 bl. f 1-60. - In 't Januarij-nommer 1858 van dit Tijdschrift hadden we 't genoegen onze lezers opmerkzaam te maken op 't Beknopt Leerboek voor de Algemeene Geschiedenis, Derde Stuk, van denzelfden Schrijver. 't Gunstige oordeel, dat ons eene oplettende lezing toen in de pen gaf, kunnen we ook nu slechts herhalen. Dan een degelijk werk als dit heeft geene behoefte aan aanprijzende aankondigingen; het vindt zonder die zijn weg, en eene tweede oplage in den tijd van ruim twee jaren, bij 't gelijktijdig daarzijn van een tal van boeken in 't zelfde genre, is 't beste

{==796==} {>>pagina-aanduiding<<}
bewijs voor zijne deugdelijkheid. - Natuurlijk vindt men hier alles beknopter voorgedragen dan in 't Leerboek - de Oude Geschiedenis beslaat 47, de Geschiedenis der Middeleeuwen 43, de nieuwe Geschiedenis 83 bladzijden - maar toch heeft die beknoptheid den Schr. niet verhinderd duidelijk te zijn, en ook hier weêr een werk te leveren, dat eene aanwinst voor 't onderwijs mag genoemd worden. De uitvoering is, zoo als men van den Uitgever gewoon is, net en fraai.

a.b.m.

De merkwaardigste Geschiedenissen onzes Vaderlands, in Vragen en Antwoorden voor jonge Kinderen. (In den smaak van de Merkwaardigste Bijbelgeschiedenissen in vragen en antwoorden, door den Schoolopziener h. wester.) Groningen, j. oomkens, jz. 1857. In kl. 8vo. 3 bl. en 40 blz. - In den smaak van de Merkwaardigste Bijbelgeschiedenissen, in vragen en antwoorden, door den Schoolopziener h. wester, heeft de ongenoemde vervaardiger een eerste Leerboekje voor de Vaderlandsche Geschiedenis geleverd. In 40 blz. en 25 Afd. wordt hier onze geheele geschiedenis, van de eerste bewoners van ons land tot het jaar 1857, doorloopen. Van geschiedkundige waarde kan dus geen sprake zijn; slechts de wijze van behandeling valt hier te beoordeelen. We hebben 't boekje doorloopen en meenen die eenvoudig en geleidelijk te mogen noemen, zoo als 't eerste onderwijs haar eischt. Enkele vragen en antwoorden laten echter, ten opzigte van onderling verband als anderzins, wel wat te wenschen over; b.v.:
Bl. 7.	Hadden die mannen (Evangelieverkondigers) een gemakkelijk werk? O neen! bonifacius werd in 755 bij Dockum vermoord.
Bl. 13.	Wat volgde uit dit huwelijk (van filips den Schoone en joanna van Arragon)? Hij werd erfgenaam van de Spaansche kroon, en de naauwe betrekking tusschen Nederland en Spanje.
Bl. 20.	Was filips niet nijdig (?) op Prins willem?
Bl. 22.	Hadden de Spanjaarden nog meer van onze zeemagt te lijden? In Indië namen zij vele Spaansche bezittingen weg.
Bl. 25.	Had willem de Tweede geen opvolger? Zijn zoon willem de Derde werd na zijn' dood geboren, enz.

Bij een' herdruk is 't een en ander ligt te verbeteren.

a.b.m.





{==1==} {>>pagina-aanduiding<<}

Mengelwerk.

Preston in 1853. Eene voorloopige oplos. sing van een nog hangend vraagstuk.

Dat onze eeuw, ofschoon uitwendig in volle kracht en luister zich vertoonende, echter inwendig eene zware krankheid in zich draagt, is eene waarheid, even weinig nieuw, als het verhaal van den kruidenier, die niet verzuimen zal, om zijnen klanten te zeggen, wat weder het heden is. Doch waaruit die krankheid haren oorsprong, waar zij haren zetel heeft, en welk einde zij hebben zal - daarover zijn de vele consulten en tallooze gissingen nog verre uiteenloopende. Wie zal het toch zeggen, welke de grondoorzaak is, wie zal al die ziekteverschijnselen tot éénen oorsprong terug weten te brengen, en het verband, den loop en het einde er van blootleggen? Het is ook verre van mij, dat ik mij hieraan wagen zoude, en nog meer, dat ik de vele schipbreuken van behandelingssystemen met nog ééne wensch te vermeerderen. Het feit bestaat, en het is mij genoeg, wanneer men mij dit toestemt. Evenmin hoop ik veel tegenspraak te ontmoeten, wanneer ik beweer, dat, daargelaten of in de geestelijke, dan of in de stoffelijke nooden onzer maatschappij de grondoorzaak te zoeken is, dat, zeg ik, op stoffelijk gebied, eene hoofdoorzaak, of, wilt ge liever, een hoofdverschijnsel der kwaal gelegen is in de overmagt van het kapitaal, in den onmetelijken afstand, die er bestaat tusschen de bevoorregte en de misdeelde standen, tusschen hen, die bezitten zonder arbeid, en hen, die arbeiden zonder te bezitten, tusschen rijk en arm, om de eenvoudigste termen te noemen. De kwaal, die aan het leven van het oude stelsel, van de maatschappij vóór de groote revolutie heeft geknaagd, was de te groote afstand tusschen wereldlijken en geestelijken adel aan de eene zijde, en burgers en gemeen aan de andere. Met behulp van het laatste heeft de burgerstand verscheurd die adelbrieven, omvergeworpen die scheidsmuren, en een anderen toestand doen geboren worden. Maar

{==2==} {>>pagina-aanduiding<<}
onder andere omstandigheden en met zeer groote wijzigingen heeft dezelfde kwaal zich weder vertoond. In de plaats van den adel der geboorte is de adel van het kapitaal getreden. Tusschen hen en het proletariaat is de afstand niet minder, dan tusschen de vroegere adellijken en gemeenen. Het kapitaal heeft eene kaste, eene magt gevormd, die in zich zelve de kracht heeft om steeds aan te groeijen. Waar het is, vloeit het henen, waar het ontbreekt verdwijnt het nog meer; wie heeft, dien wordt gegeven, en wie niet heeft, van dien wordt genomen, ook wat hij heeft. Niet door geboorte, maar door het bezit, hebben thans enkelen eene magt en vermogen, gelijk de hertogen en graven der vorige eeuw niet konden droomen. En het gemeen? - Gode zij dank! veel is verzacht in hun lot; immers geene kronijken melden wat het in vorige eeuwen had te lijden. Doch er is meer verguld, dan verbeterd; meer in den vorm en in naam veranderd, dan in het wezen. Roepe vrij het beschaafde Europa wee! en ach! over het lot der slaven aan gene zijde van den oceaan; het heeft ook zelf zijne, ofschoon dan ook Europesche, slaven. Slaven, die wel vrij zijn, om te doen, wat zij willen, - ja! als zij maar geld hadden; als zij maar niet behoefden te eten. Slaven, niet met de zweep, maar door den geesel des hongers geregeerd; niet met de barbaarsche vormen der Amerikanen behandeld, maar niet minder gedrukt door arbeid en zorgen. Slaven door eigen schuld, zegt men, maar toch slaven.
Dat hier vooral de zwakke zijde onzer maatschappijen is, - het blijkt genoeg uit de veelvuldige en veelsoortige stemmen, die opgaan, om op dit punt verbetering aan te brengen. Pauperisme is het schrikbeeld onzer eeuw en de bespotter van de wetenschap der Economisten; om dat te verbeteren hoort men de verstandigste en ook de belagchelijkste raadgevingen. Daartoe stond het phantaserende Socialisme op en het nijdige Communisme, en hunne dwaasheden vonden zooveel ingang, omdat algemeen de behoefte werd gevoeld, om, hoe dan ook, raad te schaffen, waar goede raad duur is. Daartoe gaf men zich over aan de zoetsappigheden der moderne Philanthropie, opdat men de wonden maar bedekken zou, die men niet zien wilde, op het gevaar af van ze te doen verergeren.
Te zeggen waardoor en wanneer er genezing zal komen, is even moeijelijk, als het weder te voorspellen. Zeker, ik behoor

{==3==} {>>pagina-aanduiding<<}
niet tot dezulken, die aan de genezing wanhopen, die wel schijnen te denken, dat het met deze wereld van erger tot erger gaat. Neen! elke kwaal brengt, juist als zij geculmineerd wordt, hare eigene verbetering aan. Maar geene genezing zonder opoffering en pijn, geene groote hervorming zonder beroeringen. De almagtige hand, die volkeren opvoedt en menschen, heeft de roede der kastijding noodig, opdat zij ons leere wijs te zijn.
Ik wil den profetenmantel niet omhangen, en zal niet nader omschrijven, wat te verwachten of te vreezen is, maar zeker is het, dat de toestand der arbeidende en lagere klassen eene groote onweêrswolk is, die aan den politieken horizont dreigt. Opdat mij echter niemand misversta, zij er uitdrukkelijk bijgevoegd, dat ik hier niet van Nederland spreek. Gode zij dank! wat men ook over onze achterlijkheid klage, zij is ons in vele, en ook in dit opzigt grootelijks ten zegen. Ik heb hier vooral het oog op den voorganger in wat men beschaving noemt, het schitterende Frankrijk, en op de koningin der industrie, het rijke Brittannië, waar de klove tusschen rijk en arm tot eene fabelachtige diepte is uitgegraven.
Al wat ons een blik vergunt te slaan in den toestand der arbeidende klasse van dit land, is van hoog gewigt, vooral wanneer het als eene waarschuwing kan gelden, van wat de toekomst misschien in haren schoot verbergt. Uit dit oogpunt zijn de jaren van 1853 en 54 van groote beteekenis geweest. Bijna in alle fabrieksteden van dat rijk deden de levende machines eene krachtige poging, om hun lot te verbeteren, om de tyrannij, die het kapitaal op hen uitoefende, af te schudden. Het middenpunt van dien strijd was de fabriekstad Preston, waar alle arbeiders maanden achtereen het werk hebben gestaakt, en een hardnekkigen strijd tegen hunne meesters gevoerd om vermeerdering van loon, ondersteund door de hulp der geheele arbeidende klasse van Engeland, met belangstelling en bezorgdheid nageoogd door alle bewoners van Groot-Brittannië en de oplettenden van geheel Europa. De zwakkeren hebben het onderspit gedolven; maar de krachten, die zij hebben ten toon gespreid, en juist de wijze, waarop de strijd is geëindigd, hebben duidelijk doen zien, dat het volk der arbeiders hier zijn laatste woord nog niet heeft gesproken. Toen hebben de dagbladen ons wel op hunne wijze fragmen-
{==4==} {>>pagina-aanduiding<<}
tarisch met den loop der gebeurtenissen bekend gemaakt; maar de aandacht werd weldra afgeleid van dit belangrijke verschijnsel door het onweêr, wat uit het Oosten kwam opzetten. Dat was eene belangrijkheid in ouderwetschen zin, een oorlog op groote schaal, en in den ijver, om alle bijzonderheden te kennen van dien strijd der barbaarschheid, vergat men het gewigt van die kleine schermutseling der beschaving met minder gedruisch gevoed.
De latere en telkens wederkeerende zamenscholingen der werklieden op verschillende plaatsen in Engeland, bij massa's, waarvan wij schrikken zouden, hebben ons weder aan die tooneelen doen denken, en de overtuiging bevestigd, dat het vraagstuk der dagloonen en al wat daarmede zamenhangt, nog verre is van opgelost te zijn. Ook de Revue des deux Mondes heeft het verschijnsel gewigtig genoeg geacht, om er nog eens op terug te komen, en de Heer hitier gaf in het No. van 15 Nov. 1857, onder het opschrift: ‘La grève de Preston, scènes et moeurs de la vie des ouvriers en Angleterre’, een beredeneerd verslag van het daar voorgevallene. Aan hem zijn de feiten ontleend, die hier kortelijk volgen, opdat wij er onze leering uit trekken.

Ieder kent de ontzettende vlugt, welke handel en industrie in Engeland hebben genomen sedert de liberale hervormingen van Sir robert peel. Nooit had men den publieken rijkdom eens volks zich zoo snel zien ontwikkelen. Mogten ook al tallooze fabrieken als door tooverslag verrijzen, en de oude tot kleine steden aangroeijen, toch kon de productie de aanvraag niet bevredigen. Wat ontzettende bedrijvigheid er ook heerschte op alle scheepswerven, Engeland kon niet genoeg bodems vergaderen voor de behoefte van den handel, en moest door het buitenland worden geholpen. Dat was eene goedkeuring door de feiten zelve gegeven aan de afschaffing der korenwetten, de verandering der wetten op de scheepvaart en den in- en uitvoer, en al de hervormingen van den minister. - Maar de medaille had ook hare keerzijde. Ofschoon de industriëelen, de kooplieden, reeders, scheepsbouwmeesters, in 't kort, ieder wiens inspanningen door het kapitaal werden ondersteund, onberekenbare voordeelen trokken uit deze leven-
{==5==} {>>pagina-aanduiding<<}
digheid des verkeers; daarnevens was eene andere klasse, die niet zooveel reden had, om met de nieuwe orde van zaken tevreden te zijn, die der arbeiders. Men had hun beloofd, dat ook voor hen de voordeelen groot zouden zijn; maar zooveel te erger was het, nu zij zich hierin bedrogen vonden. In den aanvang werden die beloften wel vervuld: werk was er in overvloed en de eerste behoeften des levens daalden in prijs. Maar de toenemende voorspoed was oorzaak van toenemende consumtie aller artikelen, en het noodzakelijk gevolg: verhooging der prijzen; zoodat weldra, behalve het brood, alle andere behoeften des levens veel duurder werden, dan ooit te voren. Zoo had nu de voorbijgaande voorspoed den werkman verwend, en zijn gemoed werd vooral verbitterd door het zien van den verbazenden, steeds toenemenden rijkdom der fabriekanten, - een rijkdom, wien hij wist, dat zijn handenarbeid hun aanbragt.
De te verwachten gevolgen bleven niet uit. Reeds in 1852 werd de algemeene ontevredenheid onder den arbeidersstand duidelijk kenbaar, en sedert het midden van Junij 1853 leverde het geheele land het merkwaardige schouwspel op eener bijzondere soort van opstand onder de arbeiders, die zonder gewelddadigheden en meestal met goeden uitslag plaats greep. Bijna te gelijkertijd eischten de werklieden van alle ambachten, te Liverpool, te Manchester, in het Graafschap Chester, in het land van Wales, en in geheel westelijk Engeland, verhooging van loon, en weigerden te arbeiden, zoo hun dit niet toegestaan werd. Weldra sloeg de beweging over tot de kolenmijnen, de ijzerfabrieken en katoenspinnerijen. Te Stockport verlieten 20,000 spinners te gelijk de fabrieken en eischten 10% verhooging, 6000 mijnwerkers in Wales vorderden 15%. Te Manchester volgden de dienaren van policie hun voorbeeld, en 250 constables legden hunne betrekking neder. Kortom de beweging werd algemeen; dagbladen trokken partij voor en tegen; de meetings hadden geen eind, en gansch Engeland was in groote gisting. Ook vroeger waren oneenigheden tusschen fabriekanten en arbeiders niet zeldzaam geweest, en met name in 1829 en 1840 hoog geklommen; doch die vroegere waren meer locale opstanden, door gewelddadigheden gekenmerkt en door geweld onderdrukt; eene zoo algemeene, bezadigde, maar niet minder krachtige beweging had nog nimmer te voren

{==6==} {>>pagina-aanduiding<<}
plaats gegrepen. Wij zullen niet in bijzonderheden den uitslag nagaan van dezen strijd, die slechts een voorspel was tot het tooneel, wat wij straks te Preston zullen zien spelen. Genoeg is het te zeggen, dat na drie maanden van allerlei onderhandelingen en transacties het geschil op de meeste plaatsen was bijgelegd, en wel bijna overal ten voordeele der arbeiders. De mijnwerkers, die ten getale van 8000 zich gereed maakten, om naar Australië te verhuizen, verkregen de volle verhooging van 15%. Op andere plaatsen moest men althans een gedeelte der gevorderde verhooging toestaan. Bewijs genoeg, dat de eischen der arbeiders op zich zelven niet geheel onbillijk waren.
Reeds beschouwde men het geschil als vereffend, toen nieuwe bezwaren ook van anderen aard de zaken weder in de war bragten. De slechte oogst van 1853 en het vooruitzigt van den Oosterschen oorlog drukten gevoelig op handel en industrie. De aanvraag verminderde, de ondernemingsgeest was gebonden, het geheele verkeer in één woord werd gestremd. Toen was men wel genoodzaakt, om de concessies, die men aan de arbeiders gedaan had, grootendeels terug te nemen, en tot hunne eer zij gezegd, dat zij meestal onder deze noodzakelijkheid het hoofd bogen.
Doch enkelen wilden zich niet onderwerpen, en van hen is de beweging te Preston uitgegaan, die zooveel opschudding heeft veroorzaakt. Onder de katoenspinners, vooral van Manchester, waren er enkelen, wien het hoofd warm was geworden, door de socialistische stellingen, die kort te voren Frankrijk zoo bloedig geteisterd hadden. Thans scheen het oogenblik hun gekomen, om tegen de overmagt van het kapitaal op te staan, en het op hunne beurt te overheerschen. De stemming en de omstandigheden echter waren hun te Manchester niet gunstig, en zij rigtten het oog op Preston, om daar eenen stelselmatigen opstand der arbeiders tegen hunne meesters te organiseren. Deze stad moest hun als het bolwerk worden, van waar uit zij den geest van tegenstand over het geheele land zouden verspreiden.
Ziet hier, waarom Preston hun hiertoe vooral geschikt voorkwam. Het oude Preston is na Manchester de belangrijkste zetel van katoenspinnerijen in Lancashire. Zijne uiterst gunstige ligging had het in korten tijd tot een verbazenden bloei gebragt,

{==7==} {>>pagina-aanduiding<<}
zoodat het getal der inwoners, sedert de invoering der katoenfabrieken, van 6000 tot 75,000 geklommen was. De aangename omstreek, de goede inborst zijner bewoners, en niet minder de goedkoopheid aller levensbehoeften deden het als een voorregt gelden om hier in het werk te zijn. De toestand der arbeiders was er beter dan overal elders, en de verstandhouding tusschen hen en de fabriekanten uitmuntend. Tot nog toe was het dan ook vrij gebleven van die menigvuldige oneenigheden, en ook het jaar 1853 was hier in volmaakte rust voorbijgegaan. Er bestond dus eene tweeledige reden voor onze heethoofden, om juist de Prestonianen voor hunne zaak te winnen. Immers gingen de arbeiders van Preston, zooveel begunstigd boven anderen, vóór, welk arbeider in Engeland zou dan nog tevreden zijn met zijn lot? Ten anderen, hier was ook de meeste tegenstand der fabriekanten te verwachten; maar werd die hier gefnuikt, viel deze ‘citadel des bederfs’, zoo als zij het noemden, dan waren zij meesters van het terrein.
Zoo hielden dan de plannenmakers eene vergadering te Stockport, eene plaats, waar vroeger de arbeiders de volle 10% verhooging verkregen hadden, en van daar werden eenige leiders naar Preston gezonden, om de zaak op touw te zetten. Men weet, voor al zulke ondernemingen laat de Engelsche wet, met haar onbeperkt regt van vergadering voor allen, vrij spel. Eene behoorlijke meeting der Prestonsche arbeiders werd bijeengeroepen met President en Secretaris, en daar werd gesproken. Er waren wel enkele bezadigden, die bedenking maakten; maar de leiders wisten zoo treffend te declameren over de prachtige équipages der fabriekanten en hunne verregaande weelde, wisten, zelven mannen uit het volk zijnde, de gemoederen zoo sterk op te winden, dat de zaak genoegzamen bijval vond. Er werd besloten, dat men de volgende eischen doen zou: 10% verhooging van alle loonen, gelijkheid van loon in alle fabrieken, en voor alle arbeiders in hetzelfde soort van werk, te rekenen niet bij den dag, maar bij het stuk; eindelijk een reglement van orde op het bestuur der fabrieken, wat de magt der fabriekanten, vooral in het wegzenden der werklieden, aanzienlijk beperkte. Onverwijld zouden deze eischen hun bekend gemaakt worden,

{==8==} {>>pagina-aanduiding<<}
en zoo zij binnen 8 dagen niet ingewilligd waren, zouden alle arbeiders hun werk staken.
Zietdaar de oorlogsverklaring. Wij behoeven niet aan te toonen, hoe deze eischen veelal in strijd waren met de wetten der staathuishoudkunde. Het bedrag der daghuren is niet dictatorisch te bepalen, maar hangt te zeer van omstandigheden af, en is een vrij contract tusschen den werkman en wie hem gebruikt. Maar de eisch van 10% werd ook maar door de leiders vooropgesteld, als eene soort van krijgs-parool, een leus, die voor ieder duidelijk was. Van mond tot mond herhaald, was zij het referein van alle speeches en de algemeene kreet op de meetings, en zoo verkregen die woorden eene ongeloofelijke kracht. ‘Niets anders en niets minder dan 10%; liever sterven dan afzien van de 10%!’ - Evenzoo waren de bepalingen, om de vrijheid der Manufacturiers in hunne eigen fabrieken aan banden te leggen, die later met nog andere geheime werden vermeerderd, ook meer berekend om de gemoederen te verlokken, dan op billijkheid gegrond. Er was veel onregtvaardigs in den toestand der arbeiders; maar de leiders stelden eischen van nog meer in het oog loopende onbillijkheid daartegenover, en daardoor hebben zij hunne zaak bedorven.
Toen de vorderingen der arbeiders bekend werden, begonnen reeds aanstonds enkele fabriekanten met hunne fabriek te sluiten. Wie echter hiermede nog wachtten, werden voor en na er evenzeer toe gedrongen door de steeds toenemende insubordinatie der werklieden, te vele om hier te vermelden. Zelfs ontzagen zij zich niet, om die kameraden, welke met hun onlangs nog verhoogd loon tevreden waren, te noodzaken, om uit hunne fabriek weg te blijven. Men belette hun den toegang met geweld, en dat systeem van intimidatie veroorzaakte dagelijks vrij onstuimige tooneelen. Zoo werd niet alleen de vrijheid van den fabriekant, maar zelfs die der arbeiders zelven aangetast.
De strijd begon alzoo ernstig te worden. Preston werd als het slagveld, waar over het lot van de arbeidende klasse van geheel Engeland werd gestreden. En beide partijen werden ondersteund door huns gelijken der andere steden, maar sedert de overdrijvingen, waaraan de arbeiders zich schuldig

{==9==} {>>pagina-aanduiding<<}
maakten, schaarden de dagbladen, behalve een paar van weinig invloed zich aan de zijde der fabriekanten. Toen kregen deze moed, om den storm het hoofd te bieden: zij vormden eene tegencoalitie, en trokken in de behandeling der zaak ééne lijn. Sommigen hebben hun hiervan een verwijt gemaakt, doch na hetgeen voorgevallen was hadden zij hiertoe alle regt en aanleiding. Waren de arbeiders niet voorgegaan, om zich tegen hen te vereenigen, en hunne coalitie zelfs met geweld uit te breiden? Zoo volgde dan op hunne oorlogsverklaring het eenstemmig, solenneel antwoord der fabriekanten, op den 15den Sept. 1853 werd het op de straten aangeplakt en behelsde: dat zij besloten hadden, om hunne werkplaatsen te sluiten, en dat geen van hen die weder openen zou, alvorens alle arbeiders zich weder tot het werk bereid verklaarden, op zulke voorwaarden als ieder meester afzonderlijk met zijn werkvolk zou willen treffen. Ook verzuimden zij niet, om in ernstige taal de arbeiders opmerkzaam te maken op de tyrannie, die de raddraaijers, van buiten gekomen, op hen uitoefenden. Deze verklaring was door alle fabriekanten geteekend, en allereerst door een van hen, die alleen meer dan 5000 arbeiders in het werk had. Zij wisten zeer goed, dat dit een wanhopige maatregel was en ontveinsden zich de ellende niet, die daardoor over de stad zou komen, noch het groote nadeel, wat hun zelven daaruit wachtte; maar zij achtten het hun pligt jegens zich zelven en het geheele land, om niet terug te treden. Op gelijke wijze vormden zich ook in de andere fabrieksteden vereenigingen der fabriekanten om sommige met minder, andere met meer kracht, tegen den onwil op te treden, die zich ook bij hen zon kunnen vertoonen, of reeds openbaarde. Preston bleef echter de plaats van den hoofdstrijd.
De 15den Sept. was gekomen, de arbeiders onderwierpen zich niet, en alle fabrieken werden gesloten. Het was een dag van gewigt en van zorg in de stad, waar 25000 menschen op eens zonder brood waren; en menig arbeider werd het bang om het harte, als hij aan den huiselijken haard, buiten den invloed der valsche schaamte en de opruijingen der raddraaijers, overdacht, wat jammeren de naderende winter hem brengen konde. De leiders echter hadden middelen en kunstgrepen genoeg, om de hoofden warm te houden. De voornaamste on-
{==10==} {>>pagina-aanduiding<<}
der hen was george cowel, de afgod van de menigte. Eenvoudig spinner van Preston, was hij door de natuur tot spreker gevormd, en had ontwijfelbaar veel talent als zoodanig, ten minste van dat talent, wat geschikt is om de massa mede te slepen. De beroemde ch. dickens, die naar Preston gekomen was, om daar eene rijke stof voor studiën te vinden, en die toen in het Daily News schreef (wat den arbeiders niet ongunstig scheen), getuigt van hem, dat hij nooit een meer volmaakten volksredenaar had aangetroffen. In de tweede plaats kwam de ruwe, plompe swingkhurst, de type van een plebejischen volksmenner. Een zekere smith was de president, die ‘niet onderdeed voor die van het Parlement.’ Zoo werden ook anderen met beroemde leden van het Parlement vergeleken, cheetam was hun disraeli, whittle hun hume. De secretaris van het comité was gallagher, de eenige, die eene meer beschaafde opvoeding had genoten, en wiens gezwollen, maar vurige stijl, groote uitwerking deed in de tallooze proclamatiën en stukken, die van het comité uitgingen. Deze veldheeren wisten gedurende 6 maanden moed en éénheid onder hunne ongeordende troepen te bewaren. De onkunde der massa echter, die voor meer dan de helft uit vrouwen en
kinderen bestond, en de hardnekkigheid van het Engelsche karakter, om te blijven staan op wat zij eenmaal als hun regt beschouwden, kwam hun hiertoe grootelijks te hulp. - Behalve in het gepaste van de populaire leus van 10% bleek hunne schranderheid ook in de wending, die zij aan de geheele questie gaven, en de argumenten, die zij gebruikten. Zij lieten zich volstrekt niet in met de econimische zijde der zaak, in hoeverre hunne eischen uit het oogpunt van regt verdedigd konden worden, maar bragten het geheel over op moreel terrein. En nu hadden zij vrij spel, om te declameeren over de ‘weelderigheid der katoenlords, en hunne wreedheid, die zich niet stoorden aan de tranen der vrouwen, en de nooden der weezen.’ Ook tastten zij het volk aan in het godsdienstig gevoel, om het nog meer op te winden: ‘voor den regterstoel van God zouden de rijken verantwoording hebben af te leggen over hunne hardvochtigheid!’ De werklieden waren de ‘Joden in Egypteland, in het diensthuis; de zielen in nood,’ ‘als lazarus lagen zij op de drempels der fabrieken, smeekende om werk en om brood, enz.’ Die bijbeltaal maakte den diepsten indruk op het nakroost van de

{==11==} {>>pagina-aanduiding<<}
Puriteinen uit cromwell's tijd, en sterkte hen met eene soort van godsdienstig fanatismus.
Nog krachtiger misschien werkten de vele liederen, die onwederstandelijke giststof voor de volksmassa's. Zij werden aangeplakt en gezongen door de straten en op de meetings' die altijd door zulke gezangen werden geopend en gesloten. En wanneer dan die duizende stemmen vereenigd, in steeds klimmende opgewondenheid de bekende refereinen uitbulderden, dan was het geene geestdrift meer, maar razernij en ijlhoofdigheid, die de menigte aangreep. En zulke meetings werden tot in het oneindige vermenigvuldigd. De betrekkingen met andere fabrieksteden, de noodzakelijkheid om telkens iets te bespreken, of eene proclamatie der fabriekanten te beantwoorden, en duizende dingen meer werden als gelegenheden daartoe aangegrepen, om zoo de gemoederen steeds bezig te houden. Doch men moet het erkennen, al vielen daar soms te heftige, zelfs oproerige uitdrukkingen, over het algemeen bleef de meerderheid zich tegen alle maatregelen van openbaar geweld aankanten. Ook werden er pogingen in het werk gesteld, om zich de sympathie der ware Aristocratie tegenover de Shoddyocratie te verwerven; maar die stuitten af op de loyaliteit - of wijsheid der Engelsche grooten. Wat zou er ook van geworden zijn, als de aristocratie tegen de toenemende magt van den handelsstand zulke hulpbenden hadde aangenomen?
Doch al deze middelen waren niet meer dan de zedelijke hefboom in de hand der leiders; de beweging had ook stoffelijken steun noodig. De 25000 arbeiders konden van liederen en speeches niet leven, en hoe veel werk het bijwonen der meetings hun ook verschafte, het bragt geen 13000 Pd. Sterling op, zooals de fabrieken. Spoedig waren alle hulpmiddelen uitgeput, de winter was in aantogt en gebrek voorhanden, en weldra zou de honger eene nog welsprekender stem doen hooren dan die van george cowel zelven. Gelijk echter geheel Engeland met belangstelling deze worsteling gade sloeg, zoo was de sympathie der arbeiders voor hunne Prestoniaansche broeders sterk genoeg, om ook werkdadig hun te hulp te komen en cowel met de andere mannen van het verbond spreidden eene ongeloofelijke vaardigheid en werkzaamheid ten toon, om zich het onmisbare geld, dien zenuw

{==12==} {>>pagina-aanduiding<<}
des oorlogs te verschaffen. Zij begonnen met een uitvoerig adres aan den werkenden stand, wat aan alle einden van het rijk verspreid werd. Toen hierop eenige ondersteuning was ingekomen, volgde er een ander van dankzegging, en zoo wisten zij telkens aanleiding te vinden om, roemende op het reeds ontvangene hier of elders, tevens altijd weder nieuwe stemmen om hulp te doen hooren. Zij wendden zich zelf tot de geestelijken, tot het medegevoel van het schoone geslacht, tot de Ieren, en wisten naar de omstandigheden meesterlijkhunnen toon te wijzigen.
Van onberekenbare dienst zijn hun hierbij geweest een tal van afgevaardigden, die heinde en ver werden rondgezonden, en als zoovele armen waren, waarmede het comité naar buiten werkte, vooral op de beurzen der confraters. Deze menschen hebben een belangrijke rol gespeeld in de geschiedenis van dezen katoenoorlog. Drie maanden achtereen zag men ze het gansche land in alle rigtingen doorkruisen, en ontmoette hen overal, in spoorwegen, diligences en logementen. Zij aasden op kermissen, wedrennen, meetings, op welk soort ook van vergaderingen, bespiedden elke kans, om sympathie voor de Prestonianen te zaaijen, en gelden voor hen in te oogsten. Elk afgevaardigde had vooral zijne eigene fabriekstad, waar hij die sympathie moest exploiteren. Meestal bragten dezen gewillig bij voor hunne broeders in nood; maar onze inzamelaars waren ook niet bang voor ongepaste middelen, om contributies af te persen. Zij zorgden des zaturdag avonds bij de uitbetaling van het werkloon aan de fabrieken tegenwoordig te zijn, en stelden de minder weldadigen van aard aan de spotternijen en beleedigingen der anderen bloot. Ook winkeliers, kroeghouders, en wie anders maar in hun bestaan van de gunst der mindere klassen afhingen, moesten hun penning offeren. Zoo niet, dan trof hen het interdict, en dan zou geen hunner kalanten zich meer bij hen durven vertoonen. Herhaaldelijk moest de policie bij zulke tooneelen van intimidatie tusschen beide treden. Des Zondags, - tot groote ergernis der kerksche Engelschen, - keerden deze nieuwe soort van diakenen met de volgehengelde zakken naar Preston terug. Hier werd hunne aankomst met angstig ongeduld verwacht door de armen, die niet anders hadden, om van te leven; en die meetings, waar dan de verslagen hunner

{==13==} {>>pagina-aanduiding<<}
bevindingen werden medegedeeld, waren rijk aan afwisseling en belang. In den aanvang was het totaal der collecten slechts gering, maar het steeg weldra tot twee en drie duizend P. St. in de week, en bedroeg in de kersweek zelfs 4000 P. St. De feestweek moest ook voor de bedrukte Prestonianen, zoo al geen week van vreugde, toch van verzachting der ellende wezen. - Maar wat kon die som beduiden, verdeeld over 20 tot 25000 menschen? Alleen de volwassenen kregen hoogstens 4 of 5 shillings per week, de meisjes en kinderen nog minder, en wat is daarmede in het dure Engeland aan te vangen? Of de afgevaardigden trouwhartig alles afgaven, is moeijelijk te bepalen; eens werden twijfelingen hieraan geopperd, maar de werklieden althans hielden die voor ongegrond.

Zoo stonden de zaken tegen het einde van 1853, nadat de crisis reeds 5 maanden geduurd had. Wel begon de winter van dat jaar zich streng in te zetten, maar het scheen toch, dat de volharding der arbeiders de overwinning zou behalen. Maar langzamerhand begonnen zich dreigende wolken boven hunne hoofden zamen te pakken. De verbondenen zochten steun bij het gouvernement, zochten hunne krachten te vermeerderen door de medewerking van den geheelen arbeidsstand; maar bij beiden stootten zij het hoofd. Steunende op eene uitdrukking van schijnbare sympathie, die Lord palmerston over de zaak zich had laten ontvallen, wendde het comité zich in een bitter klagend adres aan de regering, opdat deze tuschen beide zou komen. Lord palmerston echter, toen Minister van binnenlandsche zaken, wist te goed, dat hij gansch Engeland tegen zich maken zou, als hij zich in eene zaak mengde, die alleen tusschen de belanghebbenden zelve moest uitgemaakt worden. Na lang wachten kwam het antwoord, dat zij verkeerdelijk op de tusschenkomst van het gouvernement gerekend hadden.
Toen werd een ander plan van grootschen omvang op touw gezet. Het gold niet meer of minder dan eene coalitie van den ganschen arbeidersstand, om door manifestaties, adressen en alle mogelijke middelen te verkrijgen: een afzonderlijk Parlement van arbeid, zamengesteld uit afgevaardigden uit het werkvolk, en door hunne contributien ondersteund, wat ‘het onmenschelijke systeem, waaronder de arbeid gedrukt werd,’

{==14==} {>>pagina-aanduiding<<}
zou bestrijden. Daartoe moest het loon verhoogd, de werkuren verminderd, het werken van vrouwen beperkt, dat van kinderen afgeschaft, kortom allerlei bepalingen gemaakt worden, om door den krachtigen arm der wet het lot der arbeiders te verbeteren. Onder de onderteekeningen van dit adres, was ook die van den fameusen louis blanc, en een paar dagbladen, The Reinold's paper en The People's paper, wierpen zich als verdedigers op van dit luchtkasteel. Hoe verdraagzaam de Engelsche wetgeving ook is, nu zou het tijd geworden zijn, dat het gouvernement zich de zaak aantrok. De bezadigdheid echter van het Engelsche arbeidsvolk wendde het gevaar af; zij bleven voortgaan met ondersteuning te zenden, maar bedankten voor het Labour Parliament.
Hoe meer het echter duidelijk werd, dat het niet alleen om eene eenvoudige vermeerdering van salaris te doen was, maar op omverwerping van de vrijheid der fabriekanten door het geheele rijk zou uitloopen, des te meer voelden dezen de noodzakelijkheid, om elkander te ondersteunen. Om dus die van Preston te gemoet te komen in de ontzettende verliezen, die zij lijden moesten, werd er den 3den Jan. 1854 eene vergadering van fabriekanten uit Manchester, Bolton, Burnley, Stockport en verscheidene andere plaatsen te Manchester belegd, en deze verbonden zich, om onder strikte geheimhouding, maar op krachtige wijze, de kantoren van Preston geldelijke hulp te bieden. Het viel den Prestonianen hard, doch zij waren wel genoodzaakt, om die aan te nemen. Zoo kwam dan het kapitaal aan het kapitaal te hulp, en nu zou zijne overmagt blijken, want de partij, die het het langst kon uithouden moest zegepralen.
Bovendien, nu de zaak eenmaal zulk eene ernstige wending genomen had, besloten de fabriekanten van Preston, om vol te houden, het kostte dan wat het wilde, en het was gelukkig voor hen, dat zij volmaakt eenstemmig handelden, want, gaf één toe, dan hadden de anderen wel moeten volgen. Van verschillende kanten wierpen zich corporaties en vereenigingen als bemiddelaars op, maar de heeren wilden geen duimbreed van hun regt afstaan, en hielden vol, dat de regeling van het loon eene zaak was, die alleen kon afgehandeld worden tusschen den werkman en zijn patroon. Wel bleven zij den weg tot verzoening steeds open houden, en verklaarden

{==15==} {>>pagina-aanduiding<<}
zich bereid om de fabrieken weder te openen, doch alleen als de arbeiders zich aan hunne voorwaarden onderwierpen. Deze bleven hardnekkig weigeren. Van hun standpunt beschouwd hadden zij gelijk, want het overdrevene van hunne eischen en hunne onuitvoerbaarheid onder de gegeven omstandigheden konden zij niet inzien. Doch het was toch vechten tegen de maan, en onverstandig, dat hunne leiders hen tot verderen tegenstand bleven aanzetten. Ja, men begon ook te twijfelen aan hunne onbaatzuchtigheid, en reeds werd de verstandhouding tusschen hen en de werklieden aanmerkelijk slechter. Eindelijk namen de fabriekanten tot een maatregel hunne toevlugt, waartoe zij ongetwijfeld het regt hadden, en die tot onderdrukking der geheele zaak leidde. Zij huurden eenvoudig andere werklieden in Ierland, Schotland en de andere deelen van Engeland, die wel in den aanvang voor hun werk nog ongeschikt, doch met eenige opoffering daartoe te bekwamen zouden zijn. Nu namen ook de arbeiders tot het uiterste middel hunne toevlugt: om de nieuw aankomenden reeds bij den spoorweg op te wachten, en met geweld des noods van de fabrieken af te houden; maar nu ontstonden er ook de grootste ongeregeldheden, en de policie kwam tusschen beiden. De riot act werd afgekondigd, en de leiders gevangen genomen, en daardoor werd het volk ontrukt aan den invloed, dien zij op hen uitgeoefend hadden. Hierbij kwamen nog meer onafwendbare bezwaren hunnen toestand verergeren. De Oostersche oorlog begon zijne zware hand te leggen op handel en industrie, de levensmiddelen werden duurder, het werk minder, en de arbeiders der andere steden waren niet meer in staat, om hen te ondersteunen. Daarmede ontviel hun de laatste hulp, die voor langer volhouden onmisbaar was, en buigende onder den drang der omstandigheden, keerden zij tot de verlaten fabrieken weder. Wel ging dit schoorvoetende en slechts bij gedeelten, maar wat wonnen zij hierbij? Dat vele vreemdelingen hunne plaatsen reeds hadden
ingenomen. - Zoo stierf de tegenstand der arbeiders langzamerhand uit; de leiders, voorloopig uit de gevangenis ontslagen, deden nog wel pogingen, om de gemoederen weder op te winden; doch zij waren eindelijk genoodzaakt het ijdele van hun streven te erkennen. Het comité legde in een openlijk en klagend manifest zijne betrekking neder, alleen de hoop op een betere toekomst

{==16==} {>>pagina-aanduiding<<}
nog vasthoudende, en daarmede had de strijd factisch een einde.
Gelijk men na een veldslag het getal dooden en gekwetsten opmaakt, zoo is ook eene korte berekening niet ongepast van de verliezen, te Preston door overwinnaars en overwonnenen geleden. Men heeft, natuurlijk bij benadering, het verlies der fabriekanten geschat op 165,000 pd. Sterling, ten gevolge van verachtering der machines, rente-derving, onderhoud van geemploijeerden en dienstboden, die geen deel aan de beweging namen, evenmin als de fabriekspaarden, en andere verliezen en winstdervingen meer. Van de zijde der werklieden kan men het naauwkeuriger nagaan. De ontvangen ondersteuning had in het geheel 97,000 bedragen, maar 250,000 pd. die hun anders aan loon zouden uitbetaald zijn, hadden zij moeten ontberen. Treurig is het tafereel, wat in een dagblad van Preston, den 6den Mei 1854 van de stad werd opgehangen: ‘Onze straten zijn vol van ongelukkigen, die thans te vergeefs om werk vragen, daar vreemdelingen of nieuw ingevoerde machines hen hebben vervangen. Duizende huisgezinnen hebben het zwaarste gebrek geleden, en zich een last van schuld op den hals gehaald, die zij nimmer te boven zullen komen; en nog kunnen wij de jammeren niet overzien, welke deze dwaze beweging zal na zich slepen.’

Ja, de zaak der orde heeft gezegevierd, maar welk eene zegepraal!
En nu het gewigt van dezen strijd? Het is grooter, dan men oppervlakkig zou denken. Deze poging van het zwakkere deel der maatschappij, om zich te doen gelden, is geen op zich zelf staand verschijnsel. Het behoort tot de vele proeven der belanghebbenden zelve, om mede te spreken bij de oplossing van het vraagstuk over het Pauperisme. Misschien is het wel het knorren van de ingewanden des vulkaans, het opzenden zijner waarschuwende rookkolommen, vermanende tot voorbereiding op de uitbarsting. De tegenstand van de hand die werkt tegen de onderdrukking van het kapitaal is hier juist door de overmagt van dat kapitaal gebroken, verpletterd; maar daarmede is de zaak nog niet vereffend, het is ter zijde legging, maar geene oplossing van het vraagstuk. Daarmede kan de werkman nog niet tevreden zijn; nòg is zijn toestand niet, zoo als die wezen moet. Ook was men

{==17==} {>>pagina-aanduiding<<}
door het gebeurde niet nader gekomen tot de oplossing. Wel zegt men, en te regt, dat het volmaakt nuttelooze van zulke arbeidstakingen hier voldingend is bewezen; doch dit verhindert niet, dat er in den grond toch veel billijks in de eischen der arbeiders kan zijn. Het toont de onuitputtelijke hulpbronnen aan, waarmede het kapitaal den handenarbeid beheerscht, maar niet de billijkheid van die overheersching; de onmagt van den werkman, maar niet zijn onregt. Niet als of ik beweren wil, dat de onregtvaardigheid weg te nemen is, hierin gelegen, dat de voordeelen van den arbeid steeds allerminst komen in de hand van hem, die dien arbeid verrigt. Zoo is het ten allen tijde geweest, en de gelijkmatige aandeelen aan de winst, waarvan het Socialisme droomt, zullen wel vooreerst droomen blijven. Ongelukkig de arbeider, die niet tevreden is met zijn bescheiden deel. Doch het moet ook een bescheiden deel wezen, en dat is het niet, zoo lang de goede verhouding niet bestaat tusschen den prijs der behoeften en het bedrag der loonen. Als de werkman, ondanks allen ijver en alle inspanning, niet kan vergaderen, om zich en de zijnen te voeden, om het allernoodigste zich te verschaffen, dan kan hij op den duur niet tevreden zijn. En hij is het ook niet. Hebben wij niet weder van herhaalde stakingen van den arbeid in Engeland gehoord, en van manifestatiën van duizendtallen, die een vrij dreigend voorkomen hadden? Nogmaals, het vraagstuk is nog hangende, en hangt als een zwaard aan zijden draad boven het hoofd van Groot-Brittannië.
Ook - en misschien nog meer - boven den gekapten haardosch van Frankrijk. Dat heeft 1848 getoond; en thans? Nog meer dan in Engeland legt men daar het vraagstuk ter zijde zonder het op te lossen, en wel op oneindig gevaarlijker wijze. De magt van het kapitaal wordt daar zóó opgevoerd, en zijne kunstgrepen zóó talloos vermenigvuldigd, dat de millioenen toevloeijen, die werk te veel en loon naar verdiensten schijnen te geven. Maar, wanneer het juist de verbazende ontwikkeling is van de magt van het kapitaal, die het kwaad te weeg brengt, dan gevoelt ieder, dat men hier turven stapelt op het vuur, om het uit te dooven. Nu ontwaart men den gloed niet en de vlam is gedekt, maar zie straks eens!
Doch de meeste staten lijden aan dat euvel. Evenredigbeid tusschen de behoeften en verdiensten des arbeiders is er weinig.

{==18==} {>>pagina-aanduiding<<}
Slechts sukkelende of door de oogen af te wenden houdt men de zaken gaande. Zelfs schijnt Engeland, waar de daghuren dikwijls zoo verbazend hoog zijn, in dit opzigt nog wel vooruit te wezen. Maar wat baat dit, als de prijs der levensbehoeften nog hooger is? En de toestand der fabriek-arbeiders vooral is er over het algemeen allertreurigst.
Er is wel een middel, om tot die evenredigheid tusschen behoeften en verdiensten meer nabij te komen. Het is dit, dat men alle beschaving en ontwikkeling onder de mindere standen tegenga. Dan zouden zij geene andere behoeften kennen, dan die zij bevredigen konden; wat zij niet hebben, zouden zij ook niet leeren als hun regt te beschouwen. Doch, Gode zij dank! slechts gering is het getal dergenen, die uitredding uit den nood op dien koop zouden wenschen. Alleen, men zij zich bewust van wat men doet, wanneer men het licht der beschaving laat doordringen tot het volk. Er ligt gevaar in, om hun behoeften te leeren kennen, terwijl de middelen hun onthouden zijn, om die te bevredigen.
Maar ik heb dit onderwerp niet gekozen, om te klagen en wee te profeteren. Integendeel, er ligt juist in het gebeurde te Preston eene groote reden tot geruststelling en bemoediging. De meerdere beschaving van het volk, die hare gevaren hebben kan, brengt ook hare goede vruchten mede. Hoe vele bewijzen van bezadigdheid en gematigdheid geeft hier het Engelsche proletariaat, hoe rustig gaat alles toe, en hoeveel meer zou dit nog het geval geweest zijn, ware het niet opgezet door raddraaijers! Wat verblijdend onderscheid tusschen deze beweging en de ruwe woestheid der vroegere; tusschen deze en de vlagen van bandelooze uitspattingen, waaraan het Fransche volk wel periodiek schijnt te lijden, het volk, wat niet minder beschaafd, maar meer eenzijdig ontwikkeld is; wat het hoofd wel vol, maar het hart leêg en verwilderd heeft.
Vrij ga men dus voort, het licht te laten schijnen op allen die onze broederen zijn, het overlatende aan den Oorprong van alle licht en leven, wat daaruit komen zal. Alleen, trachten wij niet ten halve, niet eenzijdig te verlichten: beschaaf het volk, maar geef het geene kennis zonder deugd, geene hoofden, vol van onverwerkte wetenschap, en harten, prijsgelaten aan onbedwongen driften.

d-d.






{==19==} {>>pagina-aanduiding<<}

Onze Frits.

Door C.v.E. van der Bilt la Motte.

Den Gods-akker van het vriendelijke E. zal ik wel nimmer vergeten. Er ligt voor mij iets onbeschrijfelijk weemoedigs, iets liefelijks, dat de ziel van de aarde losmaakt en den hemel naderbrengt, over die plek, waar eene kleine Protestantsche gemeente, verstrooid te midden eener talrijke Katholijke bevolking, hare lieve dooden te slapen legt. Dat kerkhof heeft iets eigenaardigs, wat ik zelden terugvond. Om het eenvoudige bedehuis henengelegd, wordt de stille rustplaats door eene hooge doornhaag van den mullen dorpsweg gescheiden. Rondom de kerk en langs het met wit zand bestrooide voetpad zijn fijne mastboomen, en op de hoeken laag neêrhangende cypressen geplant, wier donkergroen loover door den zonnestraal kan worden getint, maar door den gloed, die van den hemel afdaalt, niets verliest van den plegtigen en somberen ernst, die u als tegenruischt, wanneer het zomerkoeltje zucht tusschen 't hout en de bladeren trillen op zijnen adem. O! 't is daar vooral tegen 't vallen van den avond zoo rustig en vredig; 't is hém dáár zoo wèl, die gaarne voor eenige oogenblikken de wereld met haar strijd en haar lijden eens vergeten woû, om eene wijle andere gedachten, dan die aan het huidige herinneren, den vrijen loop te laten. Dan sterft de laatste zonnestraal aan den horizont weg, en met haar misschien het lijden in de borst, en iets van dat gloeijend goud en dat rooskleurig purper, dat de donkerblaauwe grenzen tusschen hemel en aarde kleurt, daalt ook neder in zijn gemoed en verheldert ook dáár, wat na weinig tijds weder donker zal wezen als te voren. De vesper-klok van den naburigen trotschen tempel der Katholijken klept hoog in de lucht; de avondwind suist door de twijgen, en de ooijevaar op het schaliëndak der kleine kerk klapwiekt en net zich de vleugelen, reeds vochtig van den dauw, die als een zilveren sluijer neêrdaalt uit de hoogte. De toonen van het kleine orgel ruischen, want de grijze organist
tokkelt zoo gaarne de toetsen in die stille ure, wanneer

{==20==} {>>pagina-aanduiding<<}
zijne dagtaak is afgeloopen, en menigmalen kunt gij zijn meesterlijk spel en zijne trillende stem nog binnen die wanden vernemen, wanneer de bleeke maan reeds door de kerkramen heentuurt en heur schaduw grillige, spookachtige, fantastische figuren vormt op de wit en blaauw gemengelde leijen van den vloer. Van uit de verte vangt uw oor het lied van den scheper op, die zijne kudden huiswaarts drijft, en hoort ge iets van 't gewoel der wereld rondom u, wier gonzende stem u herinnert, dat ge nog toeft in het vleesch. Want hier zoudt ge veelligt dat vergeten, uw geest is levendig, maar uw stoffelijk omhulsel met zijne ellende en leed, daaraan denkt ge thans weinig. Gij zijt hier alléén, alléén met de dooden en met God! De meeste menschen vermijden zulk eene plek, zij zijn bij de ontslapenen niet t'huis; het vleesch zucht naar het vleesch, en de gedachte aan het stof dat hier slaapt, verkilt het warme, frissche, levenslustige bloed. Die terpen spreken van een scheiden van de wereld; die witte grafsteenen zijn de grenspalen tusschen tijd en eeuwigheid, tusschen het bekende en het onbekende; wanneer die terp zich boven uw hoofd heeft gesloten, wanneer op dat arduin uw naam is gebeiteld, dan zal de zoon van het stof zijnen God zien van aangezigt tot aangezigt, zijn Vader, maar ook zijn... Regter! Is 't wonder, dat wie hier de schreden henen wendt, zich dikwerf, zich meest altijd alléén bevindt?
De kerkhoven der Protestanten op de meeste dorpen in de Meijerij en ook dat te E. zijn als de bewaarplaatsen van de geschiedenis der geslachten. Hier, meer dan elders, heeft men de gewoonte de zerk neêr te leggen op de zoden, om den kinderen zigtbaar de plek te herinneren waar het stof des vaders rust. 't Is geen prettige lectuur, maar het lezen dier namen en dagteekeningen heeft iets dat boeit, dat de belangstelling opwekt. Er schuilt poëzij in, en de verbeelding knoopt aan die namen de legenden der geslachten vast. Noord-Brabant heeft eene zeer eigenaardige bevolking; eene bevolking van her- en derwaarts te zamen gevloeid; wist ge 't niet reeds, deze grafsteenen zouden 't u kunnen vertellen. Die hier vredig onder elkaâr sluimeren, terwijl hun stof zich vermengt met dat van de zonen en dochteren des lands, hebben in een geheel ander oord als kinderen gespeeld, zonder het ooit te vermoeden, dat eenmaal in dezen mullen grond hun gebeente zou

{==21==} {>>pagina-aanduiding<<}
rusten. Zie, deze zerk, waarop dat ridderlijke wapen is gebeiteld, draagt een naam, die door Kennemerland's eersten edele werd gedragen; die daar ginds vertelt u, dat zij het stof dekt van den vrijen Fries, die regt had den halven arend boven de grafstede van zijn geslacht te doen uithouwen; een weinig verder ziet ge de ‘fleurs de lys’ door den dwarsbalk der bastaardij gekruist, en daaronder een naam, die aan de dagen der geloofsvervolging in Frankrijk herinnert, en van eene familie spreekt, achtbaar en aanzienlijk op den grond, waar het stamhuis was opgetrokken, hier refugiés en ballingen, wier laatste zoon hier in vergetelheid rust; of ginds leest ge den naam van den wakkeren krijgsman, die als loon voor een leven vol moed en trouw, op zijn ouden dag een pensioen ontving, juist ruim genoeg om hier in stilte te leven en als eerlijk man te sterven. En nog zoovélen; jongere zonen van geslachten, die hier een nieuw te huis zich optrokken, in later jaren even aanzienlijk als de stins of 't kasteel, waar de oudste broeder als landheer verbleef; anderen weêr, minder gelukkig, veelligt door eigen schuld, die men herwaarts henen zond om zoo mogelijk door de wereld te worden vergeten en hier onderhield, niet overeenkomstig het aanzien van den naam, dien hij droeg, maar wiens terp toch het grafteeken moest dragen, opdat de dorpeling zou weten hoe die ‘onnoozele kostganger’ toch iets meer was dan ‘zoo maar een burgerman’. Of ginds, de nette, eenvoudige steen, die eene dankbare gemeente den leeraar oprigtte, die in dezen achterhoek zijn talent moest begraven, maar een talent zich weglegde in de hemelen, waar men den trouwen dienstknecht gaarne welkom heette. En nog zoovélen; o! wanneer de geschiedenis van wat slaapt onder iedere grafzerk eens voor de wereld niet meer verborgen was, hoe belangrijk zou menige bladzijde zijn, voor hem, die ook uit het boek van dat verledene, lessen
voor eigen heden en toekomst wou garen.
Maar het kerkhof te E. heeft nog eene zerk tusschen het hooge gras verborgen, wier opschrift ik misschien op Père la Chaise, nimmer hier zou hebben gezocht. Wilt ge met mij lezen wát de nageblevenen daarop deden beitelen, ter herinnering aan hem, die hun dierbaar was? Schuif dan het groene zomerkleed weg en zie even:

{==22==} {>>pagina-aanduiding<<}

Hier rust
Onze Frits
Hij sliep op Schoonoord in
Om in schooner oord te ontwaken.
E... 16 augustus 18...

Dat zijn vriendelijke, liefelijke woorden, niet waar? ‘Onze frits’? Wel moet men hem lief hebben gehad, wel moet de bewoner van Schoonoord die liefde hebben verdiend, sterk en genoeg door állen gedeeld, om zijn geslachtsnaam te kunnen weglaten en in den dood hem alléén den vriendelijken naam te gunnen, waaronder hij in zijn tehuis en bij állen bekend was.
Ik heb dikwerf bij dezen verwijld en 't niet zelden gedacht, hoe gaarne ik willen zou, dat ook zóó mijne nagedachtenis werd gebragt tot volgende geslachten. Zóó liever, dan door een wapenbord of weidschen titel. Want het wapenbord kan reeds aan de wieg worden gehecht, zoowel als op de grafzerk worden gebeiteld. Dat is eene vrucht van de verdiensten of de fortuin onzer vaderen. En de titelpraal kan worden verdiend, met inspanning van krachten, met opoffering van het betere in ons - zoo men dat ten minste er voor over heeft. Maar of gij of ik ooit zulk een grafschrift als ‘onze frits’ zullen verdienen; zie, mijn lezer! dat betwijfel ik van de meesten onzer. God heeft énkelen verkoren om in geheel bijzonderen zin zijne beelddragers te zijn op aarde. Zulk een was hij. Maar gij of ik? Weêrspreekt ons verleden de mogelijkheid niet reeds? Wij zijn te zelden ‘goed’, en hij was 't den zijnen altijd!
Wilt ge eenige oogenblikken naar de eenvoudige geschiedenis van zijn leven luisteren?

Dominé stermund, de geliefde herder van E., was ontslapen. God had hem vroeg t'huis gehaald; voor hem zelven niet te vroeg, voor de zijnen lange jaren vóór den dag, waarop zij hem missen konden en missen wilden. Toen de doode was uitgedragen, bleven in de pastorij eene schreijende weeûw, drie hulpbehoevende dochters en een vijftien-jarige knaap achter. De zon van diens toekomst lag zich te rusten achter den groenen heuvel, waar het stof des vaders sliep. De blonde knaap had zich idealen gevormd, die vroeg door de onbarm-
{==23==} {>>pagina-aanduiding<<}
hartige hand der werkelijkheid in nevelen werden gehuld, om langzamerhand te verdwijnen, zonder een enkel zigtbaar spoor achter te laten, dan alleen in de borst van dien jongen, waar van die ure af, eene ledige plek bleef, die nimmer werd aangevuld. Hij had een dienaar van christus, een herder zijner kudde willen worden, als eenmaal zijn vader was. Zijne opvoeding had hem de wetenschap lief doen krijgen, in zijn binnenste smeulde de vonk der poëzij. Maar wetenschap wordt alleen verkregen ten koste van geld, en poëzij geeft geen brood. Met dien droom moest het gedaan wezen, en de ijzeren wet der noodzakelijkheid waarborgde dien dan ook een spoedig einde. Men had stermund lief gehad, en wie invloedrijk waren in de gemeente, wilden gaarne iets doen voor zijne nageblevenen. Schoonoord stond ledig, en men wist de weduwe over te halen, het in de onmiddellijke nabijheid van het dorp lief gelegen buitentje voor een matigen prijs te huren. De band van 't gezin werd spoedig verbroken. Waar 't ziekelijk gestel der beide oudste meisjes hare verwijdering uit het ouderlijke huis niet gedoogde, daar ging de jongste, de levenslustige, beeldschoone klara spoedig onder de menschen, zij vol hope op de nieuwe toekomst, die eigen hand en eigen kracht haar scheppen zou; maar bij 't afscheid was het der moeder bang om 't
harte, omdat zij haar lieveling kende, en het ouderlijk dak de beste schuilplaats achtte voor de onervarene, in wier meisjesborst hartstogten sluimerden, welker bestaan de zeventien-jarige zelf niet vermoedde. Met frits had men groote plannen, die zich echter niet verder dan den beperkten kring van het dorp uitstrekten. Er zijn menschen wier toekomst door de omstandigheden hunner eerste jeugd, stilzwijgend, maar daarom niet minder beslissend wordt aangewezen. Zulk één was hij. De knaap was vroeg ontwikkeld naar ligchaam en geest; de opvoeding des vaders wierp goede vruchten af; hij schreef eene fraaije hand, was de beste rekenmeester uit het dorp, bezat meer dan gewone taalkennis, toonde bij al wat hij deed eene vlugheid en een oordeel verre boven zijne jaren, en scheen in het oog van de vriendelijke beschermers van 't gezin als voorbestemd om zoo'n dorps-factotum te worden, waarvan gij de type op het platteland bijna in iedere streek kunt aantreffen.
Toen de familie op Schoonoord haar intrek genomen had,

{==24==} {>>pagina-aanduiding<<}

klara naar hare nieuwe bestemming vertrokken was, en moeder stermund nog niet regt wist wat zij met frits zou beginnen, tikte op zekeren dag de Burgemeester den blaauwgekielden knaap op den schouder en verzocht hem, hem eens even naar het dorpshuis te volgen.
Daar wierp de achtbare vader van E. zich in zijn leunstoel, en frits scherp aanziende, vroeg hij hem op goedigen toon:
‘En weet je nu al, frits! wat we met je voor hebben?’
Frits ontkende die wetenschap en verklaarde tevens dat hij zelf niet wist wat hij beginnen zou.
‘Dan zal ik 't je zeggen, jongen!’ en de brave gijssens greep zijne hand; ‘zie je, van dat Dominéschap, daar je goede vader vroeger wel eens over sprak, daarvan kan niets meer komen. Dat zou niet alleen geld kosten, maar, vat je, dan zou 't ook te lang duren voor je iets toe kon brengen, om het je brave moeder wat makkelijker te maken. 't Was Gods weg, dat ze alleen voor alles zitten bleef, en we willen daarin berusten. Hij zal 't wel weten wat het beste voor je vader en voor jullie was. Maar... 't pensioen is te klein, de tijd niet van de voordeeligste, klara is nu wel de deur uit... dat is daarom toch niet uit je moeders beurs; je twee andere zusters zijn ziekelijk, en ronduit gezegd, ik geloof niet dat ik er gaauw eene trouw-acte voor zal behoeven te teekenen, en... 't is daarom zaak, dat je zoo spoedig mogelijk aan de verdiensten komt. Nu kan ik je hier op de secretarie best gebruiken; er staat twee-honderd gulden toe; en als ik 't met je vinden kan, dan zal de Raad zoo niet wezen, of er zal ieder jaar wel wat bijkomen. Buitendien zal 't schrijfwerk voor den Notaris en den ontvanger niet uitblijven, en...’ op die wijze voortgaande deed hij hem een legio kleine diensten aan de hand, tot de nieuwejaarsrekeningen van den timmerman, die een slecht scribent was, ingesloten, wier vervulling met zeker honorarium naar gelang van omstandigheden zou worden beloond. Bovendien schilderde hij hem de toekomst vrij lagchend en aangenaam. Wanneer alles goed ging, zoo als hij hoopte en verwachtte, dan kon met den tijd uit den klerk ter secretarie een gemeente-secretaris groeijen; de rentmeester van den ambachtsheer zou toch ook niet eeuwig leven; een griffier van den polder had men immer noodig, en wat dies meer zij.

{==25==} {>>pagina-aanduiding<<}
Op 't eind liet hij zijne hand los en vroeg op eenen toon, die reeds bewees welk antwoord hij wachtte: ‘En wat zegt gij daar nu toe, frits van den Dominé?’
Maar frits van den Dominé deed er voorloopig het zwijgen toe. Niet dat het verhaal van die tegenwoordige en toekomen de heerlijkheid hem dusdanig verbaasde, dat het spreken hem onmogelijk was, maar.... daar lag de laatste vonk der hope te zieltogen; nog immer had er een denkbeeld geleefd in de borst van den knaap, dat door de begeerte naar eene toekomst, zoo als hij zich die droomde, genoegzaam gevoed werd, om zijn helderen blik te benevelen en eene wijle hem te doen gelooven, dat wat goede menschen met hem voorhadden, overeen zou komen met wat hij immer zich van de roeping van lateren leeftijd had voorgesteld. Hij had zelfs gedacht, dat de Burgemeester, die rijk was, dat de Ambachtsheer, die over eene beurs te beschikken had, dat die en nog anderen de handen zouden hebben ineengeslagen, om.... Die gedachte was nog sterk genoeg om nu hem te doen vergeten, dat de een hem tot secretaris, de ander tot rentmeester bestemd had, en hij riep onwillekeurig uit:
‘Ik had dominé willen worden!....’
Gijssens zag het; een innerlijke strijd teekende zich af op 't gelaat van den knaap. Hij was een eenvoudig en een gemoedelijk man tevens. Daarom gevoelde hij wat daar binnen moest omgaan in dat hart, nog niet zoo geheel vertrouwd met de teleurstellingen van het leven, 't misschien nog geloovende, dat iedere bloesem der hope de zwachtels ontplooijen moet; 't veelligt nog niet bevroedende dat zoo menige kiem wordt vertreden en verstikt. Hij lag hem de hand op den schouder en zeî goelijk:
‘Dat had ik ook graag zoo voor je gewild, frits! heel graag, en anderen ook, en ik geloof, dat je door den tijd een goeje zou geworden zijn, zoowel als je vader. Maar zie je, jongen! als je nu alleen op de wereld stondt en geene moeder en zusters hadt, die ook geholpen moeten worden en die gij helpen moet, zie je, dan was 't eene andere zaak. Nu.... begrijp je me?’
Ja wel! brave, eenvoudige man! zijns moeders frits begrijpt u; hij weet het; stond hij alléén op de wereld, dan hing 't gedroomde ideaal niet te hoog om gegrepen te kunnen

{==26==} {>>pagina-aanduiding<<}
worden. Nu hij in een kringetje met moeder en zuster rondom hem geplaatst is, nu.... moet er vaarwel gezegd worden aan den droom der jeugd. Hij moet met den tijd de broodwinner, misschien het hoofd van een gezin zijn, waar veelligt nimmer zijne gade zal nederzitten.... dat is zijne roeping, want een goed Christen is allereerst zijner moeder een goed zoon; hij is allereerst den zijnen goed; een Christen moet weten zich zelf op te offeren, en zelfverloochening moet niet vreemd zijn aan zijn gemoed. Hij heeft u begrepen.
‘Dank je wel, voor je goede meening, Burgemeester!’ zeide frits, ‘ik zal 't proberen u niet te leur te stellen in uwe goede verwachting. Wanneer moet ik voor 't eerst hier komen?’
En hij kijkt zoo schuins naar den kantoorkruk, en den hoogen lessenaar, en de dikke registers, alsof hij er zich nu reeds vertrouwd meê wil maken.
‘Den eersten van de volgende maand, Burgemeester?’
‘Dat is gesproken als een man, frits! en, nu.... reken op me, waar 't noodig is.’
En frits gaat naar Schoonoord, en doet zijne moeder een lang verhaal van wat daar plaats greep op 't dorpshuis. Hij is opgeruimd, tevreden; zijne moeder kán niet anders dan gelooven, dat zijn liefste wensch vervuld is. Waarom zou zij 't ook behoeven te weten, dat, ware 't niet om haar en de zusters geweest, hij liever.... misschien als matroos had gaan varen, zoo 't niet anders kon. Want 't was waarheid; de secretarie was zijne laatste verkiezing. Die keuze gaf echter 't eerste brood. Brood voor haar! Dat die gedachte zijn besluit had gevestigd, dat zeî hij haar noch iemand.
De moeder dankte dien avond God vurig, die het den menschen in 't harte gaf, hare welvaart en tevens de toekomst van haar kind te verzekeren.

Zoo ging 't drie, bijna vier jaren goed. Frits werkte van den morgen tot den avond. Hij was zijner moeder, zijner zusters trots. ‘Onze frits’ heette hij toen reeds bij haar en anderen. Hij was de regterhand van velen, van den Burgemeester tot den timmerman ingesloten, wiens rekeningen hij uitschreef, van den notaris en van den wachtmeester, voor wien hij ieder jaar de gratificatie aanvroeg. De post op de

{==27==} {>>pagina-aanduiding<<}
Secretarie bragt vier honderd gulden op, en de emolumenten aan zijn overig schrijfwerk verbonden kon men gerust op een paar honderd rekenen. Zoo was 't op den tijd dat Ds. leeuwen te E. beroepen werd, die de opvolger was van den leeraar, die in stermund's plaats gekomen en nu naar elders vertrokken was. Ds. leeuwen was reeds aan de akademie een jong mensch, zoo goed genoteerd, dat toen hij te E. het herderlijk ambt aanvaarde, hij eene reputatie te verliezen niet meer te winnen had. Die bezat hij reeds. Hij had ontegenzeggelijk groote gaven van God ontvangen; hij was dichter en welsprekend redenaar; vlug en veelzijdig begaafd, een dweeper met alles wat schoon was en edel en goed, een bevallig, een rijk man, maar.... geen praktisch gevormd mensch, een idealist in allen opzigte. Leeuwen was nog ongehuwd; toch had hij behoefte aan gezellig verkeer. Hij was te Leiden bekend voor zijne uitgezochte conversatie. Hij kon niet omgaan met wat minder beschaafd, minder ontwikkeld was dan hij; hij vond geen smaak in de gesprekken van den dag; alledaagsche belangen en alledaagsche genoegens en uitspanningen, zij trokken hem niet aan, en daarom hield hij zich spoedig op zijne gezellige studeerkamer t'huis, en men verklaarde te E., - dat mogt men aan leeuwen al een knappen en geleerden dominé hebben, men het echter, wat het gezellig verkeer en het herderlijk werk betrof, niet bijzonder met hem getroffen had. Zijne preken waren beeldrijk en tintelden van geniale vonken, die hij kunstig daarin ten toon spreidde; of zij binnen het bereik zijner hoorders waren, dat vergat leeuwen zich te vragen. Weldra was Ds. leeuwen reeds niet meer bemind. En buiten af had hij toch den naam van een groot man, en men reikhalsde op menige vacante plaats naar den tijd wanneer hij beroepbaar zou zijn.
Één was er toch die hem lief had met hart en ziel, en ook leeuwen had zich innig aan stermund gehecht. Frits leerde door hem allereerst de waarde van een vriend kennen, aan wien overeenstemmig van gevoelen, aan wien sympathie des geestes ons verbindt. De predikant had hen spoedig onderscheiden; die jongeling, die aan zijne lippen hing, 't was hem duidelijk, voor dezen ging zijne preek niet verloren; hij zocht zijn omgang en weldra had hij in hem den eenigen gevonden, die 't verblijf te E., dat hij niet van langen duur zich voor-
{==28==} {>>pagina-aanduiding<<}
stelde, hem dragelijk kon maken. De idealist had weldra bemerkt dat meer dan gewone geestesgaven scholen in den jongen man; hij won zijn vertrouwen, hij ontwikkelde zijn aanleg, hij riep de half gestorven eerzucht ten nieuwen leven, hij deed het ideale, dat kinderliefde vrijwillig te slapen legde, ontwaken met nieuwen gloed, zoodat het weldra weder die geheele ziel vervulde. Leeuwen wilde den vriend eene toekomst van roem en eer waarborgen; hij vergat dat hij hem op den viersprong bragt, waar, door verkeerde leiding of eene verkeerde keuze, hij welligt hem en de zijnen eene broodelooze toekomst te gemoet voerde. Hij vergat dat de booefening van een kunstvak zelden brood geeft, dat waar de tijd geroofd wordt aan beroepsbezigheden, de eer en de roem niet kunnen opwegen tegen materiële schade. Er werden weldra andere documenten op Schoonoord geschreven, dan verkoopbilletten of kohieren, dan timmermans-rekeningen of akten. De jonge bewoner offerde aan poëzij en letteren; eerst werd de tijd aan de nachtrust, later aan die kleine bezigheden, die de emolumenten opleverden, ontwoekerd. Leeuwen slaagde, waar hij de taak van stermunds Maecenas zich had voorgesteld. Daar ging een straal uit van de zonne des roems en zij daalde neder op het hoofd van onzen frits.
Toen leefde hij eene wijle als in een zaligen roes, hij leefde een leven der droomen, dat de werkelijkheid hem vergeten deed. Hij veronachtzaamde zijne oude kennissen, en was immer in 't studeervertrek der pastorij te vinden. De Burgemeester klaagde, de notaris, de ontvanger klaagden; die de billetten schreef, scheen de vlugheid eener locomotief van zijne pen te willen vragen. Die dominé leeuwen, die zelf zoo'n droomer was, bedierf ‘onzen frits.’ Geene reden om de liefde tot den predikant aan te wakkeren.
Maar wie klaagde, Mevrouw stermund toch niet! Minder dan te voren vloeide eenig emolument, de opbrengst van een buitenkansje in hare beurs, minder dan te voren bemoeide frits zich met de belangen van het gezin, minder dan te voren schreef hij klara, met wie hij vroeger zoo gaarne de correspondentie gaande hield, en die ook al minder van zich hooren liet; maar de moeder wist het, die bleeke morgengloor des roems, was de eenige zonnestraal, dien haar kind mogt opvangen in 't leven! Daarom klaagde zij niet.

{==29==} {>>pagina-aanduiding<<}

Gods hand zou echter kloppen aan het geweten van den jeugdigen dichter. Een andere weg, dan die eigen eere en eigen grootheid met zich zou voeren, was de zijne. Alleen hadden zijne schreden den weg der zelfverlooching gedrukt, en hij zou voortgaan, voortgaan tot den einde, al stond daar in 't verre verschiet ook een somber en akelig kruishout geplant. Het jaar was stervensreê; de bleeke winterzon van den laatsten dag ging over de aarde op; frits zat op de secretarie en.... had geen vrede met het jaar dat daar bijna achter hem lag, al was 't dan ook, dat buiten het dorp zijn naam met eere genoemd werd. Hij was 't reeds als knaap gewoon geweest, dien dag rekening te houden met zijnen God en zijn geweten. Die had, met de meeste naauwgezetheid nog immer vrij wel gesloten. Nu echter.... hij zag op die stapels onafgedanen arbeid; 't zou weken eischen om, wat gedurende eenigen tijd op den achtergrond geschoven was, weder in den regel te brengen. Hij dacht aan het zure gezigt van den Burgemeester, die in de laatste weken niet zoo hupsch en vriendelijk was als te voren. Hij herinnerde zich dat hij, noch met den notaris, noch met den ontvanger op den besten voet stond, en hij geloofde dat de timmerman voor ditmaal zijne rekeningen wel aan den ondermeester zou toevertrouwen. 't Was hem niet prettig; zoolang de zon scheen, bleven de donkere beelden achter, maar toen de laatste matte straal door de graauwe sneeuwwolk onderschept werd, toen werd het hem somber en akelig van binnen. Wat hij in den laatsten tijd niet dikwerf gedaan had, hij vroeg zijne moeder het huishoudboek. Die letters en cijfers schenen hem tegen 't voorhoofd te springen. Niet zijne onophoudelijke werkzaamheid, niet zijne trouwe zorg, wel hare naauwlettende spaarzaamheid, wel haar tact om te bezuinigen, waar maar eenigzins bezuinigen mogelijk was, hadden het gezin tegen een aanzienlijk te kort behoed. Meer dan honderd-vijftig gulden had hij minder verdiend dan in
den loop van een vorig jaar. Zijn roem had de opbrengst der emolumenten gekost. Toen hij zijne moeder het boek overgaf, lag daar medelijden en innige liefde in haren blik; zelfverwijt sprak uit de zucht die op dien oogenblik zijner borst ontglipte. Hij nam zich stellig voor, een volgend jaar minder tijd aan de beoefening der wetenschap te wijden, en met de borst zich toe te leggen

{==30==} {>>pagina-aanduiding<<}
op die geestdoodende bezigheden, waarvoor 't leeuwen reeds gelukt was hem afkeer in te boezemen. Een kloek besluit nemen; helder iedere mogelijke toekomst in 't gelaat blikken; de beslissende keuze nu reeds doen; breken met wat hem roem en eer beloofde; zich wijden aan wat de vervulling der Godsbelofte hem waarborgde; de arme kon 't nog niet. Nog droomde hij, nog geloofde hij aan de mogelijkheid dat pligt en neiging konden gepaard gaan; wie zou hem onttooveren? Niemand anders dan leeuwen. Die 't gif hem toediende, zou ook 't geneesmiddel hem reiken. De klok riep de gemeente tot het offer der dankzegging. Die avondbeurt werd immers door leeuwen 't meest gaarne vervuld. Hij bragt het woord der Schrift tot de schare: ‘ontwaakt gij die slaapt.’ 't Was ernstige, gemoedelijke, hartelijke, welsprekende taal! dat moesten zelfs zij erkennen. die 't minst gaarne hem lijden mogten. ‘Nooit sprak hij als heden,’ meende frits; ieder woord ging tusschen die beiden als van ziel tot ziel; zonderling! Leeuwen had bij 't bewerken der stoffe allerminst aan frits stermund en aan zich zelven gedacht. Toch was er veelligt binnen die muren geen tweetal dat meer behoefte had aan een wakkerschudden tot pligtbesef uit noodlottigen slaap, dan juist zij, van wie hij meende, dat zij die roepstem 't minst van noode hadden: hij zelf en de vriend zijner ziel. God zou echter het woord zijner lippen tot een zaad doen wezen dat eenmaal rijken oogst zou afwerpen, ook voor hém.
Toen het ‘Amen’ door het kerkgewelf weergalmde, was frits wakker geschud, en de beslissende keuze gedaan. Wat twee uren te voren hem onmogelijk scheen, was nu mogelijk geworden. De zon zijns roems was ondergegaan voor immer; zelf had hij 't laatste wat van haren gloed bleef in zijne borst, gedood met ijzersterke hand. Hij ging met de zijnen niet mede naar 't vriendelijk huiselijk feest, dat de Burgemeester voor de notabiliteiten van E. had bereid. Hij bleef lang op zijne kamer. Daar schreef hij brief op brief aan Redacteurs en uitgevers, waarbij hij aan hunne tijdschriften zijne medewerking onttrok, en voor het present-exemplaar bedankte. Toen nam hij van zijne schrijftafel weg alles, wat kon herinneren aan den tijd dat hij de letteren beoefende. Wie dien avond de vriendelijke achterkamer van Schoonoord was binnen getreden, hij had uit alles gemeend, dat ze een ande-
{==31==} {>>pagina-aanduiding<<}
ren bewoner had ontvangen, dan die des morgens er gehuisvest was. Dat was ook zoo, maar alléén naar de ziel, die tot haar ouden, eentoonigen werkkring wilde terugkeeren, omdat zelfzucht haar vreemd was, en pligtvervulling, reine, trouwe pligtsvervulling weder haar hoogste ideaal.
Na het laatste wat van zijn gelukkig verleden bleef uit zijn oog te hebben verwijderd, rigtten zijne schreden zich naar de pastorij. Leeuwen zat daar zoo gezellig, zoo regt prettig. Hij was zoo hartelijk blij, dat stermund nog eens kwam ‘oploopen’. Men meende het op het vrolijke partijtje wel, dat die twee daar weêr aan 't ‘soezen’ zouden wezen. Maar dat zij zóó bij elkander zouden zijn, als zij 't weinige oogenblikken na frits' binnentreden waren, zij hadden 't nooit kunnen, nooit willen denken. Die twee beleefden bittere, maar toch regt zalige, voor de toekomst vruchtdragende oogenblikken in die laatste uren des jaars.
Frits stortte al wat hem op 't hart lag voor leeuwen uit. Hij verzweeg 't hem niet, hoe nu en dan het geweten zich had doen hooren; hoe 't heden luider dan ooit had geklopt; hoe 't in de kerk door zijne woorden geheel was wakker geschud. ‘Ik kán, ik mag niet langer zóó,’ besloot hij, ‘ik mag niet alleen arbeiden voor mij zelven; ik moet arbeiden voor hen, die God mijner zorge toevertrouwde. De kunst kan mij eer en roem geven voor mij zelven, brood misschien, voor die allen zeker niet. Ik heb afgerekend met vorige dagen. Nog eenige maanden zóó en ik ben ongeschikt voor mijn gewoon beroep. Wat zou 't dan zijn? Dank, leeuwen! voor 't geen gij voor mij waart en nog wildet zijn; dank vooral voor uwe woorden van heden avond; gij hebt het mij geleerd, dat men zich zelven moet kunnen vergeten om anderer wil; waar ik vergat, dat zelfverloochening pligt was voor ieder, bovenal voor mij, daar hebt gij 't mij ter goeder ure herinnerd. Niet mij zelven ter voldoening, anderen ten zegen te zijn....’
‘Hou op!’ riep de predikant, en verborg het gelaat in de handen. ‘God alléén weet of onder die allen daar heden avond binnen die muren vergaderd, één was, die aan een ontwaken, aan een wakker schudden, meer behoefte had dan ik? Ik heb 't nooit geloofd, nooit gevoeld, nooit begrepen, voor nu in dezen oogenblik. Dat gij sterk waart om'

{==32==} {>>pagina-aanduiding<<}
het vleesch te kruisigen, dat gij u zelven op den outer van pligt kondet nederleggen, 't heeft mij gered, stermund! de schellen vallen mij van de oogen, Heere God! vergeef mij! ik kwam in zoovéél te kort!’
En zijn hoofd zonk op de borst en hij snikte luid. Die man, wiens woorden waren gedrongen tot op den bodem van eene andere ziel, hij had de taal zijner eigene lippen niet begrepen, voor de vriend hem die verklaarde. Ook hem werd het inzigt helder in wat zijn pligt was. Hij bad met en voor den vriend, voor hem en voor zich. Daar klonk het twaalf van den hoogen toren. Het oude jaar was gestorven.
‘Maar daar is een gedenkboek voor Gods aangezigt,’ fluisterde het geweten.
‘En de barmhartigheid zal opwegen tegen het oordeel,’ antwoordde daar eene andere stem.
Gesterkt tegen den strijd des levens, bovenal tegen den strijd met het eigen vleesch, stonden beiden op. Weinige maanden later had ieder zijne veeten tegenover frits vergeten, en was hij weder als van ouds ‘onze frits’. En zonderling, Dominé leeuwen was met het nieuwe jaar ook een geheel ander man geworden. Hij werd eenvoudiger, bedaarder, meer meêgaande, meer welwillend dan te voren. Men begon hem lief te krijgen, en toen hij korten tijd daarna een beroep naar eene meer aanzienlijke gemeente ontving, drong men hem als een éénig man om in hun midden te blijven. Hij bleef ook, en na jaren stierf hij er, toen hij Gods raad had uitgediend, want weet ge, wat de wereld zeide: ‘dat die twee vroegrijpe geniën van dat afgelegen Meijerijsche dorp “vroeg op” waren,’ en hij werd vergeten; want toen leeuwen in waarheid een goed predikant werd, toen zag de vaderlandsche Kerk hem tot hare schade voorbij.

Stil! wat is dat? Wat ridselt daar tusschen 't afgevallen loover? Wat sleept zich daar voort tusschen de dorre, ontbladerde heesters in den tuin van Schoonoord? Is dat niet eene reusachtige schaduw, die 't bleeke maanlicht spreidt op 't vochtige sneeuwkleed, dat den grond dekt en nu, met de donkere aardlaag zich vereenigend, eene vuile, slijkerige massa vormt, die de voet naauwelijks doorwaden kan. Want het is

{==33==} {>>pagina-aanduiding<<}
dooi weêr; een nijdige, akelige stofregen, kil, koud en doordringend, een mengsel van water en ijs, valt neder uit de graauwe, grillig gevormde wolkgevaarten, die de wind voortzweept, en die bijwijlen de maan overschaduwen, als begeerden zij 't niet dat een oog van den Hemel op de arme, nu zoo ontredderde en berooide aarde zou neêrzien. Want het donkerblaauwe kleed van den nacht heeft geene starren, die daar flikkeren als goud of als gloeijende vonken, en zoo zij er al zijn mogen, heur glans is te mat en heur licht te bleek, dan dat een menschelijk oog iets van haren gloed zou mogen opvangen. Hoort gij niets, gij die daar binnen zit bij het knappende houtvuur aan den gezelligen avonddisch? Hoort gij niets? Ja! maar 't is het eentoonig lekken der goot; de sneeuw laat los, want het is dooiweêr. Hoort gij nog niets? Ja! maar 't zijn de droppels, die op den steenen dorpel voor 't huis akelig neêrvallen. Niets anders? Neen. Weet gij 't zeker, niets, niets anders? Ja! de wind zucht door de ijle takken der popels, de kraai krast akelig in de ontbladerde toppen van de linden achter 't huis; de hofhond huilt, want de duisternis en het akelige van den somberen winternacht hinderen hem. Niets, niets anders? Neen! In Gods naam, wat ik u bidden mag, luistert goed, hoort ge niets? Neen, niets!
Zij hooren niets, niets dan het eentoonig lekken, niets dan den wind, die in de takken blaast; niets dan het gillen der kraaijen; niets dan 't gehuil van den hond; zij hooren u dus niet, arme zwerfster! wie die reusachtige schaduw toebehoort. Zij hooren uw gesmoord gekerm, 't klapperen uwer doorweekte kleedij, 't trillen uwer tanden, zamengeprangd van angst en van koude, 't jagen uwer borst, 't beven uwer leden, zelfs 't kreunen niet van dat misschien stervende kind, dat ge onder dien doek aan uw hart verbergt - van dat álles hooren zij niets. Gij zult dus moeten terugkeeren naar het dorp, waar de postwagen u zoo even afzette, en dat ge haastig ontvloden zijt, als begeerdet gij niet dat iemand u in 't gelaat blikken zou; gij moet daarhenen terug; gij hebt reeds te lang hier getoefd, om dat kind, weet ge, want het jonge vogelken heeft den dos nog niet, die 't schut voor de winterkoû. De pluimkens zijn nog te ijl, en... gij zijt de moeder, en gij zijt

{==34==} {>>pagina-aanduiding<<}
aan God rekenschap schuldig voor dat jonge leven, dat Hij uwer zorge vertrouwde.
Gij komt nader; steekt de hand naar de schel uit - haal ze over, opdat zij daar binnen het weten, dat hier buiten iemand toeft. Zij zijn gastvrij, die stermunds op Schoonoord. ‘Gastvrij! zij waren 't altijd’ - fluistert gij - ‘maar zij zullen 't niet zijn voor mij.’ Voor u niet? waarom niet? Gij zwijgt, gij blijft het antwoord schuldig, maar de tranen vloeijen u overvloediger langs de wangen. Zonderling, waarom schelt gij niet? ‘Ik durf niet.’ - Gij durft niet. Gij moet; hoor! de wind huilt akeliger; die handen zijn te blank, de vorm van dat gelaat is te edel, dan dat ge eene zoudt wezen, die men als landloopster huisvesting zou weigeren. Voelt ge niet, de regen klettert u in 't gezigt? Maar nu u alleen niet meer, nu ook dat kind, want die dunne doek is doorweekt. Aan de eene zijde moge de borst, waartegen dat wicht rust, warm zijn, want het is een moederhart; aan de andere zijde is het kil, vochtig, want de winterkoning schreit, en zijne tranen bevochtigen die ijle stof. De tranen van den winterkoning zijn koud, ijskoud, voelt ge, akelig koud, en dat kind is vleesch van uw vleesch, en bloed van uw bloed....
Haal de schel over, moeder! zoo gij 't niet wilt dat die ijzige koning uw kind in uwe armen den gorgel toewringt.
De teerling is geworpen.... de schel gaat over; een zwak en flaauw geluid; de inleiding tot een gebed om genade en vergeving, dat weldra uitgesnikt zal worden.
Er laten zich voetstappen in den gang hooren. Stemmen, die 't elkander verhalen, dat men zich niet begrijpen kan, wie zoo laat naar Schoonoord de schreden heenwendt. Het slot knarst, de grendels knarsen, de deur giert op hare hengsels, want juist zendt een windvlaag zijn guren adem naar binnen.
‘Wie daar, zoo laat?’ vraagt de stem van ‘onzen frits.’
Geen antwoord.
De eenzame gedaante staat op den dorpel, en de reusachtige schaduw is reeds in den gang.
‘Wie daar?’
De deur van het huisvertrek gaat open. Een volle lichtstroom breekt het donker van den corridor.
De gestalte is in den gang, de schaduw reeds in de kamer.

{==35==} {>>pagina-aanduiding<<}

Ééne is er die de schaduw reeds heeft herkend, vóór zij de gedaante in het oog kreeg, waaraan zij toebehoort.
Maar die ééne is eene moeder, is de moeder van die gedaante.
‘Klara! klara!’ Die kreet komt over Mevrouw stermunds lippen, en zij heft zich uit den ziekenstoel op en treedt haar kind te gemoet.
‘Klara!’ Die kreet wordt drie-, viermalen herhaald, en de forsche mannenhand werpt de deur digt, en de krachtige mannengestalte deinst terug, want ‘onze frits’ heeft zijne lievelinge onder de zusters herkend, met het kind der schande aan de borst.

Ja, frits! dat is klara! uwe zuster! Nu is 't raadsel u opgehelderd, waarom zij, een jaar geleden, de woning ontvlugtte, waar zij huisvesting vond in ruil voor den arbeid harer handen. Nu is 't u duidelijk waarom in dat jaar niemand taal noch teeken van haar heeft vernomen; nu hebt gij 't spoor gevonden, waarnaar gij zoo lang en vruchteloos hebt gegist. Nu is zij te huis, maar gij die haar hebt gezocht met inspanning van alle kracht, gij zijt het niet geweest, die in de ouderlijke woning haar terugleiden mogt. Gij hadt 't gehoopt, 't van God afgebeden als uw diersten wensch, dat ge een verdoold, maar toch van schande nog rein kind mogt wederbrengen aan den schoot der moeder. Die bede bleek een onverhoord gebed. Zij is zelve daar wedergekomen, nu knielt zij aan dien schoot, en zij vraagt als eene genade, de geschandvlekte vraagt als eene genade eene schuilplaats onder dit dak, wat de reine zou hebben mogen eischen als een regt. Nu zal ik u meer zeggen; klara heeft den droom der liefde gedroomd, en zij is ontwaakt, en die droom is met onttooverij betaald. De duive meende aan het hart van den trouwen doffer te sluimeren, en zij ontwaakte aan de borst van den gier. Toen de lust was geboet, toen de vlam van den hartstogt was uitgedoofd, toen daar een ledig achterbleef, omdat zonde op zonde dat niet kon aanvullen, toen toog de verdelger harer onschuld henen naar 't gloeijend Oosten, en lag de zee tusschen hem en haar. Toen zag zij zich omringd door grimmige gedaanten, door akelige spooksels, door armoede, schuld, ellende, door dien moedernaam, die een naam der schande

{==36==} {>>pagina-aanduiding<<}
was geworden, door zoovéél... en er was maar één uitweg, maar iets dat ruste kon geven, voor deze wereld ten minste, maar... aan 't eind van dien weg stond met vlammend schrift ‘zelfmoord’ geschreven.
Uw vader was een vroom man, frits! en hij had het ook uwe zuster geleerd, dat het leven dat God den mensch in de borst lag, door hem niet mag worden verbrijzeld of verstikt.
Zij heeft véél vergeten; dat, Gode zij dank! niet.
Toen zij dien weg haar eenigen uitweg wist, toen de nijpende angst haar bekroop, dat eenmaal toch het oogenblik zou komen, dat zij dien weg zou inslaan, toen is zij herwaarts gekomen, en zij heeft alles getrotseerd, haar schaamtegevoel, den toorn eener moeder, den haat van haren broeder en van hare zusters, de verachting van vrienden en vreemden, den spot der menigte, en zij komt... hier eene peluw vragen om te sterven, en u de zorg opdragen voor haar kind!
Wat zult gij doen... hoofd van 't gezin?

Wat zult gij doen? Haar vloeken, haar verstooten, haar verjagen? Gij hebt gelijk. Die vrouwe heeft uw eerlijken naam geschandvlekt. Zij heeft uw eenigsten rijkdom te midden uwer armoede, uwe ongerepte eer, u ontnomen. Zij heeft het grijze hoofd eener moeder dieper doen buigen ter aarde. Zij heeft u allen een zwaar kruis opgetast, en zij zal den last nog meerder u opladen, wanneer gij haar huisvest onder dit dak, want dan zal de wereld u bespotten, u verketteren, u minachten. Gij hebt gelijk, weg met haar! niet aan den schoot eener moeder is hare plaats, niet in den kring van een eerlijk gezin. Daar buiten, waar 't stormt en sneeuwt, waar nu de regen plast, of ginds in die donkere holen der ellende in die groote stad, welke zij verliet, daar moet het tehuis wezen der zondares! Weg met haar!

Berouw verzoent! Dien God liefheeft kastijdt Hij. Zij sliep met mij onder één hart. Zij stamelde met mij denzelfden vadernaam. Zij was immer mijner moeder liefste kind. Hare jeugd heeft gezondigd, maar haar rijpere leeftijd zal welligt veel goedmaken. Van deze ure af is mijner voor God de verantwoording dier ziel. Waar ik arbeid voor vier, zal ik 't er nu voor twee te meer doen. Ik zal het kind haar helpen

{==37==} {>>pagina-aanduiding<<}
opvoeden; met Gods hulp die kleine ten vader wezen. Laat de wereld spotten en zeggen wat zij wil. God weet 't, dat ik in mijne zwakheid slechts 't goede bedoel!
Ja, dat is alles toch oneindig beter, frits! Wie veel heeft lief gehad, hem zal veel worden vergeven. Geef mij de hand, ‘onze frits!’ 't is de hand van een eerlik en braaf man, van een kruisdrager, zoo als morgen de wereld zeggen zal, maar alleen de weg langs den kruisheuvel leidt ten hemel! God zegene u, ‘onze frits!’
Nu is klara t'huis, in waarheid t'huis!

Weder zijn er vier jaren voorbij. Stil gaat het leven op Schoonoord zijn ouden, gewonen gang. Die ééne zware schok is door geen ander gevolgd. De keten, die 't gezin der stermunds vereenigde, die door klara's verwijdering werd gebroken, is door klara's terugkomst weder tot één geheel vereenigd. Die hereeniging mogt tranen hebben gekost; de tijd en de liefde hebben nu echter de roestvlekken weggewischt. De E.'sche wereld is aan klara reeds weder gewoon; zij heeft zich ook vertrouwd gemaakt met het denkbeeld, dat een knaapje speelde aan haren schoot, dat den moedernaam stamelt, maar wien nimmer die des vaders op de lippen wordt gelegd. Frits werkt hard en onophoudelijk. Hij is nu gemeente-secretaris, en rentmeester, en kerkvoogd, en directeur van 't leesgezelschap, en lid van verschillende commissiën. Hij is vijf-en-twintig jaren en heeft zijn bâton de maréchal. Hij is in E. een man van gewigt. Maar daar buiten? Toch heeft ook hij den tijd gekend, dat de vlam der eerzucht gloeide in zijne borst. 't Blijft de vraag of die geheel is verstikt. 't Zou echter dwaasheid zijn, zoo hij ooit droomde die gedoofde vonk weder aan te wakkeren. Hij heeft duizend gulden tractement, en dat is voor een inwoner van E. al heel mooi. Voeg hierbij de drie-honderd gulden van het weduwen-pensioen zijner moeder; dat maakt een aardig sommetje. Men verwondert zich, dat ‘onze frits’ niet naar eene vrouw omziet. Maar ‘onze frits’ denkt na, en de menschen die vroeger voor hem dachten, vergeten het denken nu, want sommigen onder hen hebben huwbare dochters zonder fortuin, en frits mag wel geene brillante partij zijn, hij is in allen gevalle eene ‘partij’, die door de meesten niet zou geweigerd worden.

{==38==} {>>pagina-aanduiding<<}

Maar frits denkt aan eene bejaarde moeder, aan twee zusters, die de voorspelling van den burgemeester helpen waar maken, want aan eene trouw-acte, die voor haar opgemaakt zou worden, is nog nimmer gedacht. Hij denkt aan klara, die hij ten echtgenoot moet wezen, omdat de opvoeding en de toekomst van haar zoon zijner zorge zijn toevertrouwd. En dan duizend gulden voor die állen en dat alles, want zijne moeder neemt eenmaal drie-honderd gulden met zich in 't graf. Frits zucht, want hij weet het wel, zijne vrouw zal wel nimmer nederzitten aan zijn huiselijken haard.
Maar, gelukkig voor hem, weet frits nog niet wat liefde is.
Zal hij eenmaal weten wat liefde doet, wat liefde doen kan?
Zal hij altijd zóó denken?

Het stille, eentoonige dorpsleven te E. wordt verhelderd en opgevrolijkt door eene lieve, vriendelijke verschijning. Die kleine, zwevende, luchtige gestalte moest iederen kring waar zij zich bewoog, iets van hare alledaagschheid ontnemen. Zij aan wie die gestalte toebehoorde, was tevens eigenares van een beeldschoon meisjesgelaat, met heldere blaauwe oogen onder de zware wimpers en fraaije blonde lokken, die het aanvallige kopje omgaven. Zij was zoo'n lief, prettig, klein ding, ‘zeiden de menschen’, die aardige nelly volmer, de arme weeze, die eene bejaarde tante tot zich genomen had, om haar ouden dag nog door een zonnestraal te zien verhelderd, die daar uitging van de jeugd harer lievelinge. Wat gleden die vingers vlug over de toetsen; hoe zuiver en vol was die stem; hoe trippelde die kleine voet, als ze voortschreed langs den zandigen dorpsweg. Hoe gul was ze en hoe vriendelijk, hoe ‘gemakkelijk’ in de conversatie, hoe gedienstig, hoe veelzijdig ontwikkeld, hoe beschaafd. Weinige dagen na hare komst te E. hadden de twee stermundjes haar eene visite gebragt, en zij bragt die spoedig wederkeerig, en het duurde niet lang of de geestige deern begreep 't, dat wilde zij nu en dan eens iets meer hooren dan een gesprek dat over dorpspraatjes liep, of over alledaagsche dingen, zij 't maar met ‘onzen frits’ aanleggen moest, die zijn discours wel waard is. Daarom heeft zij Schoonoord uitgekipt, wanneer ze zoo eens een avondje hebben wil, dat haar verzoent met het denkbeeld, dat ze in een achterhoek der Meijerij een goed deel

{==39==} {>>pagina-aanduiding<<}
van hare jolige jeugd zoek maakt. Hare ziel hangt aan klara, wier toestand zij misschien beter doorziet, tot wier innerlijke zij beter doordringt, dan wie jaren met haar omgingen. Zij speelt met haar knaap, en brengt het breiwerk van Mevrouw stermund in 't gelijk, en bediscussiëert dames-loterijen en handwerkjes, en keuken-feiten, en wasch-geschiedenissen met de beide andere meisjes, en besluit met frits naar de piano te troonen tot een quatre-mains, of dweept met hem met beets of wie meer zijn lievelingsdichter is, en plaagt hem nu en dan zijne vroegere schetsen haar eens voor te lezen, en eindigt met aan zijn arm den een kwartier uurs langen weg van Schoonoord naar Rusthof af te leggen, waar ze de oude tante nog eens prettig lagchen doet, vóór de grijze zich te slapen legt. Wanneer ze op Schoonoord binnentreedt dan brengt ze altijd een zonnestraal meê; door den tijd ook een die warm neêrdaalde in het hart van ‘onzen frits’.
Ziet ge, frits mogt een verstandig man zijn, hij was toch zoo verstandig niet, dat hij de betoovering van nelly's blaauwe oogen weêrstand kon bieden. Zij bragt weldra zijn zonlicht wanneer zij kwam, en zij nam 't mede wanneer zij henen ging. Weldra had hij haar lief met hart en ziel, lief met al 't vuur eener eerste, innige, reine liefde. Toch zweeg hij; juist omdat hij haar liefhad. Hij was een arm man, al had hij ook duizend gulden inkomen. Hij had een huisgezin, al was hij niets meer dan de zoon des huizes. Nelly was arm, nelly kon hem niets meer geven, dan wat hij haar schenken kón, liefde en overeenstemming der ziele. Want al werd tusschen die beiden nooit een woord van liefde gerept, al bleef zijn mond immer gesloten door pligtbesef, al was hij voor de wereld en voor haar niets meer dan een vriend, toch wist hij 't, een warmer gevoel dan vriendschap jegens hem, was niet vreemd aan hare borst. Hij zag 't aan dien liefelijken blos op hare wangen, wanneer zijn voet den dorpel van het huisvertrek overschreed; hij zag 't aan haar blik, als hare oogen staarden in de zijnen; hij bespeurde het aan het beven van die hand, wanneer haar arm in den zijnen rustte. Arme frits! misschien arme nelly!
Zoo duurde die omgang maanden aan maanden. Zij twijfelde nu en dan aan hem; zij wist niet hoe zij 't met hem had; dan verried zich zijn hartstogt in die kleine nuances van

{==40==} {>>pagina-aanduiding<<}
't leven, om straks zich weêr te verbergen als of hij voor haar niets meer dan voor ieder ander was. Aan de mogelijkheid van dusdanige zelfbeheersching in een man, dien zij bemint, had zij nimmer kunnen gelooven. Aan de mogelijkheid van een dartelen en spelen met een gevoel, dat hij misschien in hare borst heerschende meende; op te hoog een voetstuk stond haar afgod voor het oog harer ziel, om de gedachte aan de mogelijkheid daaraan, niet te verstikken, zoo spoedig die bij haar oprees.
Eindelijk kwam er een tijd, dien frits weder de beslissende keuze tusschen neiging en wat hij nog immer zijn pligt meende, voorlegde. Nelly's schoonheid had ook het oog van een anderen aan haar blik geboeid. Nelly's geestesgaven hadden ook een anderen man aangetrokken, die zoo wel als de jonge stermund een edel hart in de borst omdroeg. Rudolf darvant logeerde gedurende eenige maanden bij eene der aanzienlijkste familiën te E. Hij had, eenigen tijd geleden, de Delftsche Akademie verlaten, om weldra zijne bestemming naar de Indiën te volgen. Hij was jong, knap en rijk. 't Was velen spoedig duidelijk, dat nelly volmer indruk op hem had gemaakt, en men meende dat niemand er zich over zou kunnen verwonderen, wanneer die indruk een wederkeerige was. Nelly ontving zijne hulde zonder in eenig opzigt hem aan te moedigen. Waar nelly was, was ook hij immer te vinden, zelfs op Schoonoord, want hij had spoedig de kennismaking met frits aangeknoopt.
Het oog der liefde ziet scherp, en stermund bedroog zich niet. Toen kwam de ure van zijn zwaarsten strijd. Bij deze beproeving, bij dit offer golden de offers van 't verledene niets. Zijn droom der jeugd, zijne eerzucht, zijn roem, zijn geliefkoosde taak, de uitspanningen zijner jonkheid, die opgeven, die vaarwel te zeggen, 't was zoo weinig in vergelijking met wat hij nu zijn geheele levensgeluk meende. Aan de eene zijde stonden de zijnen, aan de andere de blonde nelly; die beiden te vereenigen, zijn verstand noemde het, en te regt, eene onmogelijkheid; een nieuw huishouden in het bestaande met dezelfde middelen: hij durfde de poging niet te wagen; hij had nelly te lief om aan armoede haar prijs te geven, en... waar hij 't niet deed, waar hij de gade zijne woning binnenleide, om weldra zijne kinderen te zien spelen

{==41==} {>>pagina-aanduiding<<}
aan haren schoot, zou daar de pligt van den man en vader die van den zoon en den broeder niet ontbinden, en zou dan die taak van lange jaren geene vruchtelooze blijken op 't eind? Hij had de keuze tusschen eene wisselvallige toekomst voor de vrouw zijner liefde, en waar hij daarvoor nelly vrijwaarde, de zekerheid van eene behoeftige grijsheid voor zijne moeder. Was ‘onze frits’ niet in den echten zin des woords een kruisdrager?
Hij zweeg echter tot er een avond kwam, korte weken vóór den dag, die voor darvants afreize bestemd was. Tusschen schemerdonker kwam nelly op Schoonoord. Darvant zag men dien avond niet. Zij was stil en in gedachten verdiept. Toch troonde zij frits naar de piano, maar zijne vingers waren heden niet vlug als anders, en weldra gaf zij haar gemoed lucht in eene diep gevoelde, innig liefelijke fantasie. Haar spel ging den jongen man tot de ziel. Die toonen hadden woorden voor hem; zij speelde niet, maar zij sprak; al wat sluimerde in die meisjesborst wist hij nu. Dáár was geen geheim meer, dat zij niet had uitgesproken; toen de laatste toon wegstierf, parelden tranen in hare oogen, en ook de zijnen waren vochtig; zijne borst zwoegde, de slapen klopten hem, en 't jonge bloed gudste hem onstuimig door de aderen. Hij had moeite zich goed te houden, tot de klok negen sloeg, 't gewone uur waarop hij nelly huiswaarts geleidde.
't Was een heerlijke, liefelijke herfst-avond. De luwe wind ruischte door de twijgen; de krekel sjilpte zijn avondlied in de beek en voorspelde een zonnigen dag. 't Was alles zoo stil, zoo plegtig in de natuur, als of zij stervensreê, zich bereidde voor den overgang tusschen leven en dood. Het heldere maanlicht spreidde een zilveren gloed over het donkergroene gebladert' van het heestergewas waar tusschen zij heen schreden. Haar arm trilde in den zijnen, hij hoorde 't bonzen van nelly's hart, en nog sprak hij geen woord. De arme strijder kon zich den hartstogt nog niet overwonnen geven.
Zij verbrak 't allereerst die stilte.
‘Ik moet u raad vragen, frits!’ zeî ze twijfelend, als wilden de woorden haar niet goed over de lippen; ‘ik heb niemand hier dan u op wien ik vertrouwen kan, en ik heb behoefte aan raad. Darvant heeft mij heden morgen ge-
{==42==} {>>pagina-aanduiding<<}
vraagd, hem als zijne vrouw naar de Indiën te volgen......’
't Hooge woord was er uit. Zij zag hem aan en zij deinsde terug toen zij het doodelijk bleek over zijn gelaat verspreid zag, dat eene tijding daarop te voorschijn riep, die de arme reeds sedert lang had verwacht.
Hij wikkelde zijnen arm uit den haren, hield stil en bragt de hand aan 't voorhoofd, waarop een klam zweet parelde.
‘Darvant.... u gevraagd.... u, nelly! Mijne....’
‘Mij gevraagd; zeg gij mij, wat moet ik doen?’
Wat zij doen moest? Moest dat kruis nog zwaarder voor hem worden? Hij hare keuze leiden? Hij, met eigen hand het paradijs verwoesten, dat hem wachten kon aan hare zijde?
‘Ik, ik weet 't niet, ik moet nadenken, nelly!’ was 't eenige wat hij zeggen kon.
Zij antwoordde niet, maar tranen, groote tranen biggelden haar langs de wangen. Hij schreed niet voort, maar liet eenige oogenblikken zijn hoofd op haren schouder rusten. Ook hij schreide.
Aan de zijde van darvant zou zijne nelly rijk zijn en geëerd, en misschien gelukkig.
Aan de zijne, misschien arm, zeker behoeftig, zeker ééne, die nu en dan zou moeten strijden over het ophouden van een gedwongen fatsoen met beperkte financiële middelen, en hij wist het, zij was eene vrouw, en welvaart is voor deze meestal eene voorwaarde tot geluk.
Stond hij met darvant gelijk?
En bovendien zijne moeder, zijne zuster, klara's zoon?
‘Onze frits’ was een man; hij hief het hoofd op, drukte nelly een innigen en hartelijken kus op het voorhoofd, en zeide ernstig en bedaard:
‘Nelly! niet ieder wordt door God zoo gezegend, dat hij de inspraak van zijn hart kan volgen. Er zijn wenschen, die sterven moeten, omdat ze niet vervuld mogen worden. Die vervulling van sommigen zou eene misdaad zijn. Darvant is een edel man, een man, dien ik gerust mijne zuster zou overgeven. Nu weet gij genoeg. Meent gij ooit met hem gelukkig te kunnen zijn, maak hem dan gelukkig..... God zegene u!’
Zij kón niet antwoorden, zij begreep hem zoo goed.

{==43==} {>>pagina-aanduiding<<}

Toen zij Rusthof naderden, hield hij haar nog even staande vóór zij de huizinge binnenschreed.
‘Als gij ooit daar met hem komt, nelly! dan zult gij daar misschien een man ontmoeten, wiens naam hofwegen is. Hij is op den weg naar eer en rijkdom. Zeg hem, dat ik de echtgenoot ben van de vrouw, die hij misleidde, en de vader van zijn kind. Zeg hem, dat ook dit eene klove was tusschen u en mij. En nu... vaarwel, goeden nacht, nelly!’
En hij trok haar tot zich en drukte haar innig aan zijne borst. Daar rustte zij eene wijle. Dat was voor de eerste maal, dat zij zóó bij elkander waren. Voor de eerste en de laatste maal, want weldra rukte hij zich los, en zij zag hem niet weder, daar hij een paar dagen later E. voor eenige weken verliet, om eenigen tijd in den vreemde te zwerven. De menschen vertelden, dat ‘onze frits’ gedurende jaren een sommetje gegaard had om in de wereld eens rond te kijken, en daar hij toch wel begreep, dat er van eene voyage de noces nooit iets inkomen zou, 't nu maar ging opmaken.
Toen hij zes weken later in zijn dorp terugkeerde, was nelly volmer Mevrouw darvant, en de vaderlandsche kust lag reeds verre achter haar. De zonnestraal had voor de huiskamer op Schoonoord geen gloed meer; want zij moest voortaan de woning van nelly's echtgenoot verhelderen en ‘onze frits’ was die echtgenoot niet.

Wilt gij nu nog even den man zien, die in vroegere jaren alles voor de zijnen was, en nu dat zoo niet meer noodig is, een weldoende engel, een vriendelijke, goede geest voor de plaats zijner inwoning? Ga dan nog eens naar E. en naar Schoonoord, nu sedert eenigen tijd het eigendom van ‘onze frits’. Wanneer gij de huiskamer binnentreedt, dan ziet gij daar ledige plaatsen. Één, twee, drie. Nu, de groote bullebak, die leelijke, oude, nijdige tijd heeft weêr twintig jaren zoo maar weggekaapt, en ze rusten in zijn gapenden muil, om nimmer weder te keeren. Weinige maanden na nelly's vertrek werd Mevrouw stermund bij Gods dooden te slapen gelegd, en 't laatste woord van hare lippen was de zegen eener dankbare moeder uitgesproken en afgebeden over 't hoofd van ‘onzen frits’. Nu, sedert eenige jaren zijn ook de beide

{==44==} {>>pagina-aanduiding<<}
zusters, die nimmer tot een trouwdag kwamen, onder de groene zoden geborgen, en alleen klara en haar zoon bleven den jongen stermund over, die nu zoo langzamerhand ook al een oude stermund wordt, en bij wien 't grijs ook al doorschemert tusschen de lokken, die zijn vriendelijk, ernstig gelaat, en zijn voorhoofd, waarop 's levens leed zijne voren achterliet, omgeven. Nu meende men in E. stellig, dat ‘onze frits’ nog wel eenmaal een jong vrouwtje de huizing zou binnenleiden. Maar de menschen wisten niet hoe dat hart nog immer bloedde aan eene wond, die de tijd wel minder pijnlijk deed worden, maar nooit gansch had geheeld. De menschen wisten niet dat nog immer in die ziel een beeld leefde, welks verwen niets van hare frischheid verloren, en dat bijwijlen nog zoo vriendelijk hem in 't gelaat blikte, als of zij, wie het toebehoorde, aan zijne zijde zat. Voor klara was hij álles, voor haar zoon een zorgdragend vader. 't Was hem een zalig oogenblik in het leven, toen hij bespeurde dat de jongeling dezelfde roeping als de zijne begeerde, die in de dagen zijner jeugd zijn liefste droom was geweest. Hij deed voor dezen, wat hij eenmaal gehoopt had, dat de notabiliteiten van E. voor hém zouden hebben gedaan; hij bezorgde hem de beurs van den Ambachtsheer, en voerde nieuwe bezuinigingen in zijn huishouden in, om de kosten zijner studiën te kunnen goedmaken. Leeuwen heeft hem voor de akademische lessen voorbereid, en leeuwen vond in klara's zoon ‘onzen frits’ van vorige dagen weder. Die jonge man dan aan klara's zijde is frits stermund de tweede. Dat hij nog immer den naam van stermund moet dragen, is een angel, die ‘onzen frits’ diep in 't vleesch zit.
Hofwegen, de man, dien hij nelly als den verleider zijner zuster noemde, heeft het tot eene hooge militaire betrekking in de Indiën gebragt, en toen er vijf jaren verloopen waren, durfde frits het voor de eerste maal wagen aan Mevrouw darvant te schrijven. Nelly's eerste antwoord.... 't was een schat, dien ge nog voor goud niet van hem koopen zoudt. Later schreef hij meermalen, en ontving meermalen brieven zoowel van haar als van rudolf. Maar nimmer een woord van dien man, dat eenige hope gaf op herstel van eer. Klara moest zich in hem vreeselijk bedrogen hebben, want immer had zij hem als een loszinnig, nimmer als een verdorven mensch geschil-
{==45==} {>>pagina-aanduiding<<}
derd. Nu ligt ook die hoop te zieltogen, en nelly schijnt in hare steeds toenemende huiselijke beslommeringen, en de wereldsche grootheid van haar echtgenoot, den man harer eerste liefde langzamerhand te vergeten, want haar laatste brief dagteekent reeds van twee jaren te voren. De bewoners in E. dragen frits op de handen; nu zijne middelen dan ook wat ruimer zijn, worden zijne weldaden meerder, en de man, die voor zich zelven bijna geene behoeften kent, weet de behoeften van anderen immer zoo juist te raden.
't Is op een vriendelijken lentemorgen, tijdens des students Paasch-vacantie, dat wij het drietal aan het ontbijt bijeen vinden. Klara ziet er nog goed uit; nu, zij die een beeldschoon meisje was, behoeft ook op veertig-jarigen leeftijd geene onbevallige vrouw te zijn.
‘En gij zegt, dat er heden vreemdelingen naar Rusthof komen zien?’ vraagt hij klara.
‘De tuinman vertelde 't mij; hij had een brief ontvangen, en meende dat een groot gezin het buiten woû huren.’
‘Dat is nu de vierde maal sedert nelly volmer heenging, dat het leêg stond; wie daar komt, blijft er niet lang,’ voegt hij er zuchtende bij, nog immer denkende aan die vriendelijke verschijning, welke eene korte wijle ook Rusthof iets van haar lichtglans meêdeelde.
Klara zwijgt. Zij acht het immer beter die snaar zoo flaauw mogelijk aan te raken. Als de windharp dien naam hem in 't oor ruischt, dan ligt een diepe weemoed over die ziel, en zij wil weemoed hem sparen.
Hij heft even het hoofd op. ‘De voordeur werd geopend,’ meende hij. De voordeur niet alleen, maar ook de deur van uw heiligdom, van uw huisvertrek. Wie mag 't zijn? Wie zijn ze, die beide vreemden, welke toch eveneens doen als of ze hier niet vreemd, als of ze hier t'huis waren?
Nelly! Darvant!.... onze frits! Klara!
Ja! nelly en darvant. Zij kwamen Rusthof zien. Eerst weinige weken geleden in het vaderland aangekomen, hebben zij die verrassing hem voorbehouden, en Rusthof krijgt zijn zonnestraal weder.
Die ontmoeting u te schetsen, spaart ge mij immers, vriendelijke lezer? Wees echter gerust, zij konden elkander als goede en hartelijke vrienden in 't gelaat blikken. Nelly was

{==46==} {>>pagina-aanduiding<<}
de moeder van een zestal kinderen, wier vader de man was, dien zij innig liefhad, en hij was ‘onze frits’, een eerlijke, trouwe jongen, zelfs nu nog, nu grijze haren voor 't blond van weleer in de plaats waren getreden.
Er werd zoo veel verhaald, zoo veel besproken, zoo menig plan voor de toekomst gevormd.
Toen de avond viel en het stervende zonlicht het loover tintte met een gouden gloed, toen troonde hij haar met zich naar het venster, waar zij weleer zoo dikwerf te zamen neêrzaten, en hare hand in de zijne nemende, vroeg hij:
‘Nelly! ge zijt gelukkig, niet waar?’
‘Nu ik weder op Schoonoord ben, weet ik niet meer wat ik van God zou kunnen of mogen vragen, maar gij....?’
‘Ik ben tevreden, nelly! God heeft alle dingen wèlgemaakt!’
‘Niet één onvervulde wensch, niet ééne leêgte, die gij aangevuld zoudt hopen?’
Hij lag de hand op het hart, en zeide:
‘God weet 't, slechts ééne...’ - en hij wees op klara - ‘maar dat is voorbij, gij hebt hem zeker nimmer gezien!’
‘Één slechts. Dat was eenige dagen vóór hij voor Gods regterstoel zou worden geroepen. Hij was immer in de binnenlanden; eene zware verwonding maakte hem echter het verblijf op Weltevreden noodzakelijk. Dáár ontmoette hem darvant toevallig. Zij bleken verre bloedverwanten. Onmiddellijk begaf ik mij tot hem, en verhaalde hem dat ik klara stermund kende. Hij verbleekte, want reeds jaren geleden meende hij haar gestorven. Hij wilde goedmaken, wat nog goedgemaakt kon worden. Zijn eerste voornemen was met ons te repatriëren. De dood evenwel heeft een huwelijk tusschen hem en klara onmogelijk gemaakt. Op zijn sterfbed echter wettigde hij zijn kind, en maakte hem erfgenaam van zijn vermogen. Beide stukken zijn in darvants bezit. Klara's zoon heeft het regt den naam zijns vaders te dragen.’
‘God! ik dank u!’ was 't eenige wat ‘onze frits’ stamelen kon.
Had menig ideaal een vroeg graf gevonden, die droom was toch verwezenlijkt, de eer zijner zuster was hersteld. Had een Hoogere hand nelly's weg afgebakend, en haar heengewezen naar dat verre strand, van waar zij dat afgebeden kleinood met zich zou brengen?

{==47==} {>>pagina-aanduiding<<}

Hij durfde het niet gelooven. Hij wist alleen dat nu álles goed was, en nog eenmaal herhaalde hij 't: ‘God heeft álles wèlgemaakt.

En nog jaren daarna zou hij dat woord tot het zijne kunnen maken. Toen leeuwen hem voorging naar het land der ruste, overschreed klara's zoon als de jonge leeraar van E. den drempel der pastorij, die het ouderlijk huis was van de beide laatst overgeblevene der stermunds. Zijn ouderdom was niet eenzaam. Nelly's kinderen waren de zijne, ook die van den jeugdigen herder, welke weldra een lieftallig vrouwtje zijne woning binnenleidde. Hij was en bleef immer de weldoener, de vraagbaak, de goede raadgever van rijken en armen; en toen eindelijk op zekeren helderen voorjaarsmorgen een bleek lijk nederzat in den zetel waar frits stermund zich des avonds, nadat reeds alle zijne huisgenooten ter ruste waren, zich had laten nedervallen, om nog een uur aan den nacht te ontwoekeren in het belang en ten zegen van anderen, toen wraakte niemand den naam dien nelly op den grafsteen deed uithouwen, want grijze en kind, grooten en geringen, zij hadden allen den bewoner van Schoonoord liefgehad als:

ONZE FRITS.

Was dat opschrift verdiend, mijn lieve lezer?

Oisterwijk, 23 September 1857.




Het quadronenmeisje.


Daar ligt op de effen waterplas 
Het slavenschip ter reê; 
Als de avond daalt, - het koeltje blaast, 
Dan kiest het ijlings zee. 
 
De sloep ligt dobbrend aan de kust, 
En 't lustloos scheepsvolk ziet 
Hoe de alligator, tuk op buit, 
Langs 't bootje voorwaarts schiet. 
 
De geur van ooft en specerij 
Waait van de kust aan boord, 
Als geuren uit het paradijs, 
Naar een misdadig oord! 

{==48==} {>>pagina-aanduiding<<}

Aan 't strand, door weeldrig loof beschut, 
Ligt loom de planter neêr, 
Hij rookt en zwijgt, of schudt het hoofd, 
Dan wikt en peinst hij weêr. 
 
Aan 's planters zij', het norsch gelaat 
Gebruind door keerkrings-gloed, 
Staat de eig'naar van het slavenschip 
En wuift ten afscheidsgroet. 
 
Hij roept gehaast: ‘Ginds ligt mijn schip, 
Op d' effen vloed ter reê, 
Als de avond daalt, - het koeltje blaast, 
Dan kies ik ijlings zee!’ 
 
En vóór hen stond, bedeesd en schuw, 
Een meisjen, een Quadroon, 
Half angstig, half nieuwsgierig meê, 
En in haar angst zelfs, schoon! 
 
Haar open oog was glinstrend zwart, 
En 't kleed dat haar omsloot, 
Alleen gesierd door 't golvend haar, 
Liet hals en armen bloot. 
 
Gelijk de lach op 't lief gelaat 
Van 't kuisch Mariabeeld, 
Zoo heilig was de flaauwe lach, 
Die om haar lippen speelt. 
 
‘Mijn grond is slecht, mijn huis wordt oud!’ 
Zoo spreekt de planter zacht; 
En beurtlings loert zijn oog naar 't goud 
En naar de maagd, die wacht. 
 
Zijn hart voert met de dorst naar geld 
Een langen bangen strijd; 
Hij wist, wiens lust haar 't leven gaf 
In lang vervlogen tijd! 
 
Maar de inspraak van het bloed verstomt, 
Hij grijpt den Judas-prijs, 
Nu steent en siddert de Quadroon, 
Haar hand wordt koud als ijs. 
 
De schipper treedt op de arme toe 
En neemt haar bij de hand... 
Zij werd zijn' bijzit en slavin 
In 't verre, vreemde land! 

Naar h.w. longfellow. Amst., Junij 1857.

W.M.W.


{==49==} {>>pagina-aanduiding<<}

Op- en aanmerkingen.

Het buitenland over de belangrijkste voortbrengselen van den Nederlandschen boekhandel. - Onder andere recapitulaties van hetgeen de uiterst vruchtbare Duitsche boekhandel jaarlijks oplevert, komt te Leipzig, bij j.c. hinrichs, een Vierteljahrs-Catalog uit. Deze onderscheidt zich door de buitengewone goedheid, dat hij wel een genadig oog wil slaan op de voortbrengselen van onze pers. Hij wijdt hieraan een aanhangsel, wat een Verzeichniss bevat der wichtigsten literararischen Erscheinungen im Koenigreich der Niederlande, opgesteld vom niederländischen Buchhändlerverein. Maar het maakt eene vreemde vertooning, als men onder die belangrijkste verschijningen boekjes hoort opnoemen, als b.v. de werkjes van den Heer f. allan, over ‘Het eiland Urk’, en ‘Het eiland Vlieland’; j. van cleeff, ‘Voorstellen ten gebruike bij het onderwijs in de Stuurmanskunst’; j.j. lambrechts, ‘Ada van Holland’; a. luyten, ‘Verhandeling over de Longtering’, om van andere even weinig grandiose ondernemingen te zwijgen. Konden de H.H. boekhandelaren van ons land niet zorg dragen, dat óf alle bij ons uitkomende boeken in die lijst werden opgenomen, - en dan stonden de prullen er suo jure mede in, - óf dat niet de naam van wichtigsten Erscheinungen gegeven werd aan hetgeen niet meer is dan eene vrij willekeurige opgave, die echter met weinig moeite compleet te maken zou zijn.
Ook over Frankrijk hebben wij niet te klagen, dat het de vruchten des Hollandschen geestes over het hoofd ziet; het schijnt ze eerder te hoog aan te slaan. Terwijl b.v. het belangrijke Annuaire des deux Mondes Frankrijks eigen letterkunde in ééne bladzijde afdoet, wijdt het bijna vier bladzijden aan le mouvement intellectuel van ons land. Het kan ons niet anders dan aangenaam zijn, om daar vele Hollandsche boeken naar waarde te hooren schatten, maar er worden daar ook wel besproken, die menig Nederlander niet eens kent. En, waarlijk! ook daar treedt ons dezelfde Heer allan met zijne ‘Geschiedenis der stad Utrecht’ tegen. Neen! zoo spoedig heeft geen grotius noch vossius eene Europesche vermaardheid verkregen. En, deze is meer dan dat: het is wereld-
{==50==} {>>pagina-aanduiding<<}

beroemdheid; want de bladen van het Annuaire zullen des mans naam in weinige weken brengen tot Amerika, Afrika en Azië, tot alle einden der wereld. Het moet eene groote voldoening zijn voor den nederigen bewoner van het eiland Marken (geloof ik), te weten, dat de faam zijnen nederigen arbeid wijd en zijd verkondigt, zoo ver als Frankrijks taal wordt gesproken en gekend. Hij moet al zeer nederig zijn als hij zooveel roem alléén toeschrijft aan de furie onzer eeuw, om niet alleen al wat wetenswaardig, maar al wat weetbaar is te kennen.
Voor het overige is die Fransche bespreking van Hollandsche boeken vrij aardig en naauwkeurig, en over eene enkele misvatting als b.v. de rangschikking van de ‘Bibliotheek voor het Huisgezin’ onder de journaux de la théologie, mag men zich niet te zeer ergeren.

Twee begrafenissen in Frankrijk. - Den 16den Julij dezes jaars stierf te Parijs de beroemde pierre jean de béranger, de lieveling des volks, die de genoegens van populariteit, geld en eereposten had kunnen indrinken als water, maar liever eenvoudig burger bleef, en liever zijne politieke Muze eindelijk zwijgen liet, dan al weder te moeten berispen en bestraffen. Reeds bij zijn leven brandde het hof hem vele kaarsjes, zoo als b.v. het zeker uiterst vertrouwelijke aanbod der Keizerin van haar eigen kraamtoestel aan den ouden zieke, gelijk men zich herinneren kan. Maar vooral bij zijne begrafenis kwamen op hoog bevel duizendtallen (men zegt 50) uit de kazernen, om den onvergetelijke de behoorlijke (en nog iets meer) hulde te bewijzen; de vierwielige representant des Keizers bij zulke gelegenheden, de wagen met functionarissen ontbrak niet, en tusschen onafzienbare rijen militairen en gendarmes trok de lijkstoet naar het kerkhof Père la Chaise, waar alle profane oogen zorgvuldig werden buitengesloten, en - ‘ware droefheid vindt geene woorden’ - het stilzwijgen de meest passende lijkrede was. Zoo veel werd van hooger hand te zijner eere gedaan, dat het volk niets meer behoefde te doen, dan - zachtkens schreeuwen en immortelles strooijen, en als het meer had willen doen, waren de bajonetten daar, om het een kouden vinger op den mond te leggen.
Ruim drie maanden later, den 28sten October, stierf een

{==51==} {>>pagina-aanduiding<<}
persoon van niet minder gewigt, hoewel minder geliefd bij het volk, - wie kust ook gaarne de roede, die hem kastijdt? Het was eugène louis cavaignac, de echte loijale krijgsman, de Dictator van 1848, wiens onwederstandelijk krachtige greep in de teugels van het bewind het hollende paard de tanden brak en in zijne vaart stuitte. Frankrijks lot heeft hij op de punt van zijn zwaard gehad, maar, gehoorzaam aan de stemme des volks, - gebreveteerd als de vox Dei! - stond hij gewillig en met waardigheid op van het kussen, voor den meer gelukkigen mededinger, wien hij verder niet in den weg staan, maar ook niet dienen wilde. Ook deze is in Parijs begraven. Maar werd de dichter door krijgslieden begeleid, de krijgsman grootendeels door dichters en letterkundigen, en enkele andere, die zelfstandig genoeg van oordeel en van inborst waren, om den man te eeren, wien zijn pligt de eenige rigtsnoer des levens was. Het volk was wel in grooten getale opgekomen, maar alleen om te zien en te zwijgen; nu mogt het wel anders, maar wilde niet. De familie heeft gezorgd, dat den doode de behoorlijke eer werd bewezen, doch geen beleefdheidskoets van het hof, geen regementen van de garde schenen hier noodig te zijn. De officieele ‘Moniteur’ vergenoegde zich met den soberen necroloog, die hem qualificeerde als iemand ‘qui avait rendu des services signalés à la cause de l'ordre’, en hiermede daalde de kist zonder lijkrede in het graf.
Van waar dat verschil van de zijde der Tuileriën? Heeft de adelaar dan den eenen lief gehad, en den anderen gehaat? Och! beiden was de eeuwige ruste van harte gegund. Maar de lijkstoet van den man, wiens Muze het volk beheerscht en een troon omvergestooten had, kon wel eens tot manifestaties van dat volk aanleiding gegeven hebben, en de vader der Franschen houdt niet van de luidruchtigheden zijner kinderen. De man van het zwaard, die de bandeloosheid tot haren pligt gebragt, en aan eigen pligt getrouw gebleven was, had alleen de sympathie van denkenden en edeldenkenden. En voor dat kleine leger is de magtige Keizer niet bang.

Haast, waar geen haast noodig is, en omgekeerd. - De Indische opstand was voor de Engelschen zeker eene zaak, die spoedige voorziening noodig had; maar haast men

{==52==} {>>pagina-aanduiding<<}
zich wel daar, waar het meeste spoed vereischt wordt? Ongetwijfeld, men was er vlug genoeg bij met allerlei voorstellen tot reorganisatie van het Indische bestuur, het leger, de financiën, raadgevingen voor de behandeling der opstandelingen, als zij overwonnen zouden zijn, en ontelbare zaken van later zorg meer. Was het niet zaak, om eerst te trachten de ontrukte teugels van het bestuur weêr magtig te worden, en dan eerst op middelen te denken, hoe die voortaan beter te voeren? - Niet minder is men ijverig geweest, om den generaal havelock, toen hij nog met eene kleine bende midden in de Sepoys zat, aan cholera, ongemak en namelooze gevaren blootgesteld; - om hem het eereburgerschap van de City, zooveel duizend pd. Sterling jaarwedde, eeredegens, enz. aan te bieden. Wel heeft hij dit aan het vaderland verdiend; maar men had wel eerst mogen afwachten, of hij het genot van al die voorregten wel zou kunnen smaken. Ik verbeeld mij, als hij te Cawnpore en te Lucknow die liefelijkheden gehoord had, zou zijne eerste gedachte moeten zijn: ‘Stuur mij toch maar eerst troepen en ammunitie, later kan ik de hand wel uitstrekken naar eeredegens, titels en pensioenen!’ Want wat het zenden van troepen betreft, daarmede was de haast niet evenredig aan den hoogen nood, dunkt mij. Men zorgde wel degelijk zich te huis geenszins te ontblooten, en de wervingen bragten, ja, manschap op, maar niet zooveel als men wenschen zou. En juist de eerste bezendingen, waar de meeste haast bij was, mogten niet over de landengte van Suëz gaan, om n.b. te toonen, dat Engeland zich zonder de hulp van andere mogendheden wel redden kon. Nu kunnen hiervoor wel betere redenen worden bijgebragt, maar die andere voorbarigheid is toch wel tamelijk onnoodig. Doch praten en complimenteren is altijd gemakkelijker dan handelen.

Europesche en Aziatische redenering. - Velen hebben zich zwaar geërgerd over de bloedige represailles, die de Engelschen over de opstandelingen hebben genomen. En treurig is het, dat eene der meest beschaafde natieën, in onze eeuw, nog het voorbeeld van barbaren volgen moet. Maar de noodzakelijkheid schijnt ook te bestaan. Groot-Brittannië zit geschroefd tusschen dit dilemma: òf Indië opgeven, òf de muiters

{==53==} {>>pagina-aanduiding<<}
slagten als honden. Grootmoedigheid en bezadigdheid worden niet begrepen in het land der tijgers en jakhalzen. Wil men nu eenmaal Indië behouden, dan moet men doen even als de Mongolen, als nadir schach en achmed-abdallah, en even als de Sepoys zelven hunnen vijand trachtten te vermorselen, verdelgen wat weêrstaat door de ‘scherpte des zwaards’. - Een der Eng. dagbladen lichtte dit onder anderen toe door de volgende Aziatische anekdote: Een zachtmoedig Pacha, in de dagen dat de Ottomannische Porte nog iets te beduiden had, werd naar Azië gezonden, om daar zijn Pachalik te aanvaarden. Hij reed in staatsie zijne hoofdstad binnen, met een talrijk en schitterend gevolg van wagens en ruiters, van kameelen en oliphanten, en omringd door al den luister van een Oostersch despoot. Maar tegen alle gebruik en gewoonte, was de weg vóór hem uit zorgvuldig leêg gehouden; geen enkel toeschouwer werd overreden, geen vrouw noch kind vertrapt door zijne viervoetige, of neêrgesabeld door zijne andere trawanten. Groot was de teleurstelling en minachting van zijne nieuwe onderdanen: ‘Heet dat een Pacha!’ - zeide men, - ‘toen onze laatste Pacha zijn intogt hield, werden er 500 vrouwen en kinderen doodgetrapt, en 500 mannen òf onder de hoeven der paarden vertreden, òf als koren weggemaaid door de kromzwaarden zijner slaven. Mashallah! dat was eerst een groot Pacha! maar deze man is maar een hond!’ - Zoo redeneert men in Azië, en het pratende Europa moet dit niet uit het oog verliezen.

Men wordt met minder tevreden. - De vroegere ontdekkingen hadden dikwijls ten doel, om een land van goud en edelgesteenten te zoeken, en al werden die droombeelden niet verwezenlijkt, men vond toch onbekende streken, die voordeelen genoeg konden opbrengen. Het gaat er mede als met de vroegere nasporingen der Alchymisten om goud te maken; zij vonden dit niet in letterlijken zin, maar daaraan had de chemie haren oorsprong te danken, die, met de kennis der andere natuurkrachten, den adelaar onzes tijds, der Industrie hare krachtige vleugelen heeft gegeven. Eene belangrijke ontdekkingsreis, die Engeland nu op touw zet, is niet om goud te zoeken, maar gelegenheid voor katoenbouw. Daartoe is den beroemden Dr. livingston, wiens ontdekkingen hier

{==54==} {>>pagina-aanduiding<<}
onlangs in het opstel over ‘Het Meer Ngami’, besproken zijn, eene som van 5000 pd. Sterling toegewezen, om op het oude tooneel zijner werkzaamheden, het Zuiden van Afrika, en bepaald bij de rivier Zambeze nieuwe onderzoekingen te doen. Hoe het ook ga, wij kunnen altijd met belangstelling dezen vredelievenden veroveringstogt naoogen. Want al wordt die wensch van Engelands nijverheid hierdoor niet bevredigd, de wetenschap der geheele beschaafde wereld kan er rijke winsten uit trekken.
Hetzelfde had plaats bij de veelvuldige reizen der laatste jaren naar de IJslandsche en Groenbergsche wateren. Ook daar waren het geene chimerieke schatten meer, die men zocht, men ware tevreden geweest, had men den verongelukten franklin gevonden. Ongelukkig, vooral voor de arme weduwe, werd dit doel niet bereikt. Maar men oogstte een schat van kennis dier Noordelijke zeeën; men werd wijs aangaande den loop der oceanische stroomen, zoo belangrijk voor de weerkundige vraagstukken, die men meer en meer tracht op te lossen, om van andere ontdekkingen te zwijgen.
Is het niet beter meer te vinden, dan men zoekt, dan meer te zoeken, dan men vinden kan?

Vandalisme tegen Voltaire's kamer. - Op het landgoed van Ferney, gelijk bekend is, door voltaire in zijne latere dagen bewoond, was tot nog toe de ‘kamer’ van den beruchten man steeds onveranderd in wezen gebleven. Zoover ik weet alleen de slaapkamer en niet de studeerkamer, doch dat doet er niet veel toe; deze bijzonderheid trok altijd een aantal bezoekers tot een pelgrimstogt in hare soort. Onlangs echter was het landgoed aangekocht door een geldman, den Heer griolet, voor 455 duizend gulden, die er echter zooveel aan liet veranderen en bouwen, dat hij eindelijk niet meer betalen kon, en de bezitting weêr moest verkoopen. De nieuwe eigenaar bemerkte nu, echter te laat, dat het heiligdom des ongeloofs ook door den profanen hamer en beitel der werklieden was vernield, en heeft zelfs zijn reparatielustigen voorganger een proces aangedaan voor het daardoor berokkende verlies aan waarde van het huis. Of hij dat proces winnen of verliezen zal, gaat ons minder aan; de reliquie is niet meer te herstellen,

{==55==} {>>pagina-aanduiding<<}
en het is niet te denken dat de hoogere geestelijkheid hiertoe hare reliquiënfabriek zal laten werken. Dus al weder eene curiositeit minder op de wereld.
Over dit verlies echter zullen wij ons niet treurig maken, en alleen ons verwondereu over de onnoozelheid van den bewoner. Dat zoo iets geamoveerd werd wanneer dringende omstandigheden het vorderen, ware te begrijpen; dat iemand uit kwalijk begrepen ijver voor het goede zulk een onzalig monument vernielt, ware te vergeven: maar dat hij het opoffert aan ijdele moderniseringswoede, en tevens zichzelven ruineert, dat is toch al te onnoozel.

Nena Sahib een weldoener en leniger van smarten. - Inderdaad onze speculatielustige tijd weet middelen te vinden, om den Bengaalschen tijger hierin te herscheppen! Een onzer dagbladen verhaalt ons, dat te Petersburg het portret van dezen bloeddorstigen vijand der Engelschen openlijk werd verkocht en vooral onder de oud-Russische partij vele koopers vond. En de opbrengst zou dienen om de ongelukkigen, die door den Oosterschen oorlog weduwen, weezen of invalieden zijn geworden, te ondersteunen.
Erger is hetgeen men onlangs van de Times hoorde. Dat dagblad sloeg in allen ernst, naar het scheen, vóór, om nena sahib, wanneer men hem in handen mogt krijgen, naar Engeland te voeren, en in den zoölogischen tuin in een kooi op te sluiten. Gelijk de wilde dieren des wouds zou men dan dezen hunnen natuurgenoot in menschelijke gedaante ter bezigtiging stellen voor het publiek; en de opbrengst storten in The Indian Multiny Relief Fund (fonds ter ondersteuning van ongelukkigen door den Indischen opstand).
't Is eene aardigheid, die echter niet zeer aardig is.

Dansende theologie. - Over het algemeen wordt er in Parijs niet geroemd op de zedelijkheid en den ernstigen zin der actrices en danseuses. Nog al verwondering moest het dus wel baren, dat van deze zijde onlangs een theologisch-polemische brochure verscheen getiteld: ‘Bluettes antimondaines d'une danseuse par Mlle zilia michelet, premier sujet au théatre de l'opéra.’ De schrijfster is protestant, en stelt zich voor als eene discussie voerende met een Roomsch priester, die

{==56==} {>>pagina-aanduiding<<}
bekeerd moet worden. Met een gansch arsenaal van aanhalingen valt zij haren tegenstander aan, en begeeft zich zonder schroom in de hoogste spheren der godgeleerdheid en wijsbegeerte. Doch nu is het der moeite waard, om een staaltje van hare wartaal te hooren: ‘Le cercle ou la sphère de Dieu est la nature, son rayonnement la vie, son but le progrès le but du progres, “le progres du but,” hier, aujourd'hui, demain, toujours! L'infini de son cercle explique done (sans l'expliquer lui-même, car ce qui explique tout ne s'explique pas, ou, expliqué, il ne pourrait plus être l'expliquant,) l'invisibilité dont il est revêtu comme point central.....’ Wien danst het niet reeds voor de oogen? Gelukkig, zulke verschrikkelijkheden levert onze boekhandel toch niet op.

Vermorsen is geen gebruiken. - In Frankrijk, wat eene bevolking van ruim 36 millioen heeft, bedraagt de fabriekatie van papier nog iets meer dan 71 millioen Nederl. ponden, waarvan een zevende naar buiten uitgevoerd, en dus ruim 60 millioen gebruikt wordt. In Engeland, welks bevolking ongeveer 28 millioen is. wordt 67 millioen pond gefabriceerd, en waarschijnlijk nog wel meer door den uitvoer weggenomen. Maar de 23 millioen Noord-Amerikanen gebruiken zoowat evenveel papier als in Engeland en Frankrijk te zamen gemaakt wordt, want de uitvoer zal daar wel niet veel te beduiden hebben.
Over het algemeen geloof ik toch wel, dat het grootste gedeelte door de drukpers wordt verslonden. Maar mag men nu hieruit opmaken, dat er in Amerika zooveel meer letterkundig en wetenschappelijk leven is, dan in de beide meest beschaafde landen der wereld? Zeker niet. Doch men weet hoe het daar ook hiermede toegaat. Een nameloos getal dagbladen verschijnen er in de Unie, het eene nog nietswaardiger dan het andere. En de Amerikaan gebruikt een boek, even als wij een citroen, die opengesneden wordt en na gedane dienst weggeworpen. Het is niets vreemds den Yankee, als hij bladzijde 10 van zijn boek leest, het eerste blad er te zien uitscheuren, om zijne cigaar aan te steken.
Men ziet dus, één kind kan meer vermorsen, dan twee volwassenen gebruiken.


{==57==} {>>pagina-aanduiding<<}

Mengelwerk.

Een waarlijk populaire dichter.

In de helft des vorigen jaars klonk op eens de mare uit Frankrijks hoofdstad: ‘Béranger is ziek;’ daarna luidden de gezondheidsbulletins, door alle dagbladen herhaald, dagelijks: ‘Béranger wordt erger, het is eene krankheid tot den dood,’ en eindelijk moesten wij allen hooren: ‘Béranger is dood!’ Frankrijk had zijnen meest geliefkoosden dichter verloren, een man, wiens populariteit en roem zoo groot en bestendig geweest waren, als geenen letterkundigen ooit heeft mogen gebeuren. Het was dus wel te verwachten, dat allerwege pennen werden versneden tot levensbeschrijvingen en necrologiën van den grooten chansonnier, en alle tijdschriften, die wachters, om te zeggen, wat er van den dag is, rekenden het hunnen pligt, om hunne lezers aangaande hem in te lichten. Ook wij achten het niet ongepast, de aandacht van ons publiek eenige oogenblikken te bepalen bij den man, wiens leven en werken niet alleen op zich zelven belangrijk mogen heeten, maar ook leerzaam zijn in zooverre hij een trouwe afdruk was van het volk waartoe hij behoorde; een stemme, uit het hart van dat volk sprekende, die het ons nader kan leeren kennen.
Steller dezes meent echter zijnen lezers eene dienst en aan zijne eigene eer niet te kort te doen, wanneer hij behoorlijk rekenschap aflegt, hoe dit opstel is zamengesteld. Aanvankelijk stelde ik mij voor, om wat men noemt een zelfstandig stuk over onzen dichter te leveren. Daartoe nam ik nog eens zijne bijna vergeten Chansons ter hand en hield nota van al, wat de periodieke pers over den doode van den dag opleverde. Zoo kwam ik er echter langzamerhand toe, om daar een meer regtstreeksch gebruik van te maken. Immers, ik zag vooreerst hoe brutaal de Duitsche pers zich tot eene echo maakte van wat Frankrijk haar zeide, zonder het echter te erkennen, en ten anderen werd ik weldra geheel medegesleept, toen mij in de Revue des deux Mondes van 1 December eene studie

{==58==} {>>pagina-aanduiding<<}
van émile montégut over béranger onder de oogen kwam. Eigenwijs zou het zijn, het dien helderen, onpartijdigen, sierlijken criticus te willen verbeteren. Wat zal ook een Hollandsch hoofd beter over den zoo geheel Franschen man oordeelen, dan de landgenoot? Zoo laat ik dan voorafgaan, wat e. montégut als zijnen lezers bekend moest vooronderstellen, de geschiedenis van 's mans leven, daartoe uitlezende, wat het meest der vermelding waardig scheen. Maar verder, ter plaatse waar men zulks vermeld zal vinden, laat ik aan hem het woord, om over den persoon en de werken van béranger te oordeelen. Alleen heb ik mij die verkortingen en wijzigingen veroorloofd, die voor ons bestek en den Hollandschen lezer noodig waren, het schoone van zijnen stijl en inkleeding echter zooveel mogelijk behoudende.
Al wat wij van béranger weten en lezen komt neder op deze hoofdgedachte: hij was een populair man. Populair niet in den laagsten, niet in den verhevensten, maar in den volsten zin des woords; met andere woorden, hij was geen eigenlijk gezegd nationaal dichter, ook niet een zanger van de hartstogtelijke deugden en ondeugden van het gemeen, maar de meest geliefkoosde chansonnier van de talrijke middenklasse, waartoe hij zelf behoorde. Hij was de tong, die uitsprak, wat Parijs dacht, en zooals het dat liefst hoorde uitspreken; de gewone Parijzenaar geïncarneerd, gepersonifiëerd. Zoo was hij in zijn leven en in zijne werken.
Van daar die deelneming, toen men hoorde, dat de oude man ziek was, als voelde Parijs, dat het zelf zou sterven. Veertien dagen lang sprak de gansche stad van niet anders, dan van haren zieke. Elken morgen en elken avond zag men de bedevaartgangers uit alle standen naar zijne nederige woonplaats in de Marais stroomen. Slechts enkelen mogten met behoedzamen tred in de woning, zoo al niet in de ziekenkamer, komen, en schreven hunnen naam in het register der bezoekers; anderen vereenigden zich in groepjes voor het huis, wachtende op eenig berigt van de in- en uitgaanden. Wat de regering deed, om de uitspattingen der droefheid bij de begrafenis te voorkomen, is bekend. Want nog vóór weinig jaren hadden de kermisweken der Februarij-revolutie geleerd, wat geestdrift zijne enkele verschijning onder de Parijzenaars konde opwekken. En zoo was het reeds sedert 40 jaren geweest.

{==59==} {>>pagina-aanduiding<<}
Met een paar liederen, ‘Le roi d'Yvetot’ en ‘Le Senateur’, was hij den tempel des roems binnengestormd, en was daar sedert op zijne vaste eereplaats onschendbaar gebleven, hoe welgemeend de staatsmannen der Restauratie hem ook verwenschten, hoe weinig de dichters der romantische school ook met hem sympathiseerden, en hoe verre lamartine, alfred de musset en anderen hem ook overtroffen.
Wie wil niet gaarne hooren, wat men ons van het leven en het karakter van zoo iemand weet te verhalen. Beiden zijn onze opmerkzaamheid wel waard: het is nog een ouderwetsch leven, een karakter uit één stuk, zooals onze vlugge tijd ze zelden meer oplevert. - Den 10den Aug. 1780 werd pierre jean de béranger te Parijs geboren in het huis zijns grootvaders, eenen braven kleedermaker. Men zegt echter, dat deze familie van een aloud adellijk geslacht uit Provence afstamde; doch wat zullen wij hier naar een blazoen zoeken, waarom de man zelf zich zoo uiterst weinig bekommerde. Wie naar zijne adelbrieven vragen wilden, schopte hij dien adel spottend in het aangezigt, en schaterde het uit: ‘Je suis vilain et très-vilain!’ In allen gevalle was zijne opvoeding zeer verre van aristocratisch: ter schole ging hij niet, en bij den ouden grootvader leerde hij geen tucht; als een wilde plant, als een Parijsche gamin in een woord, groeide hij op. In die kwaliteit was hij ook bij de inname der Bastille tegenwoordig. Later maakte de overmatige vrijheid de straten der hoofdstad wat te gevaarlijk voor kinderen, en zoo werd hij naar de herberg eener tante in Floricourt (bij Péronne) gezonden. Hier moest hij dadelijk een geheel ander leven beginnen: Tante was zeer vroom en streng, en haar eerste zorg was om neefje aan den Katechismus te zetten. Dit viel zeer weinig in zijnen geest en smaak, zoodat hij spoedig naar andere boeken begon rond te snuffelen. Zoo ontdekte hij den Télémaque, Racine en brieven van Voltaire. Ofschoon hij wat zijne ontwikkeling betreft niet op de hoogte was, om deze boeken te begrijpen, maakte echter de rigting zijns geestes hem vooral den laatsten genoeg verstaanbaar, en de vruchten van deze lectuur openbaarden zich al ras bij eene gebeurtenis, waarop hij
doelt in zijn lied: ‘Les souvenirs d'enfance.’ Op zekeren dag stond hij bij een hevig onweder aan het venster en zag uit naar het weêrlicht, terwijl zijne tante bij elken

{==60==} {>>pagina-aanduiding<<}
donderslag zich kruiste en overal wijwater plengde. Op eens slaat het weder in, vensters en deuren vliegen krakend open, en béranger, door den electrischen stroom getroffen, valt neder en blijft eenen geruimen tijd bewusteloos liggen. Toen hij eindelijk weder bijkwam en zijne tante op de knieën voor zijn bed zag liggen, was zijn eerste woord: ‘Nu, wat helpt nu het wijwater?’ Dat was een onbegrijpelijke uitval voor een katechisant en kwam zijner tante zeer verdacht voor; zij doorzocht de kamer van den ongeloovigen jongen, en vond den Voltaire, de bron van alle kwaad. De tegenwoordigheid van deze boeken verklaarde alles, zoowel het inslaan van den bliksem als de spottende vraag van den jongen pierre; voortaan werd nu wel zorg gedragen, dat hij niets anders dan zijn Katechismus te lezen had. Na zijne confirmation bleef hij nog eenigen tijd bij zijne tante als bediende in de herberg; maar werd naderhand naar het Instituut van Péronne gezonden. Dit was eene inrigting tot onderwijs, door een gewezen afgevaardigde der Wetgevende Nationale Vergadering gesticht, en geheel naar de patriottische, revolutionnaire denkbeelden dier tijden ingerigt. Grieksch en Latijn was geen mode meer, maar het onderwijs liep uitsluitend over de Theorie van de regten des menschen en de toenmalige leerstellingen der staathuishoudkunde. Wel voelde zijne overigens verstandige tante het gebrekkige van zulk een opvoedingssysteem, maar zij durfde hem niet te plotseling van deze school nemen, uit vrees van als aristocratischgezind in verdenking te komen. Pierre was intusschen een clubist en demagoog in zijnen jeugdigen kring geworden, en trad zóó voorbereid en geoefend het praktische leven in; en wel als boekdrukkersleerling, - geene verhevene, maar voor hem niet ongelukkige betrekking. Zijn patroon, de boekdrukker laisney, vond den
zettersleerling wel zeer achterlijk in de gewone vakken van kennis, maar merkte toch eene groote vatbaarheid in hem op. Hij bood hem de behulpzame hand, om zijnen natuurlijken aanleg te ontwikkelen, en door zijn toedoen kwam de dichterlijke kern aan het ontkiemen, iets waarvoor de goede béranger hem altijd dankbaar geweest is. Naar Parijs echter trok zijne neiging hem henen, en sedert 1798 was hij weder in zijne geboortestad. Hier leefde hij nu eenige jaren zonder last of zorgen bij zijne ouders aan huis, die in dien tijd in vrij goede omstan-
{==61==} {>>pagina-aanduiding<<}
digheden verkeerden. Toen zijn vader hem eindelijk eens de vraag voorlegde: welk beroep hij kiezen zou, was zijn antwoord, dat hij dichter wilde worden.
Dat was zijne neiging, zijn tijdverdrijf, zijne liefde; daarvoor ging hij met de moedige drift der jeugd aan het werk. Daar hij echter met geene oude of vreemde talen bekend was, bleef zijne studie uitsluitend tot de bellettrie van zijn land bepaald; vooral molière en lafontaine boezemden hem belangstelling in, hunne zeggingskracht, hunne gave om te schilderen en op de verbeelding te werken, wekten zijne bewondering en werden zorgvuldig door hem bestudeerd. Een maalstroom van verzen en rijmen suisde hem in die jaren van zorgeloosheid door het hoofd: hij brandde van ongeduld, om ook zelf in de goddelijke taal der poëzij te spreken. Doch het duurde lang eer hij het juiste genre had gevonden, waartoe zijne gaven alleen geschikt waren: eerst raasde hij de overvolheid zijner jeugd uit op eene Aristophanische comedie in vijf bedrijven, ‘Les Hermaphrodites’, hij bezong in dithyramben den Zondvloed, het jongste Gerigt, en de herstelling der Godsdienst; hij vormde het plan tot een Epos, onder den titel van ‘Clovis’, wat de grondlegging van het rijk der Franken tot onderwerp zou hebben, en dergelijke kolossale ondernemingen meer. Zoo tastte hij rond, zoekende zijnen weg, maar de lotgevallen des levens zouden hem dien weldra wijzen. De verstandhouding zijns vaders met de roijalistische partij, waaraan hij zijne welgesteldheid te danken had, werd ontdekt, en de bérangers vervielen plotseling tot volslagen armoede. Van zijne pen te leven, daarvan was bij den wordenden dichter nog geene sprake, en hij had eenigen tijd het plan, om napoleon naar Egypte te volgen, wat men zich als het land der feeën en gouden paleizen voorstelde; gelukkig echter overtuigde een meer bezadigd vriend hem van de ijdelheid der Egyptische kolonie. Hij bleef dus in Parijs en zag zijne armoede rustig onder de oogen, ja, had er zelfs eene
soort van genoegen in, daar hij dien vroegeren voorspoed aan geheime hulpbronnen te danken had, die volstrekt niet met zijne politieke denkbeelden strookten. Zonder vrees voor de slagen des lots, die hem nu niet meer treffen konden, lachte hij met de krachtige illusie zijner 20 jaren het gebrek in het aangezigt uit; het gebrek kon zijnen dorst naar genot niet smoren, en hij

{==62==} {>>pagina-aanduiding<<}
wist middel te vinden, om dien te bevredigen. Hij was arm, maar tevreden met zijne lisette, zijne echtgenoot in wilde echt, en leefde vrolijk daarhenen met zijne vrienden, even arm en even los als hij. Hunne zolderkamertjes weergalmden van vrolijke liederen, men zong, smulde en ledigde flesch op flesch... ‘Et le traiteur faisait credit!’
Het spreekt echter van zelf, dat zulk eene huishouding niet lang vol te houden was, en weldra stemde hem de honger, de werkelijke honger, tot andere overleggingen. Het werd hem soms maar al te bang om het harte, doch zijne nachtegalennatuur verloochende zich niet, en ook den moed en de hoop op beter gaf hij niet verloren. Op een schoonen morgen, dat het luide spookte in zijn hollen maag, kwam hij tot een coup de désespoir, die zijn geluk is geworden. Hij maakte een bundeltje van zijne gedichten, en zond ze stoutweg aan lucien bonaparte, met een hooghartig klagenden brief over de onbillijkheid van zijn lot. Er werd zoo veel verhaald van de originaliteit van dezen grootmoedigen broeder des eersten consuls, en dan - de nood drong. En ziet! tot zijne groote verbazing werd hij bij lucien ontboden, en met de uiterste beleefdheid bood deze hem zijne bescherming aan, met eenige klinkende munt bovendien, wat voor den jongeling eene niet te loochenen behoefte was. Jammer, dat lucien spoedig daarop met zijnen broeder, die inmiddels de keizerskroon zich op het hoofd had gezet, in onmin geraakte en naar Italië vertrekken moest. Reeds gaf béranger alle hoop verloren, toen er een brief uit Rome kwam, die zijne stoutste verwachtingen nog overtrof. Lucien stond hierin zijn eigen salaris als lid van het Instituut aan béranger af, die daardoor op eens van al zijne hongervooruitzigten verlost was. Zijn hart vloeide over van dankbaarheid, maar eerst 30 jaren later was het hem vergund, die openlijk uit te spreken, in de opdragt van zijnen vierden bundel aan lucien bonaparte.
Dit salaris werd van 1805 tot 1812 aan hem uitbetaald; doch de 1200 francs waren niet genoeg voor zijnen jeugdigen dorst naar vermaak, en het was een geluk, dat de schilder landon, redacteur van de Annales du Musée, hem als anonymen medearbeider aannam. Bovendien kwam hij in 1809, ook door toedoen van lucien, met den Heer fontanes, grootmeester der Universiteit, in aanraking, die hem als copiïst

{==63==} {>>pagina-aanduiding<<}
met een salaris van 1200 francs op zijn bureau aanstelde. Dit was zeker geene zeer aangename bezigheid voor den dichter; maar hij hield ruimschoots tijd over, om zich aan letterkundigen arbeid te wijden. Zijn hoofdwerk was toen nog zijn Epos (‘Clovis’), waartoe hij eenen overvloed van bouwstoffen verzamelde; slechts van tijd tot tijd dichtte hij ook wel chansons, maar alleen voor zijne lisette en zijne vrienden. Het kwam hem niet in de gedachte, om door de uitgave van deze liederen nog iets te verdienen; zij waren echter algemeen bekend, en zijn eerste chanson: ‘Le roi d'Yvetot’ (1812), kwam zelfs den Keizer ter ooren. Napoleon las deze verzen, en maakte zich regt vrolijk over den aardigen uitval tegen zijne regering en veroveringsplannen; voor zulke dingen was men niet bang, en de copiïst van Mijnheer fontanes mogt gerust voort rijmen. Ondertusschen waren zijne liederen en zijn naam in aller hoofd en aller mond. Een zang- of liever drinkgezelschap, Le Caveau, toenmaals in vollen bloei, maakte hem tot honorair lid, en gaf den jongen dichter de eereplaats aan de regterhand van den gevierden president dèsaugiers. Zoo liet béranger al zijne andere gedichten varen en wijdde zich uitsluitend aan dat genre, waarin hij zoo algemeenen bijval oogstte.
Bij de terugkeer der bourbons (1815) gaf béranger zijn eersten bundel uit onder den titel van ‘Chansons morales et autres’; maar, ofschoon hij geen regel bevatte, die niet reeds bekend was, haalde hem dit toch eene scherpe bedreiging van zijnen superieur op den hals. Béranger stoorde zich hier weinig aan en zette zijnen rijm-oorlog tegen het poppenspel van den gerestaureerden hof-adel onverschrokken voort; weldra verschenen ‘Paillasse’, ‘La marquise de Pretintaille’, ‘Le marquis de Carabas’ en anderen, die, op losse bladen gedrukt en heimelijk verspreid, den naam des schrijvers niet droegen, maar genoegzaam deden vermoeden; zijne superieuren deden echter als of zij het niet wisten, hoewel minder uit langmoedigheid dan uit verlegenheid met de zaak. Hieruit verloste hen béranger door in 1821, toen zijn tweede bundel verscheen, zelf zijne demissie in te leveren. Deze tweede bundel maakte verbazend veel opgang, en behelst onder anderen: ‘Le Dieu des bonnes gens’, ‘Le vieux drapeau’, en ‘Le chant du Cosaque’. Deze liederen, in kroegen en in kazernen, in

{==64==} {>>pagina-aanduiding<<}
fabrieken en op het vrije veld, in de burgerhuizen en de salons der grooten gezongen, toonden ten duidelijkste, hoe sterk de anti-Bourbonsche partij in Frankrijk nog was, en hoe juist de dichter in het hart der natie heeft gegrepen. En voorzeker niemand heeft aan de Restauratie, dat ligte gebouw opgelapt uit oude planken, meer nadeel gedaan dan deze eenvoudige dichter, die toch aan het openbare staatsleven niet het minste aandeel heeft gehad.
Weldra echter (1821) vond de regering eene aanleiding om zich op haren onbereikbaren vijand te wreken. Sedert béranger president was geworden van een nieuwe zangclub, ‘De vereeniging van den groenen molen’, werd deze zoo uitgebreid en hare vergaderingen zoo onstuimig, dat het gouvernement zich geregtigd achtte den president aan te vallen. Hem en zijn uitgever werd een proces aangedaan, en 4000 exemplaren zijner chansons in beslag genomen. Jammer maar, dat er al aanstonds 6000 van verkocht en verspreid waren. De chansonnier zelf werd naar de assises verwezen en als aanrander van de openbare eerbaarheid, de goede zeden, de godsdienst en de persoon des Konings aangeklaagd; beiden werden tot drie maanden gevangenisstraf en 500 francs boete veroordeeld. Doch onder de zitting en in de geregtszaal zelf werd een nieuw schimplied: ‘La muse en fuite’, gecopiëerd en onder de aanwezigen rondgedeeld, en gedurende zijne gevangenschap toonden weder andere chansons, dat béranger noch zijne vrolijkheid, noch zijn satirieke luim verloren had. Toen zijn straftijd ten einde was, werd hem door jacques laffitte een post aangeboden, waarvoor hij echter bedankte: voortaan had hij aan zijne pen genoeg. De vervolging van wege den staat had hem tot martelaar gewijd en zijne populariteit voor altijd gevestigd. Zijn derde bundel, ‘Chansons nouvelles’, verscheen in 1825; zijn uitgever had echter wijselijk de voorzorg gebruikt, om die liederen welke aanstoot konden geven, afzonderlijk te drukken en in het geheim te verkoopen. Op dezen gezuiverden bundel werd dus geene aanmerking gemaakt; maar de Fiscaal spaarde zijnen toorn op voor den vierden bundel: ‘Chansons inédites’ (1828), die den Jezuïten op het onbarmhartigst te lijf ging. Hij werd ten tweedenmale en nu tot negen maanden gevangenschap en
10,000 francs boete veroordeeld. Laffitte echter opende eene nationale

{==65==} {>>pagina-aanduiding<<}
inschrijving, en zoo werd de geldboete althans door deze vrijwillige bijdragen gedekt.
Toen de revolutie van 1830, waartoe béranger door zijne liederen meer dan iemand anders het zijne had bijgedragen, zijne ideeën tot de heerschende had gemaakt, liet hij voor altijd de rol van politiek dichter en woordvoerder varen. Hij was overtuigd, dat zijne beide Muzen de politische zoowel als de andere hare jeugd gehad hadden; al was de nieuwe orde van zaken niet geheel naar zijnen zin, hij begreep te regt, dat het beter was de roede ter zijde te leggen, dan de houding eener onophoudelijk kijvende oppositie aan te nemen; en wat zijne andere liederen betrof, zijn genre raakte eenigzins uit de mode, het was de tijd niet meer om alleen Lisettes en Grisettes te bezingen. Even verstandig wist hij eene andere klip voorbij te sturen: al zijne vrienden kwamen aan de regering, maar wat posten en pensioenen hem ook aangeboden werden, hij was te nederig en te zeer voor zich zelf en zijnen roem bevreesd, om iets aan te nemen. Van nu aan zette hij zich neder om rustig te genieten van zijn roem, met de zorgvuldigheid, maar schuwheid tevens eener klokhen, broedende op hare eijeren.
In het jaar 1833 gaf béranger zijne laatste verzameling uit, waarin grootendeels slechts oudere chansons van vóór 1830 voorkwamen, maar ook enkele nieuwe. Deze laatste droegen de sporen van des dichters toenemen in jaren en den ernst des levens, en behandelden ook meer vragen van socialen dan van politieken aard. Hoe gaarne béranger zich echter van het openbare leven afzonderde, had hij toch groote moeite, om zoo stil en eenzaam te leven als hij wenschte. De vele lastige bezoekers joegen hem eerst naar Passy, maar ook dit was nog te digt bij Parijs, dan dat hij niet geplaagd zoude worden door een zwerm van indringers, die om zijnen beroemden naam als nachtvlinders en muggen om een brandend licht rondfladderden. Hij verborg zich in Fontainebleau, maar was ook hier nog te digt bij de hoofdstad en verplaatste zijne residentie naar Tours. Eene voorname reden van dit gedurig heen- en wedertrekken was zijn ongeneeslijk gebrek van altijd te willen leenen en geven. Het weinige dat zijn inkomen uitmaakte, scheen wel als publiek eigendom te worden beschouwd en, wilde hij niet nog armer worden dan de vele

{==66==} {>>pagina-aanduiding<<}
bedelaars zelve, die zonder genade van hem kwamen leenen en vragen, dan was hij wel tot eene soort van kluizenaarsleven gedwongen. Hij verstond de kunst niet, om van anderen iets aan te nemen, maar kende het geheim om zijne armoede onuitputtelijk in weldaden te maken. Zelf leefde hij tot aan zijnen dood eenig en alleen van de opbrengst zijner werken. In het jaar 1834 had hij het copieregt van al zijne bestaande en toekomstige chansons voor eene geringe lijfrente van 800 francs aan den Heer perrotin afgestaan; gelukkig echter vond hij aan dezen een regtschapen man, die zich niet streng bij deze overeenkomst hield, maar den dichter een billijk aandeel gaf aan het vermogen, wat hij aan diens pen te danken had. Herhaaldelijk vermeerderde hij die lijfrente, de laatste maal zelfs, volgens zeggen, tot 4000 francs. Verder is het bekend, dat de tegenwoordige keizerin hem meermalen wel het dubbele van dit inkomen heeft aangeboden; maar béranger was uiterst bang voor zulke allerhoogste hulde en genade. Alle vorstelijke geschenken schenen hem boeijen en lasten toe, en hij wilde liever zich zelf gelijk en zijn eigen meester blijven. Ook heeft men hem er nooit toe kunnen brengen, om het roode lint van het legioen van eer aan zijn knoopsgat te binden. Hetzelfde was het geval met de aanbiedingen van een fauteuil der Akademie, het lidmaatschap van eene nieuwe zangclub en vele andere huldebewijzen, die hem alle te veel eer waren. Meer en meer trok zich de kring van zijn omgang te zamen, en hij kwam buiten alle aanraking met zijne vroegere vrienden, die ministers, staatsraden, enz. waren geworden; toch ontbrak het hem niet aan toespraak van nieuwe vrienden, waartoe in den laatsten tijd met name lamennais, michelet en anderen behoorden; en dat hij de lier niet voor goed aan de wilgen had gehangen, toonden de 10 nieuwe chansons, die in de pracht-uitgave van
1833 voor het eerst verschenen.
Getrouw aan zijne eenmaal aangenomene houding, was het béranger zeer onwelkom, dat men in 1848 een volks-representant uit hem maken wilde; hij ging dus maar eene enkele maal in de vergadering en trad vrijwillig weder in zijn donker hoekje terug. Dezen zin voor de genoegens der huiselijkheid en rust was een hoofdtrek zijns levens; hij had zijne vrienden bij duizenden kunnen tellen, en onder zijne bewonderaars

{==67==} {>>pagina-aanduiding<<}
en aanhangers voortaan eene soort van triomftogt door het leven kunnen houden, maar hij voelde zich best tevreden aan het hoekje van zijnen haard. Doch ook zelfs in de laatste jaren zijns levens werd hij door de lastige populariteit herhaaldelijk uit zijne schuilplaats opgejaagd. Het stille Quartier Beaujon en de nog stillere streek van de Barrière d'Enfer beschermden niet genoeg het incognito van den beroemden grijsaard, die meer dan eens met grooten tegenzin de aanleiding was tot publieke demonstraties. Hoewel, of juist omdat hij met naijverige liefde op zijnen roem was gesteld, was hij voor alle overdrijving bevreesd, waar gewoonlijk ontspanning en reactie op volgt. Zoo trok hij zich hoe langer hoe meer terug en leidde ten laatsten geheel een kluizenaarsleven in eene kleine woning in de Marais, slechts door enkele vrienden bezocht, maar verpleegd en vertroost door zijne trouwe levensgezellin Mlle judith allard, de lisette zijner chansons, die echter later als zijne ‘bonne vieille’ zich in een beter licht vertoont. De 54 jaren hebben deze betrekking tot iets beters gewijd, dan zij aanvankelijk was, en toen deze gezellin zijner jeugd en zijns ouderdoms van zijne zijde werd weggenomen, had hij een voorgevoel, dat ook zijn eigen einde aanstaande was. En werkelijk twee maanden daarna daalde ook hij in het graf; reeds sedert lang leed hij aan de hartziekte, waaraan hij overleed. Eenige dagen vóór zijnen dood liet hij zich zijne papieren brengen, zocht daaruit de quitanties van verscheidene personen aan wie hij geld geleend had, en liet die voor zijne oogen verbranden. Ook zijn kleine vermogen werd, volgens zijn testament, geheel onder enkele behoeftige vrienden verdeeld; zijn erfgenaam behield slechts eenige der hoogst eenvoudige meubelen als persoonlijk aandenken.
De Katholijke dagbladen, de Univers aan het hoofd, hebben trachten te bewijzen, dat het berouw en de genade der Kerk tot het sterfbed des dichters zouden zijn doorgedrongen. Het is te begrijpen, dat zij zoo iets zouden wenschen of willen doen gelooven. De Jezuïten moesten béranger wel nog hartelijker haten dan voltaire; want de dichter der anti-katholische chansons heeft hun meer afbreuk gedaan dan de schrijver van het ‘Dictionnaire philosophique’. Voltaire telt zijne lezers en aanhangers vooral onder de meer beschaafde standen, terwijl de liederen van béranger door burgers en boeren, soldaten

{==68==} {>>pagina-aanduiding<<}
en daglooners, door groot en klein in Frankrijk gezongen werden. Daarom hadden zij hem nog vóór een groot jaar behoorlijk vervloekt en verketterd; nu vonden zij het beter met den Keizer mede den liedjesduivel zijn kaarsje aan te steken; van tactiek veranderende, wilden zij nu in plaats van den dichter te veroordeelen door hem zelven zijne werken doen afzweren.
Béranger stierf den 16den Julij 1857 des avonds ten vijf ure. Reeds den volgenden morgen werd hij onder de bekende voorzorgen door het gouvernement ter aarde besteld. Zijn letterkundige nalatenschap was niet van die uitgebreidheid, welke het gerucht hem wel heeft willen toedichten. Toen hij nog te Passy woonde, maakte hij het plan tot eene ‘Geschiedenis der tijdgenooten’; maar hij heeft dit werk weder opgegeven, omdat hij, volgens zijn eigen zeggen, schrok voor al het kwade, wat hij dan van zijne vrienden zou moeten zeggen. Zoo ver bekend is laat hij nu slechts na Mémoires over zijn eigen leven en een deeltje Dernières chansons, die echter niets nieuws aangaande hem aan het licht brengen en alleen als bijdragen tot de kennis des dichters waarde hebben. Vrij aanzienlijk echter moet zijne correspondentie wezen; hij heeft een groot aantal brieven moeten schrijven, om allen te antwoorden, die, zonder hem te kennen, zich tot hem wendden, ten einde zijn oordeel te vernemen over hunne letterkundige en dichterlijke producten. Alle verongelukte dichters in Frankrijk hebben brieven met hem gewisseld, en steeds heeft hij die beantwoord met eene goedmoedige naauwgezetheid, die door geene onbeschaamdheid, hoe verregaande ook, vermoeid werd. Van menigen dichtbundel werden alleen daarom eenige exemplaren verkocht, omdat zij als voorrede een brief van béranger aan den schrijver bevatteden. ‘Zijne zorgvuldige en toch ongekunstelde brieven’ - zegt de Moniteur in een necroloog over béranger - ‘zijn waarschijnlijk door ieder, wie ze ontvangen heeft, bewaard en daaruit zou men eene zeer belangrijke verzameling kunnen maken, die, in den Franklinschen stijl geschreven, zijne persoonlijkheid in een nieuw, ofschoon niet onverwacht licht zou doen uitkomen.’

Men ziet dus, in zijn persoon zoowel als zijne geschiedenis zijn alle vereischten tot populariteit vereenigd. Noch maat-
{==69==} {>>pagina-aanduiding<<}
schappelijk noch zedelijk of verstandelijk was hij verre verheven boven het gros dergenen wier gunst zijn roem en zijn leven was. Hadde béranger de eer en den rijkdom van posten nagejaagd, de persoonlijke band om zoo te spreken tusschen hem en zijn publiek ware verbroken; het volk zou van hem en hij van het volk zijn vervreemd. De rijke en schitterende staatsman moge gehoorzaamheid en ontzag kunnen eischen, aller liefde is zelden zijn deel. Ware hij een genie geweest als göthe, byron of alfred de musset, slechts weinigen hadden hem begrepen. Hadde hij de ideëele, hooge moraliteit van een' lamartine gehad, men zou hem hebben bewonderd, maar bij nadere kennismaking ware het gebleken, dat het volk en hij niet bij elkander pasten, getuige de Februarijdagen van 1848.
Hoe meer men over hem nadenkt, des te meer komt men tot de overtuiging, dat liefde tot populariteit zijn geheele gedrag heeft geregeld, terwijl aan de andere zijde die zelfde populariteit juist in zijn gedrag en in zijn leven, meer nog dan in zijne werken, haren oorsprong heeft. Doch beter dan wij het kunnen doen, is dit door den bovengenoemden émile montégut gezegd en ontwikkeld. Zijne stem over den landgenoot heeft niet alleen meer gewigt dan de onze, maar is bovendien met sierlijkheid en juistheid gemotiveerd.
Er zijn - zoo laat zich montégut over hem hooren - twee personen in béranger: een dichter en een partijman. De partijman is iemand van het grootste gewigt, en heeft eene belangrijke plaats in de geschiedenis onzes tijds bekleed. Die brave, bedaarde burgerman met zijn scherpen en vasten blik, die nooit anders dan te voet uitging, wien wij allen dikwijls hebben ontmoet, steeds in ouderwetsche dragt gekleed, heeft vrij wat belangrijker invloed geoefend op den loop der gebeurtenissen, dan vele mannen van groot gewigt, die ons overal voor de voeten loopen, het publiek vervelende met de drukte en den klinkklank hunner treurige persoontjes. Die eenvoudige chansonnier heeft groote dingen gedaan, zeer belangrijk volgens sommigen, zeer betreurenswaardig volgens anderen. Meer dan eenig ander heeft hij uit het geheugen van Frankrijk de herinnering aan het oude koningsgeslacht uitgewischt; bij heeft verscheurd alle overblijfselen van het klassieke flu-
{==70==} {>>pagina-aanduiding<<}
weel, wat de oude troon nog mogt hebben behouden, om er masquerade-costumen van te maken ten genoegen des volks. Nadat hij een der meest ijverige werklieden was geweest aan de slooping der oude monarchie, heeft hij krachtig bijgedragen tot de oprigting van het nieuwe koningschap; hij heeft een koning bij de gratie Gods onttroond en den burgerkoning helpen huldigen. Nog meer, hij heeft onder het Fransche volk den militairen geest, het meest krachtige zijner populaire hartstogten onderhouden; in zijne liederen de herinnering bewaard van dat forsche genie, wat zich van Frankrijk meester maakte, toen het pas aan de revolutie ontsnapt was, en de grootheid van het Keizerrijk weder voor den geest gehaald aan die geslachten, welke hem niet gekend hadden. De naam van béranger blijft dus verbonden aan de belangrijkste feiten der hedendaagsche geschiedenis, welke zijne liederen hebben toegelicht,
verguisd of verheerlijkt. Hij maakt om zoo te spreken een integrerend deel uit van de populariteit van napoleon, hij was de heftigste vijand der bourbons, de Julijrevolutie was voor hem eene persoonlijke zegepraal, en als ware dit nog niet genoeg, de Republikeinsche partij beschouwde hem als haren patriarch en onfeilbaren paus.
In de maatschappij der letteren nam hij zoo mogelijk nog belangrijker plaats in. Onbegrensd was de eerbied waarmede deze zanger van frétillon en lisette werd omringd. Zijne woorden, dikwijls toch vrij alledaagsch, werden aangehaald als de orakelen van het gezond verstand; zijne gevoelens, al verhieven zij zich in niets boven het oppervlakkige, werden aangezien als de uitspraken der wijsheid, volleerd door ondervinding. Hij was de eenige man van onzen tijd, die zich nimmer heeft te beklagen gehad over de afgunst, en wiens roem aan niemand te zwaar scheen te wezen. Maar vooral sedert den tijd van zijn kluizenaarsleven zetelde hij als een afgod op zijnen troon, verheven boven de geheele letterkunde zijns tijd, en wee den oneerbiedige, die iets anders wilde doen dan hem hulde bewijzen! Béranger aan te tasten was immers louter dwaasheid, want de gebreken zelfs, die hij mogt hebben, werden door zijne bewonderaars tot deugden verheven. Zoo heeft hij dan ook van zijnen roem kunnen genieten met volmaakte veiligheid en rust als eene geliefkoosde bezitting,

{==71==} {>>pagina-aanduiding<<}
welke hij zeker was tot aan zijnen dood te zullen behouden. De grootste letterkundige namen kwamen ter bedevaart tot zijne kluis, en ten slotte hebben zelfs de magten van Kerk en Staat hunne vlag voor de zijne gestreken.
Maar is nu ook de dichter een even belangrijk persoon? Zietdaar eene moeijelijk te beantwoorden vraag. De dichter en de mensch waren bij hem slechts één, en niemand is het nog in den zin gekomen, om béranger te beoordeelen alleen naar de waarde zijner poëzij. Denkt men aan béranger, dan denkt men aan de gebeurtenissen, waaraan zijn naam verbonden is, hij verschijnt ons altijd als de dichter in het strijdperk; het gewigt van die gebeurtenissen, de opgewondenheid van strijd en zegepraal komen aan zijne Muze te hulp, en hechten aan elk zijner liederen eene geschiedkundige herinnering. En nu redeneert het volk met zijne gezonde maar zwaarlijvige logica onwillekeurig aldus: de man, die zulk eene groote rol heeft gespeeld door middel zijner liederen, moet wel in hooge mate de gave der poëzij hebben ontvangen.
Hier vangt de taak van den criticus aan, maar wordt moeijelijk, daar hij geroepen wordt om te verklaren, dat het genie des dichters niet in verhouding staat tot de rol die hij gespeeld heeft. De gave der poëzij heeft hij ontvangen, ja, doch in vrij wat mindere mate dan andere beroemde dichters van zijnen tijd. Heilig is de roeping van alfred de musset, in vergelijking van de al te gemakkelijke Muze, die béranger de zijne mogt heeten. Zijne verbeeldingskracht is eene vlijtige bij gelijk, die met inspanning en moeite haren honig bijeengaart; en twintig zijner ligte bloempjes kunnen niet opwegen tegen een dier verwonderlijk schoone beelden, waarin victor hugo tot ons spreekt. Lamartine's Muze zweeft als een adelaar in de hoogste sferen, terwijl die van béranger als een vlinder rondfladdert, doch nimmer de aarde uit het oog verliest. En evenmin kan zijne grijsaards-vrolijkheid en wijnphilosophie de vergelijking doorstaan met die beide groote dichters in proza, met de verheven bitterheid van lamennais, of het melancholische Epicurisme van eenen chateaubriand.
Deze onevenredigheid, die tusschen den mensch en den dichter bestaat, heeft béranger gevoeld, en wel zeer diep gevoeld, naar ik meen. Met zijn gezond verstand en fijn oordeel

{==72==} {>>pagina-aanduiding<<}
konden hem zijne eigene gebreken niet ontgaan; hij was inderdaad te nederig, om te wanen, dat zijn genie zijnen roem evenaarde. En ten onregte zou men hem van valsche nederigheid verdenken; integendeel schijnt juist deze verstandige waardering zijner eigene talenten hem het gedrag te hebben voorgeschreven, wat hij tot aan zijnen dood heeft gehouden. Béranger had voor zijne populariteit eene liefde, waaruit men hem een verwijt heeft willen maken; maar hij was zich zelven zeer duidelijk bewust, dat hij haar grootelijks aan de omstandigheden verschuldigd was, en dat dus veranderde omstandigheden hem die weder konden ontrooven. Op letterkundig gebied kwam de romantische school op, en hij week voor wie hem te magtig waren; in het politieke was zijn werk afgedaan, toen zijne ideeën over de Restauratie hadden gezegevierd, en hij rustte op zijne lauweren, opdat zijn roem den Koning karel X niet misschien in de ballingschap volgen zou. - Doch aan deze bescheidenheid en scherpzinnigheid moet men nog iets eigenaardigs in hem toeschrijven, wat hem vooral tot eer en roem is geweest. Hij had voor het publiek niet die Byroniaansche minachting, welke men zich tegenwoordig zoo ligt veroorlooft; hij was dankbaar voor de hulde, die men hem bragt, en trachtte het te veel daarvan nog steeds te verdienen. Hoe meer men hem verhief, des te meer spande hij zich in, en zoo kwam het, dat hij, aanvangende met het vrij dubbelzinnige Parijsche tafellied, zich bijna tot de Ode heeft verheven, en aan het eind zijner poëtische reize zelfs de ballade heeft gevonden. Zulk een gemoedelijk streven wischt vele zonden uit, die hij tegen den goeden smaak, en zelfs tegen de zedelijkheid bedreven heeft.
De dichterlijke eigenschappen van béranger zijn zeer verschillend en uiteenloopend, zij staan niet met elkander in verband, er is geene eenheid in zijn talent. Men kan duidelijk zien, dat hij vele gaven heeft, welke hij niet aan de natuur, maar aan eigen vlijt en zorg heeft te danken. Doch nu wordt het de vraag: welke gaven dan de natuur hem gegeven had? Béranger zelf hield van allegoriën, wij willen hem eens navolgen. De ouden stelden zich de Muze voor in de gedaante van een vogel; welnu, dan was de Muze van béranger niet een dier schoon gevederde vogelen met helder, welluidend stemgeluid, bestemd om in de grootsche natuur, in statige

{==73==} {>>pagina-aanduiding<<}
wouden te leven; het was oorspronkelijk slechts een klein Parijsch muschje, met een brutalen, pretzuchtigen aard, die in de tuinen der Faubourgs zijn lusthof vindt en in goten en op daken zijne liefdes-avonturen zoekt.
Het is niet genoeg, te zeggen dat béranger een Franschman was; hij was Parijzenaar en wel een echte Parijzenaar. Hij heeft al de eigenschappen en al de gebreken van de bevolking dezer stad, eene der levendigste, maar minst dichterlijke, die men zich denken kan, en is de meest getrouwe tolk van den eigenaardigen oppositiegeest der Parijzenaars. De natuur heeft hij slechts gezien in de Tuileriën en de Champs-Élysées; het eenige volk wat hij kent, is dat der steden. Deze uitsluitend Parijsche Muze is geheel natuurlijk bij béranger; het is echter vooral in zijn eersten bundel dat zij duidelijk uitkomt, alvorens de verpligtingen, die de roem hem oplegde, hem naar hooger spheren deden streven. Ook zijne melancholie heeft diezelfde tint van ligtzinnigheid en kortstondigheid. De tranen, die soms bij hem opwellen, verschijnen slechts even in het oog, en vóór dat zij kunnen worden afgewischt, hebben zij reeds den tijd gehad, om door een straal van luchtige vrolijkheid te worden verlicht. Men heeft hem dikwijls vergeleken bij horatius, waarschijnlijk omdat beiden niet anders dan middelmatige gewaarwordingen hebben uitgedrukt; maar deze zijn niet bij beide dichters van dezelfde klasse. Horatius heeft de aurea mediocritas bezongen, doch de genoegens, waarop hij roemt, kunnen niet worden begrepen zonder de veilige rust en de overvloedige pracht der Romeinsche grooten. De middelmaat van béranger is niet verguld: hij is vooral de dichter van de arme, zelfs behoeftige jeugd, voor al hare ligte zorgen en kleine begeerlijkheden vond hij de uitdrukking. Hierin ligt eene der voorname oorzaken van zijne groote populariteit. ‘Ma Vocation’, ‘Mon vieil Habit’, ‘Le Grenier’, ‘Maudit Printemps’ sluiten zoo wat het
weinigje poëzij in van het kommervolle bestaan van den kleinen bureaulist, den armen student, in 't kort van zoovele jongelieden, wier leven in onophoudelijken arbeid voorbijgaat. Hoevele bedroefde harten hebben deze goedaardig vrolijke liederen niet verblijd!
Maar vooral is hij Parijzenaar in de wijze waarop hij de gewaarwordingen der liefde bezingt, en in dit opzigt is hij bovenal te misprijzen. Ook hier spreekt hij tot een zeer talrijk

{==74==} {>>pagina-aanduiding<<}
publiek, maar hij is er slechts op uit om de uiterst alledaagsche lusten te vleijen. Het is echter ons doel niet om als wrekers der zedelijkheid op te treden, wij willen hem hier alleen naar de eischen der kunst beoordeelen. - Béranger was een groot minnaar van het losse lied, ja, als het woord niet te onaangenaam klinkt, van het ploertige lied. En zijne ongebondenheid heeft niet die eigenschappen, welke als verontschuldiging kunnen dienen, dat een dichter zich in dit genre begeeft. Zijne poëzij maakt niet den indruk als week zijne Muze voor de overweldigende kracht der natuur, noch weet hij zich tot het waarlijk schoone te verheffen, wat ook hier niet onmogelijk is. Want ook de zinnelijkheid kan hare verhevene zijde hebben; maar het grootsche van den hartstogt ontbreekt aan zijne liederen, die gemaakt schijnen om door eenen ouden celibataire gezongen te worden; het zijn wellustige calembours en onwelvoegelijke toespelingen. Verfijning en hartstogtelijkheid ontbreken hem in dit genre evenzeer, als in zijne tafelliederen die brutale bacchische geest en dat overmoedige épicureïsme, wat bij voorbeeld de liederen van désaugiers kenmerkt. Het is bijna belagchelijk, wanneer men hem in dit opzigt met horatius en de érotische dichters der ouden wil vergelijken. Neen! Lutetia en niet Athene was zijn vaderland; hij was verre van die wellustige opgewondenheid, die in de zinnelijke poëzij der ouden tintelt. Hij heeft alleen den lossen en obscoenen toon van den bon-vivant gevonden en daardoor ten volle de Parijsche waarheid bereikt, maar is voorzeker bij de poëtische waarheid ver achtergebleven. - Hierop moet echter eene uitzondering gemaakt worden: béranger heeft eene nuance der liefde wáár
en zelfs waardig beschreven. Teregt is zijn ‘La bonne vieille’ beroemd, en verdienen eenige strophes van ‘Le Temps’ te worden geprezen als de zuiverste uitdrukking van de liefde in haren kalmen, meest huiselijken vorm: het is, de liefde des ouden van dagen, levende in de herinnering, zonder hoop, maar ook zonder vrees, die het wilde van den hartstogt niet heeft, maar het diepe gevoel der vriendschap bezit. Dit is de soort van érotische poëzij, die aan hem geheel eigen is, die volmaakt overeenstemt met zijne bedaarde burgermansnatuur; overigens echter heeft zijn geest weinig vatbaarheid voor zachte en zuivere gewaarwordingen, hij heeft geen be-
{==75==} {>>pagina-aanduiding<<}
grip van het genot des familielevens, niet alleen omdat hij celibatair, maar vooral omdat hij Parijzenaar was. Alle mannen schijnen hem beklagenswaardige wezens, de vrouwen weinig te vertrouwen, en alle meisjes er op uit om avonturen op te loopen. Nog minder heeft hij begrip van een ander gevoel, het schoonste misschien der menschelijke ziel, onschuld en eerbaarheid; bij elke schrede beleedigt en kwetst hij dit, bijna zonder het te weten: hij meent aardig te zijn en wordt uiterst onkiesch. Hij kan geen jong meisje zien, zonder dat de onbetamelijkste gedachten bij hem oprijzen, geen huwelijk bijwonen, of hij maakt dadelijk allerlei onbehagelijke veronderstellingen. Het is onnoodig, om langer bij dit gebrek te blijven stilstaan, wat maar al te duidelijk bij hem is.
Doch juist met dit mengelmoes van deugden en gebreken had zijne Muze al wat noodig was, om gemakkelijk in den smaak des volks te vallen en een echo te zijn van de gevoelens der menigte. Wanneer hij ‘Le Dieu des bonnes gens’ bezingt, is hij zeker van bijval te vinden bij alle lustige Voltairianen, zoo talrijk onder de restauratie; wanneer hij ‘Mon vieil habit’ of ‘Maudit printemps’ aanheft, vindt hij natuurlijk sympathie op alle zolderkamertjes van Parijs. Hij is nooit in hooger spheren dan de toehoorders zelve, tot wie hij spreekt, en zoo is het te begrijpen, dat deze geheel Parijsche Muze, als de omstandigheden te hulp kwamen, hare stemme zou doen hooren over geheel Frankrijk en in waarheid nationaal kon worden. En wij weten het, die omstandigheden zijn te hulp gekomen.
Verreweg de grootste belangrijkheid heeft béranger echter als politiek dichter, en wij willen nu onderzoeken, welke als zoodanig zijne eigenschappen en zijne beteekenis waren. Van nature was hij meer een man van oppositie dan een partijman. De oppositie was zijne kracht en zijne liefde, iets waaraan hij gehecht was, gelijk de wilde aan zijn boog en zijne wapens. Onder alle regeringsvormen zou hij de oppositie hebben gevoerd, wanneer de zucht om zijne populariteit te bewaren hem niet nog nader aan het hart had gelegen. Hij wist zich zeer behendig binnen zekere grenzen te beperken, gelijk dan ook zijne politieke chansons, na 1830 gedicht, den juisten toon aanslaan, om zijne rol van opposant te bewaren, zonder

{==76==} {>>pagina-aanduiding<<}
bepaald aanvallend te werk te gaan tegen het gezag, wat hij zelf had helpen vestigen.
Onder de restauratie echter had zijne oppositie een sterk uitkomend, onverzoenbaar karakter. Van alle vijanden van dit bewind is hij de hevigste, die het met den hardnekkigsten haat heeft vervolgd; waar anderen hunnen toorn konden matigen bij het vooruitzigt op eene gedeeltelijke bevrediging, daar wordt hij door geene concessie tot bedaren gebragt. Hij zou bijna wanhopig zijn geweest, wanneer de restauratie op had gehouden in hare reactionaire beweging. Even als ludwig boerne na 1830 uitriep: ‘God spare mij mijn Metternich!’ evenzoo mogt hij wel wenschen, dat hem altijd zijn Villèle of Polignac werd bewaard, als mikpunten zijner pijlen.
Hij voerde dezen oorlog met twee soorten van wapenen, met satirieke en met patriottische chansons. In de eerste komen vooral zijn hevige haat tegen de Restauratie en zijne populaire manieren duidelijk uit. Zij zijn nog veel erger dan de liederen, zoo als ze in de tijden der Fronde werden gehoord, wier spotternij nog altijd iets goedaardigs had; hij lacht ook, maar met eenen verschrikkelijken lach, en zijne refreinen zijn moorddadige schoten. Het zijn niet slechts enkele personen en afzonderlijke misbruiken, die hij aanvalt, hij tast gansche klassen, de hiërarchie der maatschappij in haar geheel aan. Die refreinen, welke zich zoo vlot en gemakkelijk laten zingen, zijn als kruid, wat als van zelf ontvlamt; ze doen aan brandstichting denken. Vooral ‘Les Reverends Pères’, ‘Les Missionnaires’ en ‘Les Capucins’ hebben deze eigenschap in hooge mate, zij zijn gemaakt om zich snel als het licht of de electrische stroom te verspreiden. Even als er besmettelijke en niet besmettelijke epidemieën zijn, zoo blijft ook de stroom der opinie en de oppositiegeest somtijds tot enkele klassen bepaald; maar de oppositie van béranger is besmettelijk, zij is van de meest kwaadaardige soort. Hij gaat regelregt op zijn doel los, en noemt de zaken meêdoogenloos bij haren naam; hij heeft de ruwe, regtstreeksche wijze van beleedigen, die aan het volk eigen is; of wel - en dit ligt insgelijks in den aard des volks - hij parodiëert de taal en manieren van zijne vijanden, zooals in ‘Le Marquis de Carabas’, en ‘Les Chantres de paroisse’. Daarbij heeft hij eene heftigheid en een vuur, wat onwillekeurig medesleept, maar wat hij toch

{==77==} {>>pagina-aanduiding<<}
geheel binnen de perken weet te houden. In deze soort liederen is hij een tyrtaeus, maar een tyrtaeus met het temperament van punch, en met een onverzoenlijken haat vervuld.
Behalve het satirieke heeft béranger nog een anderen hefboom, waarmede hij op de menigte werkt, het nationale gevoel. Ook dezen meer edelen bondgenoot heeft hij een groot aandeel gegund aan den strijd en de zegepraal. De liederen, die tot deze categorie behooren, heeft men wel eens met den hoogdravenden naam van Oden willen bestempelen. Dat is te veel eer voor die liederen, wier verhevenheid slechts gezwollenheid is, en wier beelden tamelijk afgezaagd zijn. Het wemelt er van ‘tyrannen en slaven’, ‘verbroken boeijen’, ‘zegekarren’ en ‘edele vanen’. Het refrein alleen heeft eenige waarde, maar de geheele strophe komt hier ook slechts als noodelooze omhaal bij.
Hoe konden deze liederen dan zulken verbazenden opgang maken? Zeker niet wegens de litteraire waarde. Zijne tijdgenooten achtten alleen op de gevoelens, die zij behelsden; zij gaven troost en hoop op het oogenblik dat Frankrijk ganschelijk ontmoedigd was, in die treurige dagen van zooveel vernedering na zooveel roem, toen de invasie der verbondene mogendheden werd gevolgd door de invasie van ‘nos amis les ennemis’, zooals béranger de Heeren der Restauratie noemde. Toen liet zijne stem zich hooren te midden van het algemeene stilzwijgen, hij vond de uitdrukking voor de gevoelens, die in de gemoederen besloten waren; hij troostte Frankrijk, en Frankrijk luisterde gretig toe.
Niet alleen gaf béranger eene stem aan de gevoelens van geheel Frankrijk, maar hij wekte bovendien de meest geduchte herinneringen uit het verledene tegen de bourbons op. Het zou echter verkeerd zijn te meenen, dat hij voor de republiek heeft geijverd; hij streed meer in naam van de nationale eer, met behulp van de herinneringen uit het keizerrijk, dan in naam der vrijheid. Het is vrij bezwaarlijk, om juist te bepalen tot welke partij béranger behoorde: dit weet ieder, hij was een zoon der Revolutie en aan haar vooral gehecht; maar welken regeringsvorm achtte hij als haar resultaat, den meest geschikten? Slechts twee denkbeelden kan men van het begin tot het eind van zijne loopbaan duidelijk naspeuren, die hem als aangeboren en door niets uit te roeijen waren: haat tegen

{==78==} {>>pagina-aanduiding<<}
de bourbons en bewondering voor napoleon. Aagaande de Julij-monarchie was hij het eigenlijk met zich zelven niet eens, en de republiek heeft hij nooit openlijk bespot, maar toch evenmin toegejuicht. Het blijft echter dan nog de vraag, wat was hij dan?
Was hij Bonapartist? Hij is er voor gehouden, maar zou het zelf tegengesproken hebben; hij was het, en was het ook niet; en het is der moeite waard, om te onderzoeken, in hoeverre hij het was. Opgegroeid met de revolutie, plebejer naar den bloede en het hart, was de vrijheid zijne neiging; in zooverre was hij democraat. Maar of de republiek, dan wel de constitutionele monarchie het best geschikt was om het volk tot zijne regten te doen komen, is misschien nooit bij hem uitgemaakt geweest, en daarom hebben alle drie de hoofdpartijen, die uit de revolutie zijn ontstaan, gemeend zich hem te kunnen toeëigenen. Hij hield van vrijheid, maar nog meer van gelijkheid, en deze laatste liefde was magtiger dan de eerste. Als man van gezond verstand, was hij ook op orde gesteld. Hij wantrouwde de vrijheid, wetende dat zij, aan haar zelve overgelaten, ligt tot oligarchie leidt, en dat was weder eene geprivilegiëerde klasse. Van daar was hij zoo laauw voor de constitutionele monarchie en weinig meer ingenomen met de republiek. Dan gaf hij nog de voorkeur aan een systeem van orde, zoo krachtig toegepast door Keizer napoleon, wat men in zeker opzigt de populaire monarchie zou kunnen noemen, hoewel de keizerstitel hem weinig aanstond. In 't kort, hij was democraat uit instinct en Bonapartist van systeem, of zooals anderen het hebben uitgedrukt, zijne geloofsbelijdenis was ‘l'ordre dans l'égalité’, en hij wilde in napoleon niet anders zien dan den man, die de democratie heeft georganiseerd. En zoo heeft hij zich een eigen napoleon gemaakt, naar zijne opvatting gefatsoeneerd. Hij heeft hem tot een man des volks gemaakt, hij bezingt hem als den representant der gewapende democratie, die niet omhangen is met het koninklijke purper, maar met zijn historiek steekje gedekt. Daaraan is eene geheele reeks van gedichten gewijd, waarvan
‘Les souvenirs du peuple’ als het middenpunt uitmaakt. Dit is niet ten volle de napoleon der geschiedenis, maar het is geheel de napoleon, wien de verbeelding des volks zich gaarne voorspiegelt. - Slechts met de jaren wordt dit gewijzigd,

{==79==} {>>pagina-aanduiding<<}
zooals de bundel ‘Dernières Chansons’ ons doet zien. Daar is dezelfde napoleon in zijn hoofd tot een held, een halven god aangegroeid. Dit is echter meer te wijten aan den invloed, dien andere dichters op hem geoefend hebben, meer eene litteraire wijziging, dan eene werkelijke verandering in zijne politieke denkbeelden.
Deze laatste bundel, onlangs verschenen, zal zijn roem niet vermeerderen. Niet dat deze zooverre achterstaat bij wat hij vroeger leverde, maar hij dicht hier zonder eigenlijk een onderwerp te hebben, waarnaar hij nu zoeken moet. Hij moest in de omstandigheden den aandrang, het bevel tot schrijven vinden; dit ontbreekt hem hier geheel; zijne woorden missen het à-propos. Behalve de vrij middelmatige stukjes over napoleon, en enkele andere zoogenaamd philosophische, hebben deze liederen het groote gebrek, dat zij allen op elkaâr gelijken. Men ziet het wel meer bij grijsaards, dat zij te pas of te onpas altijd vriendelijk en voorkomend zijn; iets dergelijks heeft béranger hier: hij lacht niet, hij spot niet, maar heeft een eeuwigdurenden glimlach op elke bladzijde. In het politieke heeft hij den moed niet meer tot oppositie, wat toch zijne natuur is; de republiek van 1848 wekt hem op tot een schoon lied: ‘Les Tambours’, wat misschien te midden der gebeurtenissen eenige sensatie zou gewekt hebben, maar weinig vastheid en bepaaldheid heeft. En niet beter is het met den quasi-godsdienstigen toon, dien hij aanslaat; men kan zien, de oude man bereidt zich voor tot de groote reis, hij verootmoedigt zich op zijne wijze voor den ‘Dieu des bonnes gens’, en zijn Deïsme is tot eene soort van Mysticisme vergroeid.
Het is vrij moeijelijk, niet alleen om een onpartijdig oordeel over béranger te vellen, maar ook om het behoorlijk zamen te vatten en niet te veel bij een der vele nuances van zijn persoon te blijven staan. In het politieke schijnt hij niet anders dan een scepticus te zijn. Zijne eenige bepaalde opinie, zijne grootste liefde, was de opinie van het publiek. Die vreemde republikein heeft van het liberalisme alleen de cocarde, hij onderwerpt zich, geheel uit eigen beweging, aan het gevoelen der menigte, en denkt er nooit aan, om daartegen in te roeijen, hetzij om het te bestrijden, hetzij om het te louteren. Daarom zou hij liever zwijgen of binnen 's monds spotten, dan spreken, al voelde hij, dat dit zijn pligt was, en ik zou

{==80==} {>>pagina-aanduiding<<}
niet durven verzekeren, dat hij niet dikwijls gesproken heeft, waar hij volgens zijn geweten had moeten zwijgen. Kortom, hij heeft geene ware vrijheid van geest, hij volgt de menigte, maar gaat niet vóór. Slechts een enkele keer is hij vóórgegaan, en dat is genoeg geweest, om hem de grootste populariteit dezer eeuw te verschaffen. Doch ondanks dat alles, ondanks zijne te groote volgzaamheid, was hij dikwijls een dichter en somtijds een burger in den vollen zin des woords. Zijn naam zal aan gewigt verliezen in de Fransche litteratuur, maar zal innig verbonden blijven aan de geschiedenis van de 19e eeuw; want zonder dit vreedzame werktuig der volksdriften mag men veilig aannemen, dat die geschiedenis nog wel iets anders zou geweest zijn.




De woelingen in Kansas.

Eene episode uit den strijd over de slavernij in de Vereenigde Staten van Noord-Amerika.

Zoo er eenige zaak is, die in onze dagen veel en met warmte besproken wordt, die niet alleen de aandacht der staatslieden, maar ook de belangstelling van menschen uit alle standen tot zich trekt, het is voorzeker de afschaffing der slavernij. De slavernij is een gruwel, die moet vernietigd worden, zij is in strijd met het Christendom, met de menschelijkheid, met de verlichting van de negentiende eeuw. Ook in Nederland zijn de stemmen in menigte vernomen, die protesteerden tegen het voortduren van dien gruwel in de Overzeesche bezittingen, en de regering wil - zij het ook met wijze voorzigtigheid en na rijp overleg - toegeven aan dien algemeenen aandrang. De tijd schijnt niet ver meer te zijn, dat ook in onze Amerikaansche koloniën alle inwoners vrije burgers zullen zijn. Wij achten dat een heugelijk vooruitzigt, bevorderlijk aan de eere van ons vaderland, eenmaal het toevlugtsoord van allen, die vrijheid verlangden en elders niet konden genieten. Maar daarom moet het onze bevreemding, zoo niet onze ergernis opwekken, dat die schandelijke instelling nog door velen wordt verdedigd, dat in de republiek der Vereenigde Staten van Noord-Amerika de meerderheid der bevolking nog al de haar te dienst staande middelen aanwendt om de slavernij in stand te houden en uit

{==81==} {>>pagina-aanduiding<<}
te breiden. Terwijl men in Rusland, het gebied van despotisme en overheersching bij uitnemendheid, de eischen des tijds toont te begrijpen, door de bevrijding der lijfeigenen voor te bereiden, hebben de voorstanders der individuëele vrijheid in Amerika een hevigen strijd te voeren, waarin het hun zeer moeijelijk, indien niet onmogelijk zal zijn, de overwinning te behalen. En toch verzekeren de lofredenaars van het jeugdig gemeenebest, dat het alle andere staten vooruit is op de baan der beschaving en der humaniteit, dat het reden heeft om met trotsche minachting neêr te zien op het vergrijsd en afgeleefd Europa. Twee partijen staan daar tegenover elkaâr als de voornaamste politieke facties in den staat, de beschermers en de vijanden van het stelsel der slavernij. Met welk eene verbittering die beide elkaâr bestrijden, hoe de eerste vooral geene middelen ongeoorloofd acht om haar doel te naderen, hoe ter plaatse waar die strijd woedt, alle maatschappelijke orde, rust en welvaart worden vernietigd, blijkt duidelijk uit de gebeurtenissen in het landschap Kansas, waarvan hier een overzigt wordt gegeven.

Het grondgebied, dat den naam Kansas draagt, beslaat eene vlakte van ongeveer 122,000 vierkante mijlen, gelegen tusschen de staten Missouri en Nieuw-Mexico, het gebied Utah, het Rocky-gebergte en de rivier Missouri. Tot vóór drie jaren was het alleen door Indianen bewoond, die tot hier teruggedrongen in een half beschaafden, half verwilderden toestand leefden. Vóór dat de emigratie naar Californië begon, werd het gansche land van Kansas als eene Indiaansche wildernis aangezien. De grens van Missouri gold in 't algemeen voor den uitersten voorpost der beschaving, daarachter was niets te vinden dan een woest, onherbergzaam oord, dat men zonder nijd aan de afgejaagde roodhuiden kon overlaten. Sedert echter de landhandel op Californië begon, rigtte de blik der Yankees zich met verlangen naar dit land, en reeds den 4den Januarij 1854 trad senator douglas in het Congres op met een bill, waarin hij de organisatie van dit gebied voorstelde, ofschoon daarin toen nog niet meer dan 200 blanke familiën, waaronder eenige Indische zendelingen woonden. - Hiermede was het teeken en de aanleiding tot den strijd gegeven. Het indienen en aannemen van deze wet was van buitengewoon belang;

{==82==} {>>pagina-aanduiding<<}
niet alleen omdat daardoor een nieuw veld zou worden geopend voor den handel en de emigratie, maar vooral omdat senator douglas, als rapporteur van de commissie, die de voordragt moest onderzoeken, de gelegenheid gunstig had geacht om in het stelsel, dat de republiek tot dusver bij het opnemen van staten en landen gevolgd had, eene wijziging te brengen, en in de oorkonde der organisatie een nieuw beginsel in te schuiven. Toen namelijk in 1820 het gebied Missouri als staat der Unie was opgenomen, had men bij de wet bepaald, dat de slavernij aan gene zijde van den grens 30o36′ Noorder Breedte ten eeuwigen dage op het grondgebied der Vereenigde Staten zou verboden zijn. Volgens deze wet kon het land van Kansas nimmer tot een slavenstaat gemaakt worden, daar het tusschen 37o en 40o N.B. ligt. De rapporteur bedoelde echter juist om Kansas voor de in voering der slavernij open te stellen. - Namens de commissie stelde hij dus voor, dat voortaan in de onderscheidene staten het invoeren der slavernij alleen zou afhangen van den wil der inwoners. Immers bij de oprigting der Unie was de toelating of wering der slavernij voor eene private aangelegenheid der onderscheidene staten verklaard. Bovendien had het Congres tot hiertoe betreffende deze zaak altijd het beginsel van non-interventie tegenover de afzonderlijke staten in acht genomen. - Hij herinnerde daarbij niet, dat die gebruikelijke non-interventie alleen de afschaffing, niet de invoering der slavernij gold.
Den 24sten Mei 1854 werd in het Congres de voorgestelde wet aangenomen, waarin deze zinsnede gelezen wordt: ‘Wordt bevolen dat de staatsregeling en alle wetten der Vereenigde Staten, die niet plaatselijk onuitvoerbaar zijn, binnen het land van Kansas dezelfde kracht en werking als in al de andere deelen der Unie zullen hebben, met uitzondering van de achtste sectie der acte van 6 Maart 1820, welke als strijdig met de beginselen van non-interventie van het Congres met betrekking tot de slavernij in de afzonderlijke staten, bij deze als opgeheven en niet geldig verklaard wordt; dewijl de eigenlijke bedoeling dezer acte is, om de slavernij in geen staat of gebied bij de wet vast te stellen, maar aan de bewoners de vrijheid te geven om hunne huiselijke inrigtingen naar eigen goedvinden te regelen, overeenkomstig de wetten der Vereenigde Staten, en onder voorwaarde, dat niets wat daarin bevat is,

{==83==} {>>pagina-aanduiding<<}
zoo uitgelegd mag worden, dat daardoor eenige wet of verordening, welke vóór de acte van 6 Maart 1820 bestond en door welke de slavernij beschermd, ingevoerd, verboden of opgeheven wordt, weder opgenomen of in werking gebragt zou kunnen worden.’ Dit is de veel besprokene repeal-clausule, die in eene volgende sectie der wet wordt aangevuld met deze woorden: ‘En wanneer het genoemde gebied of eenig deel daarvan als één of meer staten in de Unie wordt opgenomen, zoo moet het met of zonder slavernij worden toegelaten, zoo als zijne inrigting ten tijde van de opneming zal voorschrijven.’ Deze bepalingen moesten natuurlijk de beide partijen, de vrienden en de vijanden der slavernij te wapen roepen. Van weerskanten moest nu alles worden in het werk gesteld om in Kansas de meerderheid te verkrijgen. Vooral in den naburigen staat Missouri veroorzaakte de bill groote beweging. De inwoners trokken in groote scharen onder aanvoering van aanzienlijke burgers over de grenzen en hielden op het grondgebied van Kansas volksvergaderingen, waarin besluiten werden genomen ten gunste der slavernij. Op allerlei wijze zochten zij zich van een aanzienlijk grondbezit te verzekeren. Maar ook de tegenstanders der slavernij bleven niet werkeloos. Zij vereenigden zich in genootschappen om de kolonisatie te bevorderen; zij zochten vooral bekwame en schrandere handwerkslieden voor Kansas te werven. Weldra had eene menigte hunner aanhangers het gebied betreden en begon met hulp der maatschappijen zich daar te vestigen. De aankomst dezer lieden vervulde de kolonisten uit Missouri met onrust en wrevel. Zij gevoelden, dat zij zich moesten haasten en krachtige maatregelen nemen, zouden de tegenstanders niet spoedig de overhand bekomen. De toebereidselen werden dan ook gemaakt in eene meeting, in Julij 1854, waarin de volgende besluiten werden genomen:
‘Besloten, dat deze vereeniging zich, wanneer zij ooit door een burger van het Kansasgebied wordt te hulp geroepen, bereidvaardig zal houden, om hem bij te staan, ten einde alle kolonisten, die met behulp der maatschappijën van het Noorden herwaarts komen, te verdrijven.’ - ‘Besloten, dat wij den burgers van andere districten, vooral die aan de grenzen van het Kansasgebied aanbevelen, gelijke maatregelen te nemen en hunne bereidwilligheid om mede te werken aan de

{==84==} {>>pagina-aanduiding<<}
uitvoering van het bovengenoemde besluit, te doen blijken.’
Zoo was de burgeroorlog verklaard, die van nu aan in het landschap zou woeden. Daarmeê was de rust, de vrede en de persoonlijke veiligheid uit Kansas geweken. Waar ergens twee vreemden elkander ontmoetten, was de eerste vraag naar afkomst en staatkundige denkwijze. Naar gelang van het antwoord begroetten zij elkaâr als vrienden of als de bitterste vijanden.
Maar zoo als te verwachten was, het bleef niet bij woorden, welhaast kwam het tot daden. Eene soort van voorspel van de bloedige gebeurtenissen, die later zouden plaats grijpen, werd reeds in dezelfde maand Julij 1854 aanschouwd. Toen verscheen de eerste expeditie, door de groote maatschappijën afgezonden, vijanden der slavernij, in Kansas. 't Eerste gezelschap bestond uit 30 man, en werd geleid door charles branscomb; twee weken later kwam eene tweede vereeniging van ruim 60 leden aan, onder aanvoering van den geestelijke, Dr. robinson en s.c. pomeroy. Men vestigde zich op een schoonen prairie-heuvel nabij de rivier Kansas, ter plaatse waar tegenwoordig de stad Lawrence ligt. De tenten werden opgeslagen, de plattegrond voor de toekomstige stad afgemeten en bepaald en de eerste maatregelen tot hare stichting getroffen. Het berigt van de aankomst dezer Yankees en hunner vestiging had zich intusschen als een loopend vuur langs de grenzen van Missouri verbreid. Op zekeren morgen, terwijl de vreedzame volkplanters nog bezig waren boomen te vellen voor hunne blokhuizen, verscheen een lange optogt in de vlakte, die alle kenmerken van een gewapend corps vertoonde. Ongeveer 80 man sterk, met een speelman aan 't hoofd, naderde de troep fluitende en vloekende de volkplanting en hield stand aan de overzijde van de beek, die door Lawrence vloeit. 's Namiddags kwam nog eene versterking van 30 man. Intusschen naderde de avond, en beide partijen waren op een geweerschot afstands van elkaâr verwijderd. Toen de troep uit Missouri wachtvuren aangestoken had, zond Dr. robinson drie parlementairs af, om te vragen met welk oogmerk de vreemdelingen herwaarts gekomen waren. Het antwoord luidde, brutaal genoeg: dat de Abolitionisten (afschaffers der slavernij) hunne tenten moesten afbreken en het land verlaten, of zij zouden met geweld verjaagd worden; dat men hun tijd zou

{==85==} {>>pagina-aanduiding<<}
geven tot den volgenden morgen, om den terugtogt op eene vreedzame wijze te kunnen volbrengen. De kolonisten beraadslaagden, wat hun te doen stond, en na eenige overwegingen besloten zij te blijven. De nacht ging rustig voorbij. Den anderen morgen kwam nog eene versterking bij den vijandelijken troep aan en bragt het aantal tot 150 man. Nu werd vandaar eene kennisgeving afgezonden, inhoudende dat de Abolitionisten tot 10 uur tijd zouden hebben om de plaats te ontruimen en het gebied te verlaten om nimmer terug te keeren. Deze notificatie werd afgewezen, en ten 10 ure stelden de ‘Vrijstaatsmannen’ zich in parade voor hunne tenten om den vijand af te wachten. Hij kwam echter niet. Een half uur later werd een nieuw ultimatum aangezegd, dat door een derde en een vierde gevolgd werd. Toen echter de kolonisten standvastig bleven en eindelijk begonnen te spotten met de bedreigingen, brak er onder de vijandelijke bende weldra twist uit, gepaard met vloeken en tieren. Tegen zons-onder-gang trok een 60-tal van die helden af, schreeuwende dat zij met zulke verraders niets te doen wilden hebben. Na den aftogt van dezen rekenden de overigen zich ook niet veilig meer en braken in de schemering hun leger op. Zoo eindigde de eerste inval in Kansas, die gevolgd stond te worden door andere, wier afloop niet zoo belagchelijk, maar huiveringwekkend wezen zou.
Ten gevolge van de aanneming der wet tot organisatie van Kansas, werd door den president der Unie een bestuur voor dat gebied benoemd, aan welks hoofd zekere a.h. reeder, uit Pensylvanië, stond als gouverneur. Nu moest een afgevaardigde voor Kansas gekozen worden om zitting te nemen in het huis der Repraesentanten. Naar de bepaling der wet moest de gekozene een burger zijn der Vereenigde Staten en waren allen kiesgeregtigden, die van de keuze der leden voor de wetgevende vergadering in Kansas niet uitgesloten waren. Deze eerste verkiezing zou plaats hebben den 29sten November 1854. De partij der slavenhouders schroomde niet openbaar geweld te gebruiken, ten einde de zegepraal te behalen. Alle kolonisten, die maar verdacht waren van tegen de slavernij gezind te zijn, werden met bowie-mes en revolver van de stembus verdreven. Geheele scharen stemden, die geen ander bewijs

{==86==} {>>pagina-aanduiding<<}
van bevoegdheid daartoe konden geven, dan dat zij aanspraak maakten op grondbezit in het land van Kansas. Het gerucht van deze ergerlijke regtsverkrachting drong door tot Washington, en het Congres benoemde eene commissie om het voorgevallene te onderzoeken. Het officiëele verslag, door deze commissie uitgebragt, is zeer belangrijk. Daarin wordt gezegd: ‘In denzelfden tijd (de aankomst van den gouverneur reeder) en vóór dat eenige verkiezing plaats had of geschieden kon, werd in den staat Missouri een geheim staatkundig gezelschap opgerigt. Het was bekend onder verschillende namen, als: Social Band, Friends Society, Blue Lodge, The sons of the South. - Zijne medeleden waren door geheime eeden gebonden en hadden wachtwoorden en teekens, waaraan zij elkander konden herkennen. Er was straf bepaald op de schending van de regelen en geheimenissen der orde. De verschillende afdeelingen waren door eene geregelde organisatie met elkaâr verbonden. 't Geheel omvatte een groot aantal burgers van Missouri en andere slavenstaten. Hunne blijkbare bedoeling was, de slavernij niet alleen in Kansas, maar ook in andere landschappen der Vereenigde Staten in te voeren en alle vrienden dezer instelling in één bondgenootschap te verzamelen. Aan het hoofd van dit gevaarlijk gezelschap stonden mannen, die er rond voor uit kwamen, dat zij tot elken prijs de slavernij in het gebied van Kansas wilden invoeren. Terwijl de groote meerderheid van de werkelijke volkplanters in het gebied vertrouwde op de haar door de organieke wetten verzekerde regten en geene verbindtenissen maakte, nam de zamenzwering tegen hare regten in een naburigen staat meer en meer toe, en zou sterk genoeg zijn geweest om haar bij deze eerste verkiezing te overwinnen, zelfs al had zij zich als één man daartegen verzet,’ - Ten gevolge van deze ontdekkingen werden van de 2843 uitgebragte stemmen niet meer
dan 1114 als geldig erkend. Van deze wettige stemmen verkreeg generaal whisfield de meerderheid. - Hoe groote magt dit gezelschap Blue Lodge over zijne leden oefende, bleek uit het gedrag dergenen, die door de genoemde commissie ter verantwoording van hun gedrag geroepen en verhoord werden. Bijna allen weigerden iets te openbaren aangaande het bestaan van een geheim genootschap, antwoordden met grofheden of zwegen geheel. Alleen door de bekentenissen van een afvalligen

{==87==} {>>pagina-aanduiding<<}
broeder verkreeg de commissie kennis van de geheime organisatie. Het was een volslagen schrikbewind, dat de handelingen der Spaansche Inquisitie herinnert. De vrijheid van spreken was geheel onderdrukt, terwijl ten gunste der slavernij allerlei redeneringen en vertoogen openbaar gemaakt werden. Enkele dier artikels mogen hier plaats vinden als staaltjes, hoe de voorstanders der slavernij hunne zaak zoeken te verdedigen. Zoo heette het b.v.: ‘De slavernij heeft een invloed op het karakter der blanke vrouw, die deze instelling moest aanbevelen aan allen, die het blanke geslacht meer dan het zwarte beminnen. Zij is scherm voor de deugd der blanke vrouw. Zoolang de man losbandig is, zal de vrouw zijn offer blijven. Diegene, welke gedwongen zijn eene plaats onder de huisgenooten in te nemen, waren altijd 't meest blootgesteld aan verleiding en zullen daartegen 't minst beveiligd zijn. Dit is een der nadeelen van de slavernij. Het betreft alle, welke in dien staat zich bevinden, zoowel de schoone Circassische als de zwarte dochter van Afrika. Wij zijn dan vrij om te verklaren, dat wij de blanke vrouw zoo zeer beminnen, dat wij haar ten koste van de Negerin willen redden.’ Zoo meldde een berigtgever in een der dagbladen van die partij: Laatstleden maandag had een gevecht plaats te Doniphan (in het gebied Kansas), waarbij de bowie-messen lustig gebruikt werden. De aanleiding was een politieke twist tusschen een proslaveryman en een freesoiler. Beide partijen werden erg toegetakeld, maar wij zijn zoo gelukkig te kunnen berigten, dat de freesoiler op weg is om in het gras te bijten, terwijl de proslaveryman weêr hersteld en tot een nieuwen kamp bereid is. Kansas is een moeijelijke weg om te bewandelen voor freesoilers.’

Opmerkelijk is het, dat niettegenstaande al de bemoeijingen der beschermers van de slavernij, het grootste aantal der volkplanters, die zich van tijd tot tijd in Kansas vestigden, behoorde tot de tegenpartij. Volgens de Kansas-acte moesten nu vertegenwoordigers gekozen worden door de inwoners, ten einde eene wetgeving voor het gebied te vervaardigen. Wat er bij de verkiezing in November was geschied, had grootere waakzaamheid opgewekt bij de voorstanders der vrijheid. Zij hadden zich georganiseerd, hadden candidaten benoemd, en

{==88==} {>>pagina-aanduiding<<}
zouden hunne keuze zeker met groote meerderheid doorgezet hebben, indien die niet door een nieuwen en grooteren inval uit Missouri ware verijdeld geworden. Reeds eenige dagen vóór de verkiezing kwamen meer dan 5000 Missouriërs op het gebied aan, 't welk zij eerst eenige dagen na den afloop verlieten. ‘Zij kwamen om te stemmen en met duidelijk oogmerk, om van Kansas een slavenstaat te maken. Zij waren allen gewapend, bragten tenten meê en marcheerden aldus het gebied binnen. In het officiëele berigt over hetgeen er bij deze verkiezing van 30 Maart 1855 geschied is, in het district Bloomington, komt het volgende voor: ‘Op den morgen der verkiezing verschenen de door den gouverneur benoemde stemopnemers en openden de stembus. Hunne namen waren harrison burson, nathanaël ramsay en Mr. ellison. Nog vroeg op den dag kwamen de Missouriërs, omstreeks 5 à 600 man, in wagens en te paard, onder aanvoering van samuël jones, f. jackson en Mr. steele, aan. Zij waren gewapend met dubbele geweren, bowie-messen en pistolen en hadden hunne vaandels opgestoken. De stemming was maar korten tijd geopend, toen jones met den troep oprukte voor de vensters van 't gebouw, waar de stembus geplaatst was, en verlangde, dat men zou toestaan te stemmen, zonder dat zij hunne woonplaats behoefden op te geven. Na eenige dreigende woorden en kreten, sprak jackson de menigte aan, terwijl hij verklaarde, dat zij herwaarts gekomen waren om te stemmen, dat zij daartoe het regt hadden, al waren zij niet langer dan vijf minuten in het gebied geweest, en dat hij niet voornemens was terug te keeren, zonder gestemd te hebben. Dit alles werd met bijval aangehoord. Jackson beval daarop, dat zij zich in troepen van 13-20 man zouden
vereenigen, 't welk geschiedde; toen ging hij naar een ossenwagen met geweren, die hij uitdeelde en laden liet. Ook knoopten op zijn verlangen zijne vrienden witte banden in het knoopsgat, om zich te onderscheiden van de ‘Abolitionisten’. De menigte herhaalde onder allerlei bedreiging den eisch om te stemmen zonder den gevorderden eed te doen. Één der stem-opnemers, Mr. ellison, wilde toegeven, doch de beide anderen weigerden. Daarop stormde een troep met sheriff jones aan 't hoofd, met geladen pistolen en ontbloote messen de kamer in en drong op burson en ramsay aan. Jones zeide, terwijl hij zijn horloge

{==89==} {>>pagina-aanduiding<<}
in de hand hield, dat hij hun vijf minuten tijd gaf, om toe te geven of te sterven. Ellison riep zijnen ambtgenooten toe, dat als zij niet toegaven, er in minder dan een kwartier honderd schoten zouden gevallen zijn; en de stembus grijpende, liep hij naar buiten, en die in de hoogte houdende, schreeuwde hij luid: ‘voor Missouri!’ Burson en ramsay werden door hunne vrienden van daar geroepen en verhinderd om terug te keeren. Toen burson heenging stak hij de verkiezingslijsten in den zak; terwijl hij de deur uittrad ontrukte jones hem eenige papieren, en die in de hoogte stekende schreeuwde hij: ‘Hoera voor Missouri! Nadat hij echter bemerkt had, dat dit de begeerde kieslijsten niet waren, riep hij eenige mannen tot zich om burson te vervolgen en hem die lijsten te ontnemen. Mr. burson zag hen komen, gaf de lijsten aan één zijner vrienden, umberger, en beval hem een anderen weg in te slaan om jones en zijne lieden op een dwaalspoor te brengen. Deze achterhaalden umberger echter, namen hem de lijsten af, en jones zette hem achter op zijn paard en voerde hem als zijn gevangene met zich. Nu begaven jones en zijne partij zich naar 't huis van ramsay, maakten daar den regter john wakefield tot gevangene, bragten hem naar de plaats der stemming, zetten hem op een wagen en dwongen hem eene rede tot het volk te houden. Daarop bonden zij hem een witten band in het knoopsgat en lieten hem vrij. Nu werden twee nieuwe stem-opnemers gekozen. Men bedreigde dezen met den dood, als zij de stemmen niet zonder den gevorderden eed aannamen. Eenige inwoners, die aan het venster stonden, maar niet gestemd hadden, toen de Missouriërs aankwamen, werden door de bende verjaagd.
Aan één van hen, Mr. j.m. macey, werd gevraagd, of hij zweren zou, en toen hij antwoordde: ‘als de stem-opnemers het verlangen, ja!’ rukte men hem van de stembus weg onder 't geschreeuw: ‘Slaat den Negerdief dood! Snijdt hem den hals af!’ Buiten omringde men hem met geladen revolvers en bloote messen; één hield hem eene pistool aan het oor, een ander zette hem een mes op de borst, een derde gaf hem een stokslag. De Missouriërs verklaarden niet te dulden, dat iemand zijne stem geheim hield. Eenigen zeiden: ‘dat zij betaald waren om te stemmen, met een dollar per dag, en dat zij, bij God! stemmen of sterven zouden!’

{==90==} {>>pagina-aanduiding<<}

Nog erger was het in andere districten toegegaan. 't Gezamenlijk aantal uitgebragte stemmen beliep 6320, daarvan waren niet meer dan 1310 wettig. De commissie besluit haar verslag aangaande deze verkiezing met de woorden: ‘Deze onwettige inmenging werd bij iedere gewigtige gebeurtenis in het gebied Kansas herhaald. Iedere verkiezing is niet door de bewoners zelven, maar door de burgers van Missouri geschied; derhalve zijn alle ambtenaren in het gebied van den constable tot aan den wetgever, behalve de door den president benoemden, hunne betrekking verschuldigd aan de stemmen van vreemden.’ - De gouverneur had bepaald, dat men gedurende vier dagen na de stemming bezwaren tegen de verkiezing kon inbrengen, en niettegenstaande de kortheid van dezen tijd, werden door zes districten protesten ingeleverd. Dien ten gevolge werd in die districten herkiezing gehouden op den 22sten Mei, waarvan het resultaat was, dat met uitzondering van Leavenworth, waar wederom een inval plaats greep, overal de meerderheid der stemmen werd uitgebragt op voorstanders der vrijheid.

Evenwel degenen, die de meerderheid der zoo vervalschte stemmen op zich vereenigd hadden, bekommerden zich om geene protesten, beschouwden zich als wettige vertegenwoordigers van Kansas en maakten zich gereed als zoodanig te handelen. Zij haastten zich eene meeting te houden, waarin besloten werd, dat zij zich zouden onthouden van de herkiezing, den 22sten Mei, en de keuzen van 30 Maart als wettig zouden doen gelden. Als wetgevende vergadering kwamen zij bijeen in Pawnee, eene nieuwe stad aan de rivier Kansas. Nadat men bij meerderheid van stemmen had bepaald om allen, die tot de tegenpartij, de bestrijders der slavernij behoorden, van de vergadering uit te sluiten, achtte men het voor eigen veiligheid beter, meer in de nabijheid van Missouri te zijn. Daarom werd de vergadering verlegd naar Shanmee-Mission op een uur afstands van de stad Westport in Missouri. Daar begon het wetgevend ligchaam zijne werkzaamheden, en het is inderdaad verbazend, hoeveel in korten tijd werd tot stand gebragt. Het door deze vergadering zamengestelde wetboek voor Kansas vult een vrij dik boekdeel, dat men bijna niet kan doorlezen in den tijd, die noodig geweest is om het te vervaardigen. Het wonderbare

{==91==} {>>pagina-aanduiding<<}
daarvan echter verdwijnt, als men verneemt, dat de vergadering het wetboek van Missouri tot voorbeeld nam en daarin bijna geene verandering maakte dan alleen, dat men telkens voor het woord ‘state’ in de plaats stelde ‘territory’. - De weinige wijzigingen betroffen alleen de benoeming van ambtenaren en de bepalingen omtrent de slaven. De inwoners van Kansas zouden niet zelven de ambtenaren kiezen, maar deze moesten allen benoemd worden door een collegie van drie commissarissen, die voor vier jaren werden aangesteld. De kroon werd op deze wetgeving gezet door twee wetten, tot bestraffing van misdrijven tegen de slavernij en tot onderdrukking der vrijheid van schrijven en spreken uitgevaardigd, in welke de volgende bepalingen voorkomen:
‘Sectio 1. Iedere vrije of niet vrije persoon, die overtuigd wordt een opstand van slaven, vrije Negers of Mulatten in dit gebied aangestookt te hebben, zal ter dood gebragt worden.
Sectio 2. Ieder persoon, die bij een opstand van slaven, vrije Negers of Mulatten dezen te hulp komt, wapens levert of iets tot bevordering van zulken opstand doet, zal ter dood gebragt worden.
Sectio 3. Wanneer eenig vrij persoon, door woord, geschrift of drukwerk een slaaf aanspoort, overreedt of verleidt tot opstand, zamenzwering of moord tegen een burger van het gebied; of eenig boek, blad, magazijn, pamflet of brief de verwekking van een opstand of zamenzwering der slaven, vrije Negers of Mulatten ten doel hebbende, openbaar maakt of verspreidt, of daartoe de aanleiding geeft of daarbij met bewustheid meêwerkt, die zal ter dood gebragt worden.’
Zoo werd ook de doodstraf of tienjarige dwangarbeid bepaald op de ontvoering van een slaaf, en op het overreden tot en het medehelpen bij de vlugt van slaven. Die weigerde hulp te betoonen tot het vervolgen van gevlugte slaven, zou met twee jaren dwangarbeid gestraft worden.
't Was echter niet genoeg de wetten op te stellen, men moest ook zorgen om ze ten uitvoer te kunnen brengen. De wettenmakers vreesden te regt, dat de gouverneur reeder door zijn veto hunne besluiten krachteloos maken en hunne geheele handeling voor onwettig verklaren zou; daarom besloten zij hem te voorkomen. In eene lange memorie, in welke zij reeder beschuldigden van opzettelijke schending der Kansas-
{==92==} {>>pagina-aanduiding<<}
bill, van verwaarloozing der belangen van het grondgebied en van Abolitionisme, verzochten zij den president der Unie om de terugroeping van den gouverneur. Te gelijk rigtten zij in Shawnee een oppergeregtshof voor het grondgebied op, dat op plegtige wijze de geldigverklaring van hunne bloedige wetten uitsprak.

Werkelijk werd de gouverneur reeder door den president pierce teruggeroepen en in zijne plaats trad Mr. wilson shannon, voormalig gouverneur van Ohio en gezant van de Vereenigde Staten aan verschillende hoven. Hij was een man van een zwak karakter, die zich steeds door zijne raadgevers liet leiden. Terstond na zijne benoeming reisde hij naar het gebied af. Reeds op de rivier Missouri ontving hij de aanvoerders van de slavenpartij bij zich aan boord van het stoomschip en hield op hun verzoek ook een plegtigen intogt in Westport, hun hoofdkwartier. Bij die gelegenheid sprak hij eene redevoering, waarin hij zijne volle goedkeuring verleende aan alles, wat de Missouriërs in Kansas hadden verrigt. Hij erkende de wetgevende vergadering, noemde den tegenstand tegen hare besluiten, eene revolutionaire beweging, verklaarde dat Kansas een slavenstaat moest worden en verzocht om de ondersteuning der vergadering. Hij koos Shawnee-Mission tot zijne woonplaats, en op zijne eerste rondreis door het gebied, ging hij Lawrence, de gewigtigste plaats in Kansas, voorbij. De inwoners, die hem op dezen togt begroetten, bejegende hij onvriendelijk en terugstootend, en hij sneed iedere gelegenheid af om naauwkeuriger omtrent den staat van zaken onderrigt te worden. Het volk van Kansas begreep dan ook weldra, dat het van hem geene opheffing der bezwaren te wachten had, en dat het naar andere middelen moest uitzien om zich regt te verschaffen. Eene algemeene zamenkomst werd besloten en op 5 Sept. 1855 in Big-Spring gehouden. De vergadering was zeer talrijk, ieder district en elke volkplanting was vertegenwoordigd. De eerste daad der verzamelden was het eenstemmig verwerpen van de wetten en ambtenaars der Missouri-wetgeving. Verder besloot men, de keuze van den afgevaardigde voor het Congres op een anderen dag te doen plaats hebben dan door de Missouri-wetgevers bepaald was; eindelijk noodigde men elkander tot eene breede
bijeen-
{==93==} {>>pagina-aanduiding<<}
komst, op 17 Sept. in Topeka uit, om te beraadslagen over de maatregelen, door welke de opneming van Kansas als Staat in de Unie kon bespoedigd worden.
De vergadering in Topeka, die echter niet op den bestemden tijd, maar den 23sten Oct. plaats had, bestond uit inboorlingen van bijna alle staten der Unie. Evenwel was daaronder geen enkele voorstander der slavernij. De taak, die zij ondernam, was de vervaardiging van eene staatsregeling, en ook hier vorderden de werkzaamheden snel. Een groot aantal leden der vergadering arbeidde dag en nacht. Weldra was een ontwerp gereed, waarin bepaald werd: ‘dat in het gebied geen slavernij zou bestaan.’ De daar toenmaals aanwezige slaven zouden nog tot den 4den Julij 1857 geduld worden. Aan gehuwde vrouwen zouden de regten op het door haar vóór of gedurende het huwelijk verworven vermogen verzekerd, en evenzoo het regt op de opvoeding van hare kinderen gewaarborgd worden. Er zou eene Staats-universiteit en eene Normaal-school opgerigt worden. Beschaafde en niet-vijandige Indianen werden tot het burgerschap bevoegd verklaard. De regtersposten zouden bij keuze worden bezet. Topeka werd voorloopig bestemd tot zetel voor de regering. - Een merkwaardig artikel was nog, het later onder den naam van ‘Blacklaw’ bekend gewordene, waardoor men vrije Negers wilde beletten zich in dit grondgebied te vestigen. - Dit ontwerp werd door den president der vergadering, kolonel j.h. lane, en 32 medeleden, als ‘Constitutie van den Staat Kansas’, onderteekend.

Intusschen was de verbittering der beide partijen tegen elkaâr, door al wat van weêrszijde verrigt was, gedurig toegenomen, en bij menige gelegenheid kwam het tot gewelddadigheden. Reeds de inval van 30 Maart had aan beide zijden groote opgewondenheid te weeg gebragt. De Missouriërs, die de overwinning behaald hadden, roemden zich vermetel genoeg: de partij van wet en orde; hunne tegenstanders dachten op wraak. Niemand achtte zich meer veilig in Kansas, het wapendragen werd algemeen. Vooral de slavenpartij pleegde onbeschaamd de ruwste geweldenarij. Kort na den inval, die de verkiezing in Maart verstoord had, verscheen in de Luminory, een dagblad van Parkville in Missouri, een artikel, dat het voor-
{==94==} {>>pagina-aanduiding<<}
gevallene bij die verkiezing berispte, en betoogde, dat het aan de inwoners van Kansas moest overgelaten worden, om zelve hunne zaken te regelen. Mr. park, de eigenaar van het blad, was een der oudste burgers van Parkville en een van de stichters der stad, die naar hem genoemd was. Dit artikel berokkende hem de vervolging der slavenpartij. Een aantal dezer bandieten (*) kwam in Platteity, tien mijlen van Parkville, te zamen, om park voor zijn zoogenaamd misdrijf te bestraffen. De
wilde troep voorzag zich van wapenen, en trok naar Parkville, waar de drukkerij vernield en Mr. park opgehangen zou worden. De persen werden in den Missouri geworpen, en daar de bedreigde park afwezig was, greep men den redacteur van het blad om hem te lynchen. Te naauwernood werd hij gered door zijne vrouw, die hem in de armen sloot en beloofde terstond met hem het land te zullen verlaten. - Eene andere gruweldaad werd in Leavenworth uitgevoerd. Daar woonde een regterlijk ambtenaar, william philipps, die zijne goedkeuring gegeven had aan één der protesten tegen den inval. De slavernij-vrienden dier plaats hielden een meeting, in welke zij hem voor een meineedigen misdadiger verklaarden. Men beval hem het grondgebied te verlaten; hij weigerde. Kort daarop kwam een gewapende troep op de woning van philipps aan. Men vatte en bond hem, zette hem in eene boot en voerde hem over de rivier naar Weston, acht mijlen van zijne woonplaats. Daar werd hij met zweepslagen gegeeseld, met teer besmeerd en met vederen bestrooid, en de eene helft van zijn hoofd kaal geschoren. In dezen toestand op een kar gezet, werd hij onder beschimpingen en slagen door de stad gevoerd en door een slaaf openlijk te koop geboden. Eindelijk liet men hem los, terwijl men hem met den dood bedreigde, indien hij het gebied niet verliet. -
{==95==} {>>pagina-aanduiding<<}
Eenige dagen later werd eene nieuwe meeting gehouden, onder praesidium van zekeren kees, een lid van de wetgevende vergadering. Daarin werden op voorstel van den regter payne deze besluiten genomen: ‘Besloten, dat wij de handelwijze van het gezelschap burgers, die william philipps, den meineedigen misdadiger, geschoren, geteerd en met vederen bestrooid en door een Neger te koop geveild hebben, van harte goedkeuren.’
‘Besloten, dat wij aan dat gezelschap onzen dank betuigen, voor de naauwgezette uitvoering van de taak, die hun de proslavery-partij oplegt.’
Maar de magt van de voorstanders der slavernij was nog niet genoeg bevestigd. In Kansas bevond zich reeds een groot aantal volkplanters, die tegen de slavernij gezind waren, deze namen gedurig toe, en het was te vermoeden, dat eerlang de opneming van Kansas in de Unie als vrij-staat, ondanks de Missouri-wetgeving, zou doorgezet worden. Men had nog geene proef durven nemen om de edicten dier wetgevende vergadering ten uitvoer te leggen. In Kansas zelf was geen geweld om ze te doen gelden, en de Missouriërs konden zich daar toch niet altijd ophouden. Zoo werd dan 14 Nov. 1855 weder eene zamenkomst gehouden in Leavenworth, onder bescherming van den gouverneur shannon, die ten doel had om de Missouri-wetgeving en hare aanhangers als de partij van orde en wet, de Topeka-vergadering en hare vrienden daarentegen als de vijanden van orde en wet in het grondgebied te erkennen. Gouverneur shannon verscheen zelf in deze vergadering als afgevaardigde van Douglas-County, tot hetwelk de stad Lawrence behoort, ofschoon hij daar geenszins zijn verblijf hield en niemand iets van de eer zijner benoeming wist. Maar hij werd tot president benoemd en hield eene heftige partijrede; de pogingen der vrijheidspartij werden voor landverraad verklaard en zulk een staat van zaken zou niet langer geduld worden. Eer de vergadering scheidde, verbond men zich om den gouverneur te ondersteunen, wanneer hij ooit hulp zou noodig hebben om de wet te doen eerbiedigen.
Deze gebeurtenis bleef niet zonder gevolgen. Eenige mijlen van Wakarusa, aan den weg naar Santa Fé, lag een digt bosch, Hickory-Point geheeten, te midden van eene vruchtbare prairie, dat wegens het uitmuntende timmerhout de begeerte van vele volkplanters had opgewekt. De eersten, die

{==96==} {>>pagina-aanduiding<<}
in dit oord aankwamen, waren voorstanders der vrijheid uit Indiana, later kwamen anderen uit de westelijke staten, ook eenigen uit Missouri. Toen het bosch grootendeels door dezen in bezit genomen was, verschenen eenige proslavery-mannen, die ook een deel daarvan verlangden. Zij bekommerden zich weinig om de teekens van eigendom, maar namen in bezit wat hun behaagde. Een van hen, franklin coleman, was hiermeê nog niet tevreden, maar eigende zich ook de bouwmaterialen toe, die op een ander stuk gronds door een vrij-staatsman waren bijeengebragt. Hij bouwde daarvan een huis voor zich. Ook deed hij met zijne vrienden strooptogten in den omtrek en greep vooral in de regten van één zijner naburen, w. dow, die, zelf ongehuwd, in 't huis van zekeren Mr. brandson woonde. Eens ging dow naar een wagensmid om een ketting te laten herstellen. Toen hij voor de woningen van coleman en diens vrienden harpus en buckley kwam, volgden dezen hem gewapend na. Bij den smid zochten zij twist, dien dow wist te vermijden. Coleman vergezelde hem een eindweegs terug en schoot hem toen onvoorziens neder. Het lijk bleef van den middag tot na zonsondergang op den weg liggen. Het ingestelde onderzoek bewees, dat het een vooraf overlegde moord was van coleman en zijne makkers. Geweldigen indruk maakte die moord op alle klassen der volkplanters; op de plaats waar de misdaad geschied was, kwam eene meeting bijeen, en men besloot, dat coleman aan het geregt moest worden overgeleverd. Deze was intusschen naar Westport gevlugt en had daar met zijn vriend sheriff jones overlegd wat hem te doen stond. Ten gevolge van deze beraadslaging leverde hij zich vrijwillig over aan den gouverneur. Maar nu moest zijn
makker buckley zweren, dat brandson, de vriend van dow, een aanslag op het leven van coleman had gedaan. Op dezen eed beval de vrederegter brandson gevangen te nemen en droeg de uitvoering daarvan aan jones op. Op deze wijze wilde men een gijzelaar van de vrijheidspartij tot uitwisseling voor coleman verkrijgen. Jones begaf zich met harpus, buckley en 20 anderen, allen gewapend, naar de woning van brandson. Het was middernacht toen zij aankwamen. De oude brandson en zijne familie lagen te bed. Jones brak de deur open, zette brandson een pistool op de borst en riep: ‘Gij zijt mijn gevangene, als gij u verroert,

{==97==} {>>pagina-aanduiding<<}
schiet ik u neêr!’ Nadat brandson opgestaan en gekleed was, trok de bende naar een herberg, om den ‘inwendigen mensch te verkwikken’. Ondertusschen werd in de nabuurschap alarm gemaakt, verscheidene volkplanters kwamen bij elkaâr. Terstond begrepen zij de beteekenis van het gebeurde en besloten, brandson te bevrijden. Dit plan gelukte. Jones werd gedwongen zijnen gevangene los te laten en zich te verwijderen. Dienzelfden nacht werden de blokhuizen van coleman en buckley in brand gestoken; de daders bleven onbekend.
Dit was de aanleiding tot een openbaren oorlog. Sheriff jones woedend over de geleden nederlaag, schreef terstond aan den gouverneur: ‘het oproer is uitgebarsten, ik verlang 3000 man van u, om de wetten te handhaven!’ 't Was moeijelijk aan dezen eisch te voldoen, daar er nog geene militie voor Kansas bestond. Gouverneur shannon zond echter dadelijk bevelen aan den generaal-majoor richardson en den generaal stricklar, beide in Missouri, om zooveel mogelijk troepen te verzamelen en zich daarmeê zoo spoedig als 't kon, naar sheriff jones te begeven, ten einde hem te ondersteunen bij de handhaving der wet. Te gelijk vaardigde hij eene proclamatie uit aan de bevolking, bij welke ieder werd opgeroepen om partij te kiezen en hulp te verleenen aan de zaak der orde. Deze oproeping vond in Missouri natuurlijk grooten bijval. Langs de grenzen maakte men zich gereed tot een nieuwen inval en nu met bepaald oorlogzuchtige bedoelingen. Die niet meê kon gaan, moest bijdragen geven in geld, in levensmiddelen of in whiskey. De eerste compagnie van 50 man, die van Independence en Westport kwam, rukte tegen Lawrence op en betrok tusschen de rivieren Wakarusa en Franklin, zes mijlen van Lawrence, een kamp. In Lawrence zelf was men echter ook bedacht op de bescherming van brandson en de verdediging der stad. Dr. robinson werd president van een veiligheids-comité, en droeg aan den kolonel lane, die zich in den oorlog met Mexico had onderscheiden, het bevel over de gewapende magt op. Men begreep, dat de verwoesting van Lawrence het doel der Missouriërs was, en besloot dus zich zoo rustig mogelijk te gedragen en geene krijgszuchtige houding aan te nemen, zelfs verzocht men degenen, die aan de bevrijding van brandson hadden deelgenomen, de stad te verlaten, om
zoo aan den vijand iedere aanleiding tot den oorlog

{==98==} {>>pagina-aanduiding<<}
te ontnemen. De Missouriërs, wier aantal den 9den Dec. tot 1500 was gestegen, sloegen een tweede kamp op, verklaarden Lawrence in staat van beleg, bewaakten de wegen, hielden de reizigers aan, plunderden wagens, onder voorwendsel dat er wapens in verborgen waren, en hielden strooptogten op de bezittingen der volkplanters in den omtrek. - Hierdoor werd het veiligheids-comité in Lawrence gedrongen tot meer ernstige maatregelen van verdediging. In de stad waren nu ongeveer 500 man onder de wapens, en ieder huis werd als eene vesting ingerigt. Drie aarden wallen werden opgeworpen om de stad aan die zijden te verdedigen, en iederen namiddag werden de manschappen geoefend. - Zoo was men van beide kanten op zijne hoede en wèl voorbereid, toen eene bloedige gebeurtenis den gang der zaken verhaastte. Zekere ph. w. barber had met zijn broeder robert en een anderen bloedverwant, Mr. pierson, Lawrence verlaten, aan de Noord-Oostelijke zijde, waar de stad niet ingesloten kon worden, om zich naar huis te begeven. Op den weg werden zij aangehouden door een piket cavallerie, met den generaal-majoor richardson aan 't hoofd. Barber, die niet gewapend was, wilde de ontmoeting ontwijken en sloeg met zijn gezelschap een zijweg in; maar de ruiters vervolgden hem en bevalen hem terug te keeren. Hij weigerde, en daarop werd hij met revolvers doodgeschoten. Schrik en onrust verwekte de tijding van deze wandaad in Lawrence. Het veiligheids-comité vaardigde eene deputatie af aan den gouverneur shannon in Shawnee-Mission. Deze was toch niet tevreden over de handelingen zijner partij. Hij begreep de onwettigheid van den inval der gewapende benden in Kansas, en poogde de Missouriërs te bewegen tot den aftogt. Bovendien stuitte hem de onbeschaamde aanmatiging der partijhoofden, die hem onbewimpeld
verklaarden, dat indien hij met hen geene gemeene zaak wilde maken, zij zich ook om hem niet meer zouden bekommeren. De gouverneur kwam nu zelf in het kamp bij Franklin. Daar meldde zich de deputatie van het veiligheids-comité bij hem aan. Onderhandelingen werden aangeknoopt en vredes-voorstellen gedaan, en drie dagen later een compromis door shannon, robinson en lane onderteekend, waarin de houding van Lawrence geregtvaardigd en de geheele strijd voor 't gevolg van een misverstand verklaard werd. Daarop zond de gouverneur aan den

{==99==} {>>pagina-aanduiding<<}
generaal-majoor richardson, het volgende bevelschrift: ‘Sir! Ten volle overtuigd, dat verder geen tegenstand tegen de wetten van het gebied of de uitvoering van eenige wettige handeling zal gepleegd worden in het district van Douglas, wordt u bij dezen gelast met uwe kanonnen in noordelijke rigting over de rivier Kansas te trekken en uwe troepen te ontbinden, zoo spoedig en op zulk eene wijze, als gij doelmatig zult oordeelen. W. shannon.’
Terwijl dit bevel de bitterste woede in het leger der Missouriërs verwekte, waar de gouverneur zijn ambt zoowel als het lidmaatschap der slavenpartij onwaardig werd verklaard, vertoefde shannon in Lawrence, waar men hem met vriendedelijkheid en voorkomendheid overlaadde. Als een bewijs van zijne tevredenheid over dit onthaal, gaf hij aan de bevelhebbers der gewapende stad deze verordening: ‘Aan ch. b. robinson en j.h. lane! Bij dezen wordt gij gemagtigd en bevolen, zulke maatregelen te nemen en de onder uw commando staande troepen op zoodanige wijze te gebruiken, als dit ten behoeve van de handhaving des vredes en de bescherming van de personen en bezittingen des volks van Lawrence en omtrek, naar uwe meening het meest noodig is. W. shannon.’

De 15de December, de bepaalde dag, waarop het in Topeka vervaardigde ontwerp van constitutie aan de stemming des volks van Kansas zou onderworpen worden, was nabij. Afschriften van het ontwerp waren overal in het land verspreid, en ieder werd uitgenoodigd om voor of tegen de staatsregeling te stemmen. Ofschoon zeer vele volkplanters, verlangende naar rust na de vele woelingen en vermoeijenissen der laatste voorvallen, en afgeschrikt door het onstuimige weder, zich van de stemming onthielden, was toch de uitslag gunstig voor de vrijstaatsmannen. Van de 1778 stemmen, waren er 1732 voor en slechts 46 tegen de constitutie uitgebragt. Zij was dus aangenomen en nu moest den 15den Januarij 1856 de verkiezing der staatsambtenaren plaats hebben. Men besloot dat dit zou geschieden te Easton. De verkiezing werd volbragt, maar tevens werd Easton het tooneel van een bloedig gevecht tusschen de beide partijen. Mr. brown, de aanvoerder der vrijstaats-mannen, bevond zich met zeven zijner vrienden op de terugreis, toen zij door een overmagtigen troep werden verrast en gevangen

{==100==} {>>pagina-aanduiding<<}
genomen. Zij werden ontwapend en naar Easton teruggevoerd. Nadat de bandieten hier eene duchtige dosis brandewijn gebruikt hadden, besloten zij Mr. brown te dooden. Hun aanvoerder zelf poogde hen daarvan terug te houden, maar toen hij hierin niet slaagde, verwijderde hij zich. De gevangene werd op de gruwzaamste wijze mishandeld en met bijlen ter dood gebragt.
De benoemde ambtenaren zouden den 1sten Maart 1856 in Topeka plegtig in hunne bedieningen bevestigd worden. Dit geschiedde, terwijl 32 leden van het huis der representanten tegenwoordig waren en eene gemeenschappelijke zitting hielden met den senaat. Dr. robinson was tot gouverneur van Kansas verkozen en legde als zoodanig den gevorderden eed af. Verder werd eene memorie aan het Congres opgesteld, waarin men aandrong op de aanneming van Kansas als staat der Unie. Eene commissie tot het ontwerpen van een wetboek werd zamengesteld en onderscheidene maatregelen getroffen, die betrekking hadden op de toekomst van den staat. Daarna werd de vergadering verdaagd tot 4 Julij 1856.
De ongerustheid duurde in Kansas voort. Men vreesde dat de Missouriërs wel zouden beproeven om door geweld hunne partij te doen zegevieren, en men kon niet vertrouwen op de gezindheid van den wankelmoedigen gouverneur shannon. De bevolking van Kansas rigtte in dezen nood een adres aan den president der Unie, in 't welk men bad om bescherming tegen gewapende invallen en om verzekering der wettige regten. Teleurstellend was het antwoord, dat in den vorm van eene proclamatie van den president pierce verscheen, waarin, ja, de inval ligtelijk berispt, maar tevens verklaard werd, dat de usurpatie van de Missouri-wetgeving door de gansche magt der regering zou ondersteund worden. Te gelijk werd echter door het Huis der representanten te Washington eene commissie van drie leden benoemd, die zich naar Kansas zou begeven om den waren staat der zaken te onderzoeken.
Tot aan het voorjaar van 1856 hadden alleen de Missouriërs den strijd tegen Kansas gevoerd, maar enkele zendelingen van andere staten uit het Zuiden uitgezonderd. Dit veranderde echter geheel na het verschijnen van de proclamatie van pierce. Nu was de aanval op Kansas gewettigd en door het hoogste bewind der Republiek in bescherming genomen. De werking

{==101==} {>>pagina-aanduiding<<}
dier proclamatie werd dan ook spoedig duidelijk. Eerst verzamelde kolonel budford, een bekende avonturier uit Alabama, een troep vrijbuiters uit Alabama, Carolina en Georgia en voerde dezen wèl gewapend en gedisciplineerd naar Missouri. Hij werd met gejuich ontvangen en zijne volgelingen werden op de grenzen in garnizoen gelegd. Kort daarna werd de troep versterkt door andere benden, die onder bevel stonden van den beruchten kolonel titus. De gouverneur shannon en de maarschalk donaldson bekleedden deze troepen met wettig gezag, daar zij hen van wege de regering der Unie van wapenen voorzagen. - Wat de ongelukkige inwoners van Kansas te lijden hadden in dezen tijd, kan men eenigzins opmaken uit dit berigt van de officiëele commissie uit het Congres: ‘Terwijl wij in het grondgebied waren, werden herhaaldelijk daden van geweld begaan tegen rustige, onschuldige burgers. Op den openbaren weg werden menschen aangevallen, uitgeplunderd of gevangen genomen. Anderen werden aangehouden, gevisiteerd en zonder eenige schadeloosstelling van hunne wapenen beroofd. Dikwijls werden paarden gestolen, ossen zelfs van den ploeg gespannen en voor de oogen der eigenaars geslagt. Alle bepalingen van de staatsregeling der Republiek ter verzekering van personen en eigendommen werden veracht en geschonden. Wij hebben geen enkel voorbeeld gezien, dat één der daders van deze misdrijven gevat of bestraft geworden is. Terwijl deze boosheden onbeschaamd gepleegd werden, bediende men zich van de wet als een middel om personen in beschuldiging te stellen, die vergaderingen ter voorbereiding van eene staatsregeling of ter bespoediging van de opneming van Kansas als Staat in de Unie, hadden bijgewoond. Aanklagten van hoogverraad werden tegen uitstekende burgers ingediend, op gronden die aan de commissie zoo belagchelijk als absurd voorkomen, en op die zelfde gronden werden de
aangeklaagden in bewaring gehouden.’
De commissie zelve, die hare pogingen op allerlei wijzen tegengewerkt zag, voelde zich gedrongen hare taak neder te leggen en van een verder onderzoek af te zien.

De 21ste Mei 1856 was een dag van onheil voor Lawrence. In den avond van den vorigen dag hadden onderscheidene benden vrijbuiters, gedeeltelijk te voet, gedeeltelijk te paard, ten

{==102==} {>>pagina-aanduiding<<}
getale van 800 man, zich in de nabijheid der stad verzameld. In de stad zelve was sedert de laatste belegering de staat van zaken geheel veranderd. Wel waren nog de vestingwerken en verschansingen in stand gebleven, maar de stemming der inwoners was van vurigen strijdlust overgegaan in stille begeerte naar rust en vrede. Velen meenden, dat, indien men maar geene aanleiding tot nieuwen twist gaf, men ook van de bedreigingen der Missouriërs niets had te vreezen. Alle middelen van verdediging waren verwaarloosd. Wapens en ammunitie ontbraken, de krijgslieden waren niet geoefend. Dr. robinson was afwezig, op reis naar de noordelijke staten om den bijstand zijner vrienden aldaar ten behoeve van Kansas in te roepen. De algemeene wensch was, om tot de opening van de wetgevende vergadering in Julij den vrede te bewaren. Zoo ontmoetten de vijanden hier bijna geen tegenstand en werd hun de overwinning gemakkelijk gemaakt. 's Morgens ten 7 ure rukte reeds eene compagnie de stad binnen en bezette het huis van robinson. Langzamerhand volgde de geheele vijandelijke troep. De weerlooze burgers vreesden het ergste. Het veiligheids-comité was vergaderd en besloot tot geheele onderwerping. Sheriff jones, die mede aan het hoofd eener schaar bandieten in de stad was gekomen, riep den president van het comité toe: ‘Ik verlang de uitlevering van alle wapens in Lawrence, anders bombarderen wij het nest.’ Men moest bukken voor het geweld, alleen wist men met veel moeite te bewerken, dat de uitlevering bepaald zou worden tot de kanonnen, daar het comité over de geweren, als privaat eigendom niet kon beschikken. Toen aan dezen eisch voldaan was, werden de beide drukkerijen in Lawrence, waar de dagbladen ‘Freestate’ en ‘Herald of freedom’ uitgegeven werden, verwoest en de persen vernield. Eindelijk werd een hôtel beschoten en in brand gestoken. Na
deze verrigtingen begon de plundering. Al wat waarde had en draagbaar was werd gestolen, wat niet meêgevoerd kon worden, vernield. Men zegt dat alzoo voor eene waarde van 150,000 dollars geroofd en verwoest is, behalve nog 200 paarden, die door de bandieten werden meêgevoerd. Ten slotte staken zij het huis van robinson in brand en bij het schijnsel der vlammen trokken de troepen af.
Van nu aan was Kansas het tooneel van een waren Guerilla-
{==103==} {>>pagina-aanduiding<<}
oorlog. Het leger dat Lawrence bemagtigd had, werd reeds den volgenden dag ontbonden, maar de afgedankte vrijbuiters verlieten het land niet, zij zetten nu in kleine troepen het werk van roof en plundering der gevestigde inwoners op eigen hand voort. Er bleef voor de volkplanters, die tot de andere partij behoorden, niets over dan met verlies van have en goed het land te verlaten, of zoo goed het mogelijk was, geweld met geweld te keeren. Sommigen besloten tot het eerste, de meesten echter kozen het laatste. Dezen organiseerden zich tot geregelde troepen onder bekwame aanvoerders, en ook zij bepaalden zich niet altijd tot het defensive. De gevolgen konden niet uitblijven: gedurige gevechten, moord en brandstichting kwamen aan de orde van den dag. - De voorstanders der vrijheid zagen intusschen hunne partij aanmerkelijk toenemen in magt; gedurig kregen zij nieuwe versterking, door de aankomst van volkplanters uit het Noorden, en het was te verwachten, dat zij eerlang in staat zouden zijn de Missouriërs geheel uit het land te verjagen. Onder deze omstandigheden vatte de gouverneur shannon, door de aanvoerders der slavenpartij bestormd, het voornemen op, om een einde aan de troebelen te maken. Hij vaardigde eene proclamatie uit, bij welke aan alle gewapende troepen bevolen werd uiteen te gaan. De kolonel sumner, kommandant van het garnizoen der Vereenigde Staten in Leavenworth, die door de regering ter beschikking van den gouverneur gesteld was, werd belast met de uitvoering van dit bevel. Juist stonden de troepen van beide partijen tegenover elkaâr in de nabijheid van Palmyra. Zij waren op het punt om slag te leveren, toen kolonel sumner met eenige compagniën dragonders op de plaats aankwam. Hij begaf zich eerst naar de vrijstaats-mannen, van wier aanvoerder kapitein brown hij eischte, dat hij zich
zelven met al zijne onderhoorigen aan de troepen der Vereenigde Staten zou overgeven. Dit geschiedde. Daarop reed de kolonel naar het leger der Missouriërs, dat onder bevel van generaal whitfield stond. Met dezen trad hij in onderhandeling, en de uitkomst was, dat de generaal op zijn woord van eer beloofde, zijne troepen te zullen doen uiteengaan. Sumner keerde met zijne gevangenen naar Leavenworth terug. De Missouriërs echter overvielen, terwijl zij aftrokken langs den weg naar Santa Fé, bij nacht de stad Ossawatomie, die op de gruwzaamste wijze werd geplunderd en uitgemoord.

{==104==} {>>pagina-aanduiding<<}

Nog altijd zagen de voorstanders der slavernij met eenige bezorgdheid den 4den Julij te gemoet, en lieten geene pogingen onbeproefd om de op dien dag bepaalde vergadering in Topeka te verhinderen. Ook hunne tegenpartij echter had weinig grond om van die vergadering iets belangrijks te verwachten. Verscheidene leden der wetgevende magt waren in de gevangenis, anderen hielden zich verborgen om een dergelijk lot te ontgaan. Dr. robinson, de president, was gevangen; kolonel lane was gevlugt; een ander partijhoofd, Dr. roberts, bevond zich in Washington, om de regering der Unie tot zachtheid en billijkheid te stemmen. Zoo waren de vrijstaats-mannen beroofd van de geschikte aanvoerders, die hen in de moeijelijkste oogenblikken konden leiden.
Nogtans waren reeds den 2den Julij ongeveer 800 volkplanters in Topeka verzameld. De aanwezige leden van het wetgevend ligchaam hielden eene voorbereidende zitting, om te overleggen wat hun te doen stond. De kolonel sumner was intusschen met eenige compagniën dragonders voor de stad verschenen en hield daar stand. Op de vraag, wat de reden was van zijne tegenwoordigheid aldaar, gaf hij der wetgevende vergadering den raad, dat zij vrijwillig de zitting zou verdagen. De volgende dag verliep onder beraadslagingen, of men aan dezen raad gehoor zou geven of niet. Men vernam, dat in het kamp van den kolonel eene vergadering van aanvoerders der slavenpartij werd gehouden. 's Morgens van den 4den verscheen de secretaris woodson, de plaatsvervanger van shannon, in de stad. Hij maakte eene verordening van den gouverneur bekend, waarbij aan de personen, die zich het gezag en de magt van eene wetgevende vergadering aanmatigden, verboden werd zaâm te komen en eenige legislative handeling te verrigten. - Omstreeks den middag rukte kolonel sumner met zijne manschap in slagorde de stad binnen en vatte post voor het raadhuis, terwijl twee geladen kanonnen aan het einde der straat gereed stonden. De kolonel trad de zaal binnen, waar de leden van het wetgevend ligchaam zich bevonden, en sprak de vergadering aan: ‘Mijne heeren! ik ben op dezen dag geroepen om den smartelijksten pligt mijns levens te vervullen. Met het gezag van den president bevind ik mij hier om deze wetgevende vergadering te ontbinden, en ik geef u hierbij te kennen, dat gij niet bijeen kunt blijven.

{==105==} {>>pagina-aanduiding<<}
Ik beveel u, van hier te gaan. God weet, dat ik bij deze daad door geen partijgeest bezield ben, en ik zal dien ook niet koesteren, zoolang ik mijne tegenwoordige betrekking in Kansas behoude. Ik ben juist teruggekeerd van de grenzen, waar ik eenige troepen Missouriërs naar huis heb gezonden, en thans ben ik hier met order om ulieden te verstrooijen. Dat zijn mijne bevelen, en gij moet uit elkander gaan. Ik beveel u, de vergadering te ontbinden. Ik herhaal, dat dit de smartelijkste pligt is van mijn gansche leven.’
Op de nadere verklaring van den kolonel, dat hij, als 't noodig was, al de onder zijn commando staande troepen zou gebruiken, om zijne bevelen ten uitvoer te brengen, begreep men, dat alle tegenstand vruchteloos zou zijn. De representanten verlieten de zaal en de kolonel verwijderde zich.

Gouverneur shannon was ondertusschen weêr met de slavenpartij in onmin geraakt. Hij had kolonel sumner gelast met zijne dragonders en eenige artillerie op te trekken, ten einde een nieuwen inval van de Missouriërs, waartoe de voorbereidselen gemaakt werden, met geweld te verhinderen. De bijeengebragte benden, zoo in hun voornemen gestuit, verspreidden zich nu op het gebied der Indianen in de nabijheid van Missouri. Hier meenden zij ongestraft aan hunne roofen plunderzucht te kunnen botvieren, maar de Shawnee-Indianen klaagden over den last, dien de ongenoode gasten hun aandeden, bij hunnen agent Mr. gray, die terstond eene vrij sterke afdeeling militairen afzond om de indringers te verdrijven en de aankomst van andere vrijbuiters te beletten. Deze maatregelen vervulden de Missouriërs met verbittering tegen den gouverneur, onder wiens bestuur zij genomen werden. Weldra was shannon bij de vrienden der slavernij even veracht en gehaat, als hij reeds lang bij de vrijstaats-mannen geweest was. Bij beide partijen had hij zijn gezag verloren, en bovendien viel hij in ongenade bij de regering der Unie, die de woelingen in Kansas toeschreef aan zijne onbekwaamheid. Hij werd ontslagen en in zijne plaats werd gouverneur geary benoemd, die in de maand September 1856 zijne betrekking aanvaardde. Treurig is de schildering, die deze geeft van den toestand, waarin hij het land bij zijne aankomst vond: ‘Vertwijfeling en verwoesting overal; de huizen en woningen

{==106==} {>>pagina-aanduiding<<}
stonden ledig; de rook der brandende hoeven verduisterde de lucht; vrouwen en kinderen, van dak beroofd, zwierven door wouden en velden, of zochten bescherming en toevlugt bij de Indianen. De wegen waren onveilig door talrijke rooverbenden, de steden versterkt en bezet door de legers der strijdende partijen, van welke ieder ten hoogste fanatiek was en de uitroeijing van hare tegenstanders besloten had. De schatkist was bankroet. Er waren geene hulpbronnen, om de dagelijksche uitgaven te dekken. De wetten werden verwaarloosd, de geregtshoven waren opgeheven, de werkzaamheid van het burgerlijk bestuur was krachteloos. Hier moest gehandeld, snel en krachtig gehandeld worden.’
De gouverneur sloeg dan ook de handen aan 't werk. Toen zes maanden van zijn bestuur waren verloopen, waren ten minste uitwendig de rust en de orde hersteld en de gevangenen vrijgelaten. Geary kon echter de Missouri-wetgeving niet afschaffen, die alleen door het Congres kan gewijzigd worden. In het Congres zelf heeft de slavenpartij de overhand, en ook de nieuwe president buchanan verklaarde zich terstond voor de handhaving dier opgedrongen legislatuur. Bij zijne inwijdingsrede zeide hij: dat de toestemming van het verzoek om Kansas als Staat der Unie te erkennen, afhankelijk moest zijn van het hiertoe gevorderde aantal (92,000) inwoners in dat gebied. Deze uitspraak heeft aan de slavenpartij in Missouri nieuwen moed ingeboezemd. Zij wapent zich op nieuw tot den strijd. Geary, ontevreden over de politiek van het nieuwe kabinet van Washington, heeft zijn ontslag genomen; en de president buchanan heeft voor hem r.j. walker, een slavenhouder in Missisippi en erkend voorstander der slavernij, tot gouverneur van Kansas benoemd. - Zoo schijnt het landschap een tijd van nieuwe onlusten en onheilen te gemoet te gaan, waarvan het einde nog niet te voorzien is.

Op- en aanmerkingen.

Eene kleine geruststelling na den schrik. - Een gevoel van verontwaardiging en nog meer eene aandoening van schrik heeft Europa aangegrepen na den moorddadigen aanslag op het leven van den Keizer van Frankrijk. Wat zou het zijn, zoo de kogel of ijzersplinter, die de steek van Z.M. voor het hoofd heeft aangezien, een paar palmen lager getroffen had?

{==107==} {>>pagina-aanduiding<<}
Wat hij ook zijn moge, hij schijnt wel de krachtigste persoonlijkheid van gansch Europa te zijn; in allen gevalle is hij als wachter gesteld op het gevaarlijkste punt van het Europesche statengebouw.
Doch, nu wij er gelukkig met den schrik zijn afgekomen, liggen er in het gebeurde vrij wat redenen van geruststelling opgesloten. Wij hebben gezien, dat de behoorlijke voorzorgen zijn genomen, om het dure en kostbare leven te behoeden; de wanden en paneelen van het keizerlijke rijtuig zijn behoorlijk met ijzer voorzien, en men heeft kunnen bespeuren, dat de trouwe policie Z.M. nimmer uit haar wakend Argus-oog verliest. Immers de lijst der verwonden bestond voor een groot deel uit chefs, agenten van policie of militairen, een bewijs in hoe grooten getale deze beschermers in de onmiddellijke nabijheid des Keizers zijn, wanneer hij zich waagt in den schoot der zijnen. Verder heeft Z.K.H. het thans openlijk in zijne ferme troonrede uitgesproken, dat hij nog meer dan vroeger zijn systeem van repressie, van ‘krachtige handhaving der orde’ zal volgen - en dat zegt wat!
Maar zijn krachtigsten steun vindt hij in de zeer groote liefde des volks, in de liefde der zijnen. Hebben alle diplomaten en dignitarissen niet luide hunne vreugde te kennen gegeven over zijne redding uit zoo groot een gevaar? Heeft de Beurs niet als uit éénen mond het vivat aangeheven voor hem, aan wiens adem het to be or not to be der geldmannen hangt? En - ut ad majora pergam - hebben niet les dames de la Halle (wij plompe Hollanders zouden zeggen de vischwijven) getoond, wat sympathie ook de vrouwelijke bevolking koestert voor het hoofd van den staat? Terwijl eindelijk in zijne naaste omgeving, zijne eigene, trouwe gade vooral hierin hare vreugde en haren troost heeft gevonden, ‘dat zij in het gevaar des Keizers heeft mogen deelen.’
Waarlijk de man, wiens ziele door zooveel belangen, door zooveel liefde wordt beschermd, - hij is wél bewaard.

Een paar synoniemen uit het woordenboek der finantiewereld.
1o. De Hertog van wellington heeft reeds opgemerkt, dat ‘hooge interest slechts een andere naam is voor gevaarlijke geldbelegging.’

{==108==} {>>pagina-aanduiding<<}

2o. Wie het niet gelooven wil, kan het b.v. reeds aan de groote schuld van het rijke Rusland en het rijke Groot-Brittannië zien, dat zeer rijk en met groote schulden bezwaard dikwijls synoniemen zijn.

Drainomanie. - Het is zeker, dat Engeland aan de uitvinding der drainage veel verschuldigd is. Onder anderen verzekert men, dat ook grootendeels ten gevolge daarvan, de landbouwproductie er in de laatste jaren bijna het dubbele van vroeger geworden is. Doch nu schijnt het draineeren ook eene manie te worden; nu moet ook Londen zelf de draineerproef medemaken, waartoe zich werkelijk reeds eene compagnie gevormd heeft. Waarschijnlijk zal dit zoowel de vochtigheid der straten als die der huizen moeten verbeteren, want ook dezen kunnen door draineeren drooggelegd worden.
Het is onloochenbaar, dat dit weder eene grootsche onderneming is, want - zij zal veel kosten. Men schijnt daar ook niet bang te wezen, om den grond onder eigen voeten te ondermijnen. Reeds zijn er op vele plaatsen dier hoofdstad dertien verschillende riolen, pijpen en buizen van allerlei gazfabrieken, waterleidingen en wat dies meer zij naast elkander; en nu dit nieuwe buizen-systeem nog! - Wat talenten zijn daar in den grond begraven!

Hoe men des buurmans ongeluk exploiteert. - Een chevalier d'industrie te Marseille, een man van zijn tijd, heeft een nieuw middel te baat genomen, om voordeelige zaken te drijven. Maar het is een middel, waartoe hij wel eerst alle menschelijk gevoel mag uitgeschud of verkocht hebben. Natuurlijk gewijzigd naar de bijzondere gevallen, is zijne methode deze. Hij schrijft aan Engelsche families, wier betrekkingen in de dagbladen worden opgegeven onder de omgekomenen in Indië, en geeft voor, dat hij particuliere berigten heeft van die personen. Meestal heet het dan, dat zij ergens verborgen zijn, en alleen door toezending van zekere som zich naar eene veilige plaats kunnen begeven. De bezorging van dat geld neemt onze vriend dan op zich, maar is hem die som eenmaal toevertrouwd, dan begrijpt men, dat zijn doel bereikt is. Wat verdient zoo iemand wel? Vóór een paar dagen opperde een geestig Amsterdammer de gedachte, dat men best zou doen, de Italianen, die op den Keizer geschoten hadden, aan de Indische Sepoys present te doen, dan behoefden Europesche handen hen niet te martelen. Nu, dan verdiende deze bondgenoot en geestverwant der Sepoyers nog eerder, dat hij hun als geschenk gestuurd werd.


{==109==} {>>pagina-aanduiding<<}

Mengelwerk.

Iets over de poëzij in de negentiende eeuw.

(Een vliegend blaadje.)

Men heeft in onzen tijd dikwijls geklaagd over gebrek aan dichterlijken smaak en dichterlijk gevoel; ja, onze eeuw uitdrukkelijk den aanleg en de vatbaarheid voor poëzij ontzegd. De algemeenheid der klagt scheen hare gegrondheid boven allen twijfel te verheffen; en weldra viel het den dichters - den verzenmakers bovenal - zwaar, de verzoeking te wederstaan, eene eeuw te beschuldigen, die onvermogend of onwillig bleek hen naar waarde te schatten. Was niet het aanheffen dier klagt, het uitspreken dier beschuldiging, het hoogste bewijs - het eenige misschien - van eigen dichterlijke roeping en gave? Lag er niet iets streelends in voor de menschelijke ijdelheid, van het standpunt eener hoogere ontwikkeling neder te zien op de lage, verbasterde wereld; en de onverschilligheid, waarmede men werd aangehoord, te wijten aan onvatbaarheid van begrip en stompheid van gevoel? Maar niet de dichters-alleen hebben die klagt aangeheven, niet zij-alleen hebben die beschuldiging uitgesproken: ware het zoo, men zou hun, als regters in eigen zaak, bijna de bevoegdheid daartoe ontzeggen. Ook door anderen is een dergelijk oordeel geveld, ofschoon dan ook in hun mond de klagt een juichtoon, de beschuldiging eene stoffe van roem werd. ‘La poésie s'en va!’ klonk het als een kreet der overwinning; en men achtte zich boven vroeger tijd bevoorregt, omdat thans de waarheid was gekomen in de plaats der verdichting, de positive wetenschap in de plaats der fantazie. De tijden der zoete droomerijen, der sprookjes van de kinderkamer, waren voorbij: ontwaakt tot bewustzijn van hare jeugdige krachten en van de eischen des praktischen levens, was de menschheid tot

{==110==} {>>pagina-aanduiding<<}
handelen geroepen; en voor den dichter, die niet te handelen, die slechts te zingen wist, was in de nieuwe maatschappij geene plaats meer.
‘La poésie s'en va!’ Misschien is in de jongste tijden dat woord niet meer dus openlijk en op den toon der vreugde herhaald geworden. - Of men heeft ingezien dat men dwaalde, of wel dat, indien de uitspraak waarheid behelsde, hier luttel juichensstof aanwezig was? - Misschien is er een bewustzijn ontwaakt, dat de poëzij niet iets zoo geheel doel- en nutteloos is, iets dat ook in onze tegenwoordige maatschappij regt van bestaan heeft, ja, noode kan gemist worden. Evenwel de klagt over verval der poëzij duurt voort, de beschuldiging van onverschilligheid, van ongevoeligheid voor, van geringschatting en minachting, van de poëzij, wordt nog immer herhaald. Is die klagt gegrond, is die beschuldiging billijk; en zoo ja, waar ligt de oorzaak van dit verschijnsel? De vraag is gewigtig en veelomvattend: haar te beantwoorden, kan niet het doel zijn dezer weinige bladzijden. Ik wensch slechts eenige vlugtige opmerkingen, eenige losse gedachten, mede te deelen, of ze tot ernstiger onderzoek, tot meer omvattende beschouwing, aanleiding mogten geven. Mij is èn onze tijd èn de poëzij lief, en gelukkig zou ik mij achten, iets te kunnen bijdragen tot eene verzoening, eene vereeniging, in beider belang zoo wenschelijk, door beider opregte beminnaars zoo vurig begeerd.
En zou die verzoening onmogelijk zijn, zou er werkelijk onverzoenbare strijd, onoplosbare tegenspraak bestaan tusschen de rigting en roeping onzes tijds, en de poëzij? Maar wat is dan de poëzij? Is zij niet - als elke kunst - een streven ter verzinnelijking van het schoone, ter uitdrukking van het ideale in stoffelijke vormen? Ik weet wel, deze algemeene en zoo onbepaalde definitie zal hun niet voldoen, die vóór alles en van alles naauwkeurige, mathematisch-juiste omschrijvingen vorderen: eene andere te geven is mij evenwel onmogelijk. Het is niet wel doenlijk, het ideale anders dan langs negatieven weg te omschrijven: het bewustzijn van het ideale leeft in ons, meer of minder helder en zuiver, doch het onder woorden brengen, kunnen wij niet. Ook van het schoone is het onmogelijk eene definitie te geven, tenzij men zich vergenoege met de zeer oude, zeer treffende

{==111==} {>>pagina-aanduiding<<}
en diepzinnige bepaling: het schoone is de zigtbare verschijning van het ware, en men nog blijve gelooven aan de edele en liefelijke trilogie van het schoone, goede en ware. Maar slechts tot zulken als daaraan gelooven, wensch ik te spreken, tot hen, die de innige éénheid van wat waar, schoon en goed is, begrijpen, die het onbevallig-goede niet goed, het onzedelijk-schoone niet schoon, noemen. - Maar is dan de poëzij als kunst - ja, als de hoogste en voortreffelijkste der kunsten - niet iets algemeen-menschelijks, iets in aard en wezen van tijd en plaats onafhankelijks; is het begrip van, het gevoel voor, het schoone, en het daarmede verbondene, daaruit voortvloeijende streven, om dat begrip een vorm, dat gevoel eene uitdrukking te geven, niet van alle eeuwen en alle volken? Immers heeft de poëzij altijd en overal, waar de mensch ontwaakte tot bewustzijn van zich-zelven, hare tolken gehad, immers zijn hare liederen aangeheven geworden in alle talen, indien al niet de taal-zelve haar eerste lied was? Daarom, zoo lang de mensch, mensch blijft, zoo lang het bewustzijn van, de zucht naar het ideale in het diepst zijner ziele leeft; zoo lang hij uit den strijd en de schijnbare verwarring der wereld het oog zal opheffen naar eene hoogere éénheid en harmonie, zonder welke die wereld hem een gruwzaam spel, een vreeselijke chaos is, maar met welke zij hem wordt een tooneel der verhevenste wonderen, eene openbaring der teederste liefde en der hoogste wijsheid; - zoo lang zal de poëzij leven, leven, onbewust en sluimerend, in de borst van duizenden, zal zij spreken, luide en schoon, door den mond dier weinigen, die als tot tolken en priesters der menschheid door God zijn gewijd. De poëzij, de kunst in het algemeen, is inderdaad en zeer wezenlijk verwant aan de godsdienst: niet omdat zij zich, als deze, de zedelijke vernieuwing des menschen moet ten doel stellen, maar omdat de voorstelling der waarachtige
schoonheid tevens die der zuivere waarheid en der volkomen heiligheid is; omdat zij door de aesthetische ontwikkeling van den mensch ook zeer krachtig bijdraagt tot zijne zedelijke, harmonische vorming. Ja meer, is niet elke godsdienst, als symbolisering der idee van het oneindige, na aan de kunst verwant en van deze onafscheidelijk, alzoo dat de meer of minder zuivere uitdrukking dier idee in de godsdienst, zich ook steeds afspiegelt in de meer of minder aesthetisch-volmaakte

{==112==} {>>pagina-aanduiding<<}
vormen der kunst? Zoo lang dus in de menschelijke ziel, nevens den zin voor het ware en goede, ook die voor het schoone zal leven, zoo lang zal nevens godsdienst, wetenschap en regt, ook de kunst, de poëzij, onsterfelijk zijn.
Maar het zegt weinig, dat de gave der poëzij leeft in den boezem van velen of van enkelen, zoo lang de sluimerende gave niet wordt opgewekt, niet als scheppende kracht, als kunst, in het leven treedt. En hoe zal zij dit, indien haar in de omringende wereld, de voorwerpen ontbreken, de stof, waaraan zij de vormen moet ontleenen voor de beligchaming der onstoffelijke gedachte, des eeuwigen ideaals? Doch hoe zouden die haar ooit kunnen ontbreken? Immers haar hoogst, haar eenigst voorwerp bijna, is de mensch, de mensch, altijd dezelfde, met zijne driften en neigingen, zijne vreugde en zijne smarten, zijn lijden en strijden, zijn hopen en droomen, in al de perioden en phasen zijner ontwikkeling. Immers ligt voor haar, ter ontleening der rijkste vormen, ter meest veelzijdige bearbeiding, het groote boek der Gods-openbaring opengeslagen, in de wereld des stofs en in de wereld des geestes, in de natuur en in het leven.
De natuur en het leven. Doch wat is de natuur voor den dichter: moet hij zich in hare beschouwing, in hare bewondering verliezen, moet hij zich in haar heiligdom als opsluiten, en hare nooit volprezen schoonheid verheerlijken in zijn lied? Moet hij de bloemen des velds, de ruischende wouden, de schuimende beek, die van de rotsen schiet, of tusschen lagchende oevers dartelt; de eeuwige bergen met hun kroon van smetteloos sneeuw, door de morgen- en avondzon gekleurd; den razenden storm, die de zeeën schudt in haar kom en doet steigeren tegen de sidderende kust; den schorren donder, die in de afgronden gromt en de echo's der bergen wekt; - moet hij, in een woord, de zinnelijk-waarneembare natuur bij uitsluiting, of ook bij voorkeur, kiezen tot voorwerp zijner poëzij? Neen, de natuur blijft altijd buiten ons, ons altijd vreemd, zij staat in geen regtstreeksch, geen onmiddellijk verband met ons denken en gevoelen. Wij leven te midden van haar, wij maken zelven een deel van haar uit; zij is voor ons de bron van oneindig veel liefelijks en schoons, van rijk en zuiver genot; het voorwerp van onze ernstige, onophoudelijke beschouwing en bestudering, een onafzienbaar veld ter bearbeiding, een grenzenloos gebied ter verovering; -
{==113==} {>>pagina-aanduiding<<}
maar zij heeft niet met ons het leven gemeen, het leven des geestes; geen hart klopt ons tegen in haar boezem; hare ijzeren noodzakelijkheid, hare onbuigbare wet schrikken ons af, meer dan zij ons aantrekken. Dit is zóó waar, dat de eerste indruk, dien de natuur op den wetenschappelijk-onontwikkelden mensch maakt, niet die is van eene liefdevolle, zorgende moeder, maar van eene vreeselijke, geheimzinnige, schier vijandige magt, onder wier looden schepter de zwakke mensch, de hulpelooze individu, verpletterd wordt. Daarom kan de natuur nooit eene andere, dan ondergeschikte rol in de poëzij vervullen; daarom krijgt zij voor den dichter eerst dán beteekenis, wanneer hij in haar niet maar de
oneindige verscheidenheid der vormen, de som der vlugtige, onzamenhangende verschijnselen ziet, maar de openbaring der eeuwige gedachte, de verzinnelijking der hooge ideeën: orde, zamenhang, éénheid. Slechts dit vorderen wij: die openbaring der natuur zij geene fantastische, geene willekeurig-uitgevondene; en opdat zij dat niet worde, vorderen wij van den dichter, dat hij de natuur zal bestuderen met ernst en liefde, dat hij zal leeren haar te verstaan en, zooveel ons gegeven is, te begrijpen. Niet dat hij afdale tot al de bijzonderheden der verschillende natuurwetenschappen; - maar hij moet, aan de hand der wetenschap geleid, het geheel in verband en zamenhang leeren overzien, hij moet de wijsbegeerte der natuur, in den waren zin des woords, kennen, opdat niet de kranke verbeelding of het overprikkeld gevoel het beeld der natuur in zijne ziel benevele of misvorme. Hij moet toch gedurig aan die natuur zijne beelden en vormen ontleenen: hoe zal hij het kunnen, met waarheid en juisten takt, indien hij nooit geleerd heeft de vormen en verschijnselen der natuur-zelve gade te slaan, te onderzoeken, te begrijpen? Hij moet in de natuur de openbaring der gedachte zien: maar welke gedachte zal uit de stof tot hem spreken, indien die stof, in hare wetten en verschijnselen, hem geheel onbekend is, en hij alzoo ter opsporing der verborgen gedachte slechts zijne fantazie ten gids kan nemen? Wij hebben genoeg, en te over, van dat ongelukkig fantazeren over de natuur, waarbij de ledige pracht van den vorm slechts noode de armoede der gedachte verbergt; - genoeg ook, van die flaauwe, ziekelijke, door-en-door valsche natuurbeschouwing, waarbij telkens sprake is van de onschuld der bloemen,

{==114==} {>>pagina-aanduiding<<}
de kuischheid der maan, de melancholieke zuchten van den avondwind, en dergelijke dwaasheden meer; of waarbij - erger nog! - de vrijheid en onbedorvenheid der natuur worden gesteld tegenover de gebondenheid en slechtheid der menschen! Evenzoo moest de dichter onzer dagen zich wachten voor de niet minder groote dwaasheid eener zekere piëtistische natuurbeschouwing, waarbij zij dienstbaar wordt gemaakt aan de verzinnelijking van sommige geijkte dogmen eener kerk, en gedwongen om b.v. de leer der erfzonde, der verlossing, enz., te prediken. Om de poëzij van al dien wansmaak, dien bijgeloovigen onzin te verlossen, is werkelijk geen ander middel dan de beoefening der wetenschap, die de waarheid leert zien en verstaan; en een genoegzaam ontwikkeld aesthetisch gevoel, dat ons alleen in de voorstelling van het ware, het schoone erkennen doet. - Blijft ons dan niets, dan de naakte, koude werkelijkheid, de entgötterte Natur? Neen, ons blijft de rijke, de prachtige, de eeuwig-ware natuur, de onuitputbre bron van zoo oneindig veel schoons en goeds en liefelijks, de heerlijke openbaring der Gods-gedachte die in haar leeft en uit haar spreekt, voor wie ooren heeft om te hooren en een hart om op te merken. Ons blijft de waarachtige dichter, die dat woord der Godsopenbaring in zich opneemt en verstaat, die weet dat hij de vormen der natuur niet bloot moet kopiëren, maar dat hij, door de bezieling zijner gedachte, haar nascheppen moet; de dichter, die weet dat zij voor hem symbool moet zijn, naar het schoone, diepzinnige woord des grooten dichters - groot ook als natuurdichter -

‘Alles Vergängliche 
Ist nur ein Gleichnisz.’ 

En zou onze tijd zulke natuurpoëzij vijandig, voor haar ongevoelig zijn? Mij dunkt, eene schoone roeping ware den dichter weggelegd, zoo hij in dien geest voor ons het boek der natuur wilde openslaan. Juist in onzen tijd, nu de natuurwetenschappen met zulke reuzenschreden zijn voortgegaan op de bane der ontwikkeling, nu zij op zoo vele en zoo schitterende veroveringen mogen roemen en zich aanspraak hebben verworven op den dank der geheele menschheid; - maar nu ook de eenzijdigheid van het materialisme dreigt,

{==115==} {>>pagina-aanduiding<<}
nu voor velen elke kennis en iedere wetenschap, behalve die der stoffelijke wereld, ijdele inbeelding, voor 't minst nuttelooze hersenkwelling schijnt; nu in die natuur-zelve alles zich schijnt op te lossen in chemische en physische krachten, in atomen en stofwisselingen, en alleen wat zigt- en tast-, weeg- en meetbaar is, regt van bestaan schijnt te hebben; - juist nu wacht den dichter der natuur eene grootsche taak. Hij beuzele niet over allerlei sprookjes van het schemerdonker, hij mijmere niet in het spookachtig-bleeke maanlicht, waar de voorwerpen in vervloeijen en de omtrekken beven en schemeren in den blaauw-grijzen nevel; - maar trede, wèl uitgerust en toebereid, in den helderen dag, in den vollen glans der zonne, en sla vrij en open zijn vorschend oog in het ronde. Hij zoeke in de natuur geen afdruk zijner eigene wisselende zielsgesteldheid of eene verzinnelijking van zijne geliefkoosde denkbeelden; - maar, doorgedrongen in den tempel der wetenschap, leide de kennis der stoffelijke wereld en harer verschijnselen, hem op tot het verstaan en begrijpen der onstoffelijke gedachte, die deze verschijnselen bepaalt, regelt, bezielt, en die zich slechts aan den geest en het hart des menschen ontdekt. Priester van den geest in den grooten tempel der natuur, beziele zijn woord de sluimerende, zwijgende schoone op haar prachtig rustbed; zij hij de tolk des eeuwigen Gods, die zich openbaart ook in de stof; stijge zijn lied, zijn vurig lof- en danklied, als uit aller schepselen naam, omhoog tot dien Vader der geesten van alle vleesch, in wien en door wien alles leeft wat daar is. Waarlijk dichter, brenge hij ons der natuur nader, make hij ons haar dierbaarder, dan eenig onderzoeker kan of vermag te doen, door ons in haar te doen zien een beeld van ons eigen geestes- en gemoedsleven; leere hij ons hare taal, haar verheven, goddelijk-schoon raadselschrift verstaan; ontsluijere hij ons den ‘geest in de natuur’ - hij alleen kan en mag het,
geen natuuronderzoeker - opdat zij niet voor ons ontaarde in wat zij voor velen dreigt te worden: een zamenstel van onbezielde, onbewuste krachten, van vlugtige verschijnselen, een eindelooze kringloop van worden en vergaan.
De natuur en het leven. Ja, vooral, bovenal het leven: dat is de rijke, de onuitputtelijke, de immer frissche bron der hoogste, der schoonste, der waarachtige poëzij; en vor-
{==116==} {>>pagina-aanduiding<<}
deren wij van den dichter, dat hij de natuur zal bestuderen, nog veel meer en veel nadrukkelijker vorderen wij van hem, dat hij het leven zal bestuderen niet slechts, maar zal leven. Zoo iemand, dan moet de dichter uitgaan in de menschenwereld, om die in al haar werken en streven, in al haar vormen en uitingen te leeren kennen, om te leeren begrijpen, wat er in en om hem leeft en zich beweegt. Ik zeide het reeds, de mensch is het hoogste, ja, ik durf beweren eigenlijk het eenige, voorwerp der poëzij: de natuur is alleen in zoo verre belangrijk, als zij met het denken en gevoelen des menschen wordt in verband gebragt; op zich-zelve is en blijft zij ons vreemd: decoratie van het groote wereldtooneel, waar slechts één speler - de mensch - optreedt. Alleen het menschelijke treft ons, trekt ons aan, alleen het menschelijke verstaan wij, en ook dat alleen, voor zoo ver het in ons eigen binnenste waarheid geworden is. Wat wij nooit gevoeld, nooit in ons harte ervaren hebben, blijft ons eeuwig onverstaanbaar: ook in dezen zin is er eene phanerosis en eene apocalypsis, eene openbaring en eene ontsluijering; en waar de laatste niet plaats grijpt in eigen geest en hart, blijft de eerste voor ons dood. En opdat dit geschiede, opdat de phanerosis, de objektieve openbaring, ons apokalypsis, subjektieve ontsluijering, worde, zijn twee zaken noodig: zelfkennis en kennis van het leven rondom ons. Daarom dale de dichter af in de diepten, de nooit gepeilde diepten van eigen ziel en hart, leere hij verstaan wat hem dáár geopenbaard wordt, leere hij vóór alles den mensch in zich-zelven kennen, zich rekenschap geven van eigen denken en gevoelen, van eigen willen en streven, van eigen krachten en roeping, zich ontwikkelen tot
zelfbewustheid. Evenwel, dit is niet genoeg, ja, dit kan zelfs niet geschieden tenzij hij tevens open oog en oor, open zin en hart hebbe voor het oneindig-geschakeerde, voor het onuitputtelijk-rijke menschenleven rondom hem, voor het woelen en worstelen en werken, voor het lijden en strijden, der nimmer rustende, der steeds bewogen, steeds op- en voorwaarts strevende maatschappij. Hij moet ze leeren verstaan, die duizende stemmen en geluiden, die voor het oor des oningewijden versmelten tot één eentoonig ruischen in de lucht; hij moet ze leeren begrijpen, die teekenen der tijden, wier bestaan de onnadenkende zelfs niet vermoedt; hij moet het weten te ontcijferen, dat geheimzinnig

{==117==} {>>pagina-aanduiding<<}
raadselschrift aan den wand, dat den weelderigen wellusteling doet opspringen van zijn rustbed en sidderen en verbleeken, dat den waanwijze verstomt en den schrik slaat in het harte der menigte. Alleen door deel te nemen aan het denken en gevoelen, aan het leven en streven zijns tijds, kan de dichter - hierin elken mensch gelijk - tot volle bewustheid van zichzelven komen; alleen daardoor kan hij het menschelijk leven in de oneindige verscheidenheid zijner vormen en uitingen leeren verstaan; alleen daardoor kan hij hopen immer voor zijn tijd nuttig te zullen zijn. Afzondering, afsluiting leidt op elk gebied onvermijdelijk zeker tot eenzijdigheid, tot dorheid, stilstand, tot een ziekelijk overdreven subjektivisme. Een ziekelijk overdreven subjektivisme: want er is ook een gezond, betamelijk subjektivisme. Wij vorderen niet van den dichter, dat hij, bij die deelneming aan het groote menschenleven rondom hem, zijne individualiteit zal inboeten, en niets meer zal worden dan eene echo der stemmen, die om hem ruischen, een afdruk der maatschappij, waarin hij zich beweegt. Neen, integendeel: geen waarachtig dichter is denkbaar, zonder eene krachtig ontwikkelde, veelzijdig, harmonisch gevormde, individualiteit. Maar die krachtige, die harmonische, die veelzijdige ontwikkeling is alleen mogelijk door gedurige, veelzijdige aanraking met zijne medemenschen, van wie hij overneemt, aan wie hij mededeelt. Op het gebied des geestes mag tolboom noch grenspaal staan, en moet onbeperkte ruil- en handelsvrijheid heerschen. Afzondering, opsluiting leidt immer tot eenzijdigheid, die onverzoenlijke vijandin der waarheid. Immers, niemand is het gegeven de volheid des levens in zich-zelven te verwezenlijken, of zonder aanraking met anderen zich in hun denken en gevoelen te verplaatsen. Sluiten wij ons in ons-zelven af, dan wordt ons slechts een klein deel van het menschelijk leven bekend, slechts ééne zijde - misschien wel eene zeer bekrompene en onaantrekkelijke
- wordt ons openbaar, en wij zijn aan de misleiding blootgesteld, in dat gedeelte het geheel te zien. Eenmaal in dien beperkten kring - waar ook de ware zelfkennis onmogelijk wordt - opgesloten, leeren wij er ons zoo spoedig op ons gemak bevinden, ons zoo welbehagelijk bewegen in den engen omtrek der steeds in zich-zelve wederkeerende gedachte; wij verliezen meer en meer het vermogen om wat buiten dien kring ligt,

{==118==} {>>pagina-aanduiding<<}
te begrijpen, op te merken zelfs, en komen er langzamerhand toe, op alles, wat wij niet zijn, uit de hoogte, met minachting, met hoon en smaad, neêr te zien. In het gewone leven wordt zulk een mensch een bekrompen, onbruikbaar, nutteloos wezen; in de wetenschap, een halstarrige dogmatikus, de slaaf van een systeem; in de poëzij, een autobiograaf, een dichter, die in natuur en leven slechts oog en oor heeft voor wat overeenstemt met zijne bijzondere geest- of gemoedsgesteldheid, die beiden slechts van zijn eenzijdig standpunt kan bezien, die onvermogend is buiten zich-zelven te treden, en die onder elken vorm en iedere gedaante steeds zich-zelven, en alleen zich-zelven, en dan nog meest van ééne zijde, zal schilderen. Zeldzame gaven, een heerlijke aanleg en een zamenloop van zeer bijzondere omstandigheden werden vereischt, om een der beroemdste dichters dezer eeuw, ondanks zijne jammerlijke eenzijdigheid en treurig subjektivisme, tot die hoogte te verheffen, die toejuiching te verwerven, die- ofschoon in mindere mate - ook het nageslacht hem waardig zal blijven keuren. Maar waar zijn die misleiders of misleiden, die het hebben gewaagd, zonder byrons genie en byrons dubbelzinnige - maar even daarom te meer uitlokkende - aureool, in byrons spoor te treden? Wie gedenkt ze thans nog, die sombere zangers, die dichters der smart en der wanhoop, die - zelven soms de vrolijkste, de onschadelijkste jongens ter wereld - zich het voorkomen gaven van gefolterde martelaars, of voor de rust der maatschappij gevaarlijke dweepers, voor wie het leven, op hun achttiende of twintigste jaar, geen genot of vreugd meer had, die daar heen gingen, met somberen weemoed op het gelaat, doffe wanhoop in den blik, bittere minachting om de zaâmgeperste lippen, met los-omgeknoopten das en verwilderde hairen, wandelende beelden, zoo zij hoopten, van ‘self-exiled
harold’! Wie herinnert ze zich nog, anders dan met schrik en bespotting tevens, die ongelukkige lijders aan eene unheilbare Weltschmerz, die benaauwde en benaauwende Heimweh-kranken, wie de vrijwillig-opgeladen last der wereldhervorming zoo zwaar op de zwakke schouderen drukte, en die, tot troost en vermeerdering tevens van hunne ellende, nog zingen moesten, en hun beknelde harten, hun onlust en zelfkwelling uitstorten in een akelig lied? En de oorzaak dier treurige, dier ziekelijke verschijnselen, waar

{==119==} {>>pagina-aanduiding<<}
lag zij, dan in eene volstrekt eenzijdige, overdreven-subjektieve, en juist daarom valsche en onware, wereld- en levensbeschouwing, waarbij beiden zich den dichter vertoonden, niet gelijk zij waren, maar gelijk ze zich afspiegelden in zijn somber, beneveld gemoed? Daarom zij het den dichter ten ernstigste toegeroepen: bestudeer met onbevangen blik het leven in u en het leven rondom u, zet uw hart open voor de wereld, opdat gij haar beeld zuiver leert opnemen en gezuiverd wedergeven.

‘Greift nur hinein ins volle Menschenleben’ - 

zong goethe reeds; en hij voegde, op uitstekende wijze, bij de les het voorbeeld; en zijn woord werd tallooze malen herhaald, als motto voor vele dichtstukken geplaatst: maar werd het ook even zoo vele malen regt begrepen en betracht? Het is zoo, er behoort vrij hooger aanleg, rijker talent, veelzijdiger studie toe, om het menschenleven, - al is het ook slechts het leven en de geschiedenis van één enkel hart, ééne enkele ziele, - te begrijpen, te schilderen, te ontwikkelen, dan om een morgen- of avondstond, een lente- of herfsttafreel te bezingen, of zijne eigene invallende gedachten en gewaarwordingen op rijm te brengen: - maar zou het der poëzij schaden, indien dat overtalrijk en luidruchtig ras der verzenmakers tot zwijgen werd gebragt? Zou het geene winste zijn, groote en heerlijke winste, wanneer in plaats van dat eentoonig en gedachteloos gerijmel van allerlei half- en kwart-talenten, zich de stem mogt verheffen van één groot, één waarachtig dichter, die onzen tijd het lied des levens zong, die vorm en uitdrukking gaf aan de groote gedachten en denkbeelden onzer dagen, die de eenheid en harmonie zag en toonde in dit bont verscheiden, dit chaotisch-woelende heden, die, kind zijns tijds, genoeg boven zijn tijd stond om waardig tolk te zijn van de Muze der negentiende eeuw?
De Muze der negentiende eeuw! Speelt er niet een spotachtige glimlach op uw gelaat, schudt gij niet droefgeestigtwijfelend het hoofd, gij half-vergeten dichter, bij het hooren van dit woord? De Muze der negentiende eeuw! Helaas! helaas! de Muze is verre, verre weggevlogen; zij, de schuchtere en bloode, die de onheilige blikken schuwt, en de stilte lieft, zij is gevloden voor het woest rumoer, het ruw gedruisch en gewoel dezer dagen. Zij is gevloden voor het gesnuif en

{==120==} {>>pagina-aanduiding<<}
gestamp en gebriesch, voor de vuile rookwalmen en gloeijende fornuizen onzer fabrieken; wij hebben met onze meêdoogenlooze spoorwegen hare stille heiligdommen verstoord, met beitel en houweel hare woonsteden verwoest. Zij is gevloden voor den harden, rusteloozen, werktuigelijken, verstompenden arbeid onzer machine-menschen, voor het onverpoosd, angstighijgend, zwoegen en jagen naar voordeel en genot, voor den vast-naderenden Mammon op zijn gouden zegekar, door duizenden bij duizenden omstuwd en juichend voortgetrokken, immer voort, terwijl de zware wielen pletterend gaan over zoo menigen der rampzalige aanbidders van den vreeselijken god! Neen, de negentiende eeuw heeft geene Muze, of het moet de Muze van den rijkdom, van den wellust, van het zingenot, de ontëerde Muze van het materialisme zijn, op wier omwolkt voorhoofd het teeken eener euvele verwantschap staat geprent: - de rigting van onzen tijd is onvereenigbaar met poëzij!
Zou het waar zijn, of liever is deze vlugtig aangeduide rigting werkelijk die van onzen tijd? Van schromelijke eenzijdigheid zou hij blijk geven, die het geschetste tafereel geheel onwaar wilde noemen, die zou willen loochenen, dat in onzen tijd een praktisch materialisme magtig heerscht, 't welk - veel gevaarlijker dan het theoretische - een verderfelijken invloed oefent op elk gebied, in kerk en staat, in wetenschap en kunst, in huisgezin en maatschappij; een materialisme, dat overal en altijd het schoone aan het nuttige, het ideale aan het voel- en tastbare, het toekomende aan het tegenwoordige, het waarachtig-goede aan het voordeelige, leert opofferen; een materialisme, dat alle zielsverheffing, elk gevoel des harten, al wat schoon is en edel en goed, vijand is, vijand der poëzij zoo wel als der godsdienst, schoon het beiden onder zijn looden schepter wil doen bukken. Maar van niet mindere eenzijdigheid zou hij te beschuldigen zijn, die in dat heerschend materialisme de geheele uitdrukking dezes tijds zou willen zien, die zou willen beweren, dat daar niets tegenover stond, dat geene andere en betere rigtingen die verderfelijke, moordende rigting bekampten; die het oog zou sluiten voor het ernstig streven van onzen tijd naar waarheid, op elk gebied, waarheid, gezocht - gelijk het behoort - ook ten koste van wat ons het hoogste en dierbaarste geldt; die het

{==121==} {>>pagina-aanduiding<<}
gevoel zou miskennen, dat de hedendaagsche menschheid tot handelen dwingt, ook al is dat handelen vaak zoo ondoordacht en onbesuisd, het duister gevoel, dat haar voortdrijft naar eene toekomst, waarvan zij zich zoo veel belooft, ofschoon die in nevelen en wolken blijft gehuld. Dat gevoel van onvoldaanheid met het heden, dat bijkans instinktmatig bewustzijn, dat de tegenwoordige toestanden slechts een tijdperk van overgang zijn, voorbereiding van grootere dingen, leeft, meer of minder helder ontwikkeld, in alle denkende en gevoelende menschen dezes tijds. Men heeft gezegd, elke tijd is een tijd van overgang, van het verledene naar het toekomende: dit is in het afgetrokkene waar, maar in de toepassing op het leven, 't zij des menschen, 't zij der menschheid, is het een sofisme. Er zijn zeer zeker in het leven, zoo des enkelen als der volken, perioden van overgang, wanneer een zeker tijdperk des levens wordt afgesloten en een nieuw zich gaat openen. Dan, eer die nieuwe toestand is ingetreden, is het die tijd van gisting der elementen, van botsing van strijdige krachten, van ontwikkeling en viering van allerlei onvereenigbare beginselen en rigtingen; die tijd van woeling en onzekerheid, van zoeken en tasten, van proefnemingen en avonturen, dat proces der wording, waaruit eindelijk de nieuwe orde, de nieuwe schepping te voorschijn treedt. In zulk een tijd leven wij, en in dat proces der transformatie, der wedergeboorte, is alles begrepen: godsdienst en wetenschap, kunst en maatschappij. Zulk een tijd heeft zijne eigenaardige grootheid, zijne hooge belangrijkheid voor den opmerker, die zich gelukkig gevoelt midden in zulk eene wereld-historische beweging geplaatst te zijn, ook al doet zij hem zware eischen; maar of die tijd ook regt geschikt, ook de meest gunstige voor de poëzij is, zouden wij bijna durven betwijfelen. Niet alsof de poëtische elementen zouden ontbreken: verre van daar, ze zijn in overvloed aanwezig, gelijk overal waar volle,
krachtige levenswerkzaamheid, strijd, ontwikkeling, beweging is; - maar juist de overmeesterende kracht dier werkzaamheid, het gewoel des strijds, de snelle gang der ontwikkeling, de heftigheid der beweging vorderen al de aandacht, eischen de aanwending aller krachten, aller gaven van hen, die midden in het gewoel en de beweging zijn geplaatst. Te midden der schuimende branding, bij het loeijen van den noodstorm, bij

{==122==} {>>pagina-aanduiding<<}
den donder des geschuts, bij den heftigen kamp der hartstogten in onze ziele, is het zeer weinigen gegeven, te zingen. Later, als de voet het veilige strand zal drukken, als de vrede en kalmte zal zijn hersteld, als de bruischende hartstogt zal zijn bedaard, dan zal het bewogen gemoed des dichters wederkeeren tot dien staat van rust en harmonie, die het ten spiegel maakt der wereld; dan zal hij bij magte zijn om het aanschouwde en ondervondene zich op nieuw voor te stellen, en het, scheppend en dichtend, in zuivere, aesthetische vormen weder te geven. Welligt zal het hem mogelijk zijn, ook midden in den strijd en de woeling, zijn gevoel, den indruk des oogenbliks, uit te storten in een vurig lied; - zou misschien niet hierin de reden moeten gezocht worden van de betrekkelijke voortreffelijkheid der lyrische poëzij onzer dagen boven epische of dramatische; - maar eene zuiver objektieve, kalme wereldbeschouwing van hem te wachten, is bijna niet mogelijk. Aan slechts zeer enkele gunstelingen der Muze - misschien tot hiertoe aan een tweetal slechts - valt het voorregt te beurt, als de goden op den helderen Olympus, in ongestoorde kalmte, met onbenevelden blik, neder te zien op het woelen der baren, en het woeden der volken. Zie het aan de poëzij der negentiende eeuw. Is zij tot dusver - voor zoo veel zij zich heeft losgemaakt van de inspiratie der achttiende - wel eigenlijk iets anders geweest dan een onstuimig zoeken en tasten, in den blinde vaak, een pogen en streven, eene ‘Sturm- und Drangperiode’? Hier, de overdreven subjektieve Byroniaansche school der wanhoop en wereld-verachting, des hoogmoedigen twijfels en der bittere spotternij. Toen, nadat deze treurige school al zeer spoedig de kranke en schrale bron harer inspiratie had uitgeput, met en nevens haar een eerst buitensporig, straks half waanzinnig romantisme, dat in het verbreken van alle banden - ook de meest wettige - in het schenden van alle wetten en regelen, in het
aandruischen tegen al het dusver erkende, in het teugelloos vieren der dolste fantazie, zijn hoogsten roem en weldra het onbedrieglijk kenmerk van 't genie zag. Straks, in dat land, dat zich beroemt aan het hoofd der beschaafde wereld te staan, de beruchte school van de ‘poétique du laid’, die hare voorwerpen bij voorkeur ging zoeken in de benedenste lagen der maatschappij, in de verblijven der ellende en der misdaad, in de holen der

{==123==} {>>pagina-aanduiding<<}
ontucht, in de kerkers en op de galeijen; die school, die het verachte, het verworpene, het onreine, met den nimbus der poëzij trachtte te omstralen; die ligchamelijke of zedelijke wanstaltigheid in de stootendste contrasten met onmogelijke deugden of betooverende vormen bijeenbragt; die schandelijke school, die den dierlijken hartstogt, den zinnelijken lust, de ongeregelde begeerte, ontucht, overspel, oproer, moord, communisme, op allerlei wijzen en onder allerlei vormen, verheerlijkte, bezong, schilderde. O, de negentiende eeuw zal voor de regtbank der historie het hoofd ootmoedig moeten buigen, sints eene zoo smadelijke, zoo verachtelijk-onreine smet op haar kleeft! Of wel, zie de poëzij ontaard in een jammerlijk-belagchelijk spel met woorden en klanken en rijmen; zie de goddelijke Muze, als ware zij eene kermiskunstenares, gedwongen te wedijveren met de vormen en toonen der natuur, om die af te beelden en weder te geven in haar lied: de vlugt en den zang der vogels, het ruischen der boomen, den snellen bliksemstraal, de bewegingen en wendingen van een legercorps, het hollende paard, den vliegenden stoomtrekker; - ja, wat niet al! Beklagenswaardige knutselaars, onhandige knoeijers met rijm en maat, die zelfs geen flaauw begrip van kunst, en de grenzen en eigenaardigheden der verschillende kunsten hebben; lage dorpelwachters, die zich priesters der godin wanen, omdat zij haar tempel hebben geschonden, en in geplunderde pleeggewaden optreden voor de ruwe menigte, die hunne hansworstenkuren toejuicht en bewondert! En naast dit zinledig woordenspel zonder eenige gedachte, zie hier de school der diepzinnigheid, der wijsgeerige poëzij; zie hier den dichter, - alleen omdat hij dichter is en krachtens zijne dichterlijke intuïtie en zienersgave, die hem van de moeite des onderzoeks, van de prozaïsche verpligting tot nadenken en studeren, ontheft; - optreden als leeraar der menschheid; hoor hem de hoogste, de moeijelijkste
problemen der wijsbegeerte of der staatkunde behandelen en verklaren, in gedichten, die in duisterheid, onbegrijpelijkheid en ook meestal in ongerijmdheid, waardiglijk wedijveren met de orakelspreuken der oude waarzeggers en zieners, wier discipel en opvolger hij zich zoo gaarne noemt. Of wel, hoor den dichter der negentiende eeuw de middeleeuwen verheerlijken in zijn lied, hoor hem klooster- en ridderlegenden, wonderverhalen en sprookjes voorzingen aan het

{==124==} {>>pagina-aanduiding<<}
ongeloovig-spottend, aan het prozaïsch-burgerlijk geslacht dezes tijds; hoor, hoe hij zijne veelomvattende, ernstige studie der historie, zijne groote belezenheid, te pas weet te brengen in zijn gedicht, dat eene zoo lokale kleur draagt, dat gij, om het te verstaan, verpligt zijt een archaeologischen, misschien wel etymologischen, cursus te gaan houden. - Maar genoeg reeds: ik schrijf geene letterkundige geschiedenis der laatste vijftig jaren; het gezegde moge volstaan, om te vragen of wij geen regt hadden van een zoeken en tasten in den blinde, van eene ‘Sturm- und Drangperiode’, te spreken? Het is zoo, de meeste dier scholen, die wij vlugtig karakteriseerden, zijn uitgebloeid en zwijgen stil, of laten zich nog nu en dan in flaauwer en flaauwer toonen hooren; - maar wat is er voor in de plaats gekomen? Heeft de poëzij onzes tijds reeds een beter vorm, eene waardiger inspiratie gevonden, is zij een anderen weg ingeslagen, die zekerder tot het doel zal leiden? Maar is er niet eene klagt over verval en stilstand in de poëzij, en is die klagt wel zoo geheel ongegrond; is zij niet, terwijl bijkans alle wetenschappen met reuzenschreden vooruitgingen en tot een nieuw leven ontwaakten, na eenige ongelukkige, wanhopige pogingen staande gebleven, en is stilstand - thans meer dan ooit - geen achteruitgang? Het feit valt niet te loochenen; en reeds poogde ik een woord ter verklaring te spreken, door te wijzen op onzen tijd als een tijd van overgang, van strijd en gisting, ontbinding en vorming; een tijd waarin van algemeen geloof en algemeene begrippen, als grondvorm en wet van het algemeene denken en gevoelen, geene sprake kan zijn; waarin de anarchie der meeningen, de onbedwongen vrijheid des onderzoeks op elk gebied, wel de ontwikkeling der wetenschap, maar minder den bloei der dichtkunst, begunstigen. Toch zou het een treurige troost zijn, op de toekomst te wijzen, als die door zijn gehoopten rijkdom, ons zal vertroosten van
de armoede van het heden! Neen, ik hoop en verwacht betere dingen; ik geloof nog aan de komst van de afgebeden Muze der negentiende eeuw, naar wie ons harte smachtend uitziet; ja, bij wijlen is het mij, als vernam ik reeds het geruisch harer vleugelen, als hoorde ik reeds hare stem in menig lied, lied des levens en der gedachte, waar een zuiver diep gevoel, een waar, bezielend denkbeeld, zich uitspreekt in schoone vormen;

{==125==} {>>pagina-aanduiding<<}
een lied uit een warm hart en een helder hoofd, dat verwarmend en verlichtend, troostend, veredelend en bezielend in onze hoofden en harten dringt!
En dat is de roeping der poëzij in onzen tijd: aansluiting aan het leven, ingaan in de werkelijkheid. De conventionele boeijen van een verouderd klassicisme zijn gevallen, het onzigtbaar spooksel, waardigheid der kunst, is verdreven; wij zijn verlost, en voor altijd, van het verpligte en vervelende gezelschap der goden en godinnen van den Olympus, der helden en heldinnen uit de mythologie. Dit ten minste danken wij der romantiek. Het dweepen met toestanden en tooneelen uit de middeleeuwen, het berijmen van oude legenden en bestoven kronieken, het navolgen der zoogenaamde naïeve volkspoëzij: het heeft zijn tijd gehad, en kan ons van geen dienst meer zijn. Mogt de poëzij onzes tijds van de klassieke school leeren de schoonheid en zuiverheid der vormen, de eischen van den goeden smaak en het aesthetisch gevoel te eerbiedigen; van de romantiek, de vrijheid der gedachte, den wijden gezigtskring, die geene conventionele grenzen kent, en zich nieuwe vormen schept, waar de nieuwe idee ze vordert; - is de dichter geen schepper? - Maar mogt zij tevens van beiden vrij worden, om voor zich-zelve de eeuwig-springende ader des levens, des werkelijken levens, te openen, en daaruit kracht en leven en inspiratie te putten. Aansluiting aan het leven, ingaan in de werkelijkheid - dat is de behoefte onzes tijds: open oog en oor, open hart en zin voor het menschenleven, studie, ernstige, gemoedelijke studie der werkelijkheid, der natuur, der maatschappij. Niet dat echt-materialistisch, dat ongelukkig, plat realisme, dat de kunst wil verlagen tot eene bloote kopie, eene werktuigelijk-getrouwe nabootsing der zinnelijk-waarneembare natuur; - laat dit realisme zijn triomfen vieren bij de wonderen der daguerreotypie, der photographie, en al dergelijke handigheden meer, waaraan de naam van kunst zoo onwaardiglijk verspild is. Maar ik bedoel dat echt, waarachtig realisme, dat overal van de werkelijkheid uitgaat, om die daarna te idealiseren, dat immer zich
aansluit aan de natuur, daaraan zijne beelden en vormen ontleent, om die dan te bezielen met de hooge, de levende en levenwekkende gedachte. Ik bedoel dat realisme, dat zich niet afsluit in eene

{==126==} {>>pagina-aanduiding<<}
conventionele, fiktieve wereld, en aan de wereld rondom vreemd blijft; maar dat zin en gevoel en sympathie heeft voor elke waarachtige levensuiting, op elk gebied des geestes; dat het heden te doorgronden tracht, en het woord der Gods-openbaring te lezen poogt in het thans gegeven schrift, en niet slechts in het hiëroglyphenschrift der voorgeslachten. Omdat de poëzij - wil zij gehoor en waardeering vinden bij anderen dan kamergeleerden, voor wie zij toch niet eeniglijk, zelfs eigenlijk niet, bestemd is - de taal des tijds moet spreken, en daartoe dien tijd moet begrijpen; omdat dit realisme, die zin voor realiteit, voor waarheid, op elk gebied, eene behoefte, een karaktertrek onzes tijds is; - daarom is het ook - thans meer dan ooit - behoefte en gebiedende eisch voor de poëzij. Zal zij zich herstellen en oprigten uit dien staat van kwijning en stilstand waarin zij thans verkeert, zal zij in onze maatschappij de plaats innemen, welke haar wettig toekomt, en die niet zonder overgroote en zeer wezenlijke schade ledig kan blijven; - dan is het in de eerste plaats noodig, dat de dichters zich ernstig rekenschap geven van de eischen des tijds, van de hooge verpligtingen hunner heilige roeping. Aan het gemakkelijk, zelfbehagelijk rijmelen over allerlei, in een liefelijk halfdonker der onwetendheid en overprikkelde fantazie; aan het zinledig, gedachteloos zamenflansen van woorden en klanken, aan het berijmen der duizendmaal herhaalde, der meest vulgaire gemeenplaatsen, aan het jammerlijk knutselen en beklaaglijk neuriën van de helaas zoo talrijke, zoo onverbeterlijke verzenmakers, moest toch eindelijk een einde komen. Wie als dichter wil optreden, vrage toch in ernst zich-zelven af, of hij werkelijk iets te zeggen heeft, iets, dat nog door niemand zóó juist, zóó waar, zóó schoon is gezegd; iets, voor 't minst, dat waarlijk verlichten en veredelen, waarlijk stichten en vooruitbrengen kan. Zoo
niet, hij zwijge, en geneze zichzelven van de bespottelijk-kleingeestige eerzucht, berijmden onzin uit te willen kramen. De dichter moet denker, oorspronkelijk denker zijn, in den vollen zin des woords; al de denkbeelden, de gevoelens, de driften, de aandoeningen, die zijn tijd bewegen, moeten in hem weerklank vinden, moeten in zijne ziel zich verbinden tot één harmonisch geheel, van hem eene blijvende uitdrukking, een onvergankelijken vorm,

{==127==} {>>pagina-aanduiding<<}
ontvangen. Hij moet ziener zijn, zijn blik moet verder reiken dan die zijner tijdgenooten: in de oneindige verscheidenheid, in de schijnbare wanorde van het heden, moet hij éénheid en harmonie, in het blinde woelen en streven een voortschrijden naar hooger doel, zien. Hij moet mensch zijn, edel, goed, waarachtig mensch, harmonisch en veelzijdig ontwikkeld, sympathie gevoelend voor al wat menschelijk is, zich niet afsluitend in eigen persoonlijkheid of eigen systeem, maar levende in gemeenschapsoefening met alle groote en goede en edele geesten der menschheid. Van hem moet het gelden:

Homo sum, et humani nihil a me alienum puto. 

Dan trede de dichter op en bewijze ons zijn meesterschap - als gehoorzame leerlingen zetten wij ons aan zijne voeten; - zijn regt tot voorgaan - wij volgen hem gewillig; - zijne goddelijke wijding - wij huldigen en eerbiedigen hem van heeler harte. Och, dat onze prozaïsche, onze materialistische eeuw eens tegenover zulk een dichter op de proef wierde gesteld, of zij nóg onvatbaar en ongevoelig voor de poëzij zou blijken! Verlangend, smachtend zien wij naar hem uit, naar den rijkbegaafde, naar den vurig begeerde, den noode ontbeerde, wien de grootsche roeping is weggelegd, de kwijnende en miskende Muze op te heffen uit den staat harer vernedering, en haar aan het hoofd der beschaving, aan het hoofd van alle kunst en alle wetenschap, op nieuw die plaats te doen innemen, die haar toekomt, die zij reeds meermalen, die zij nog bij den aanvang dezer eeuw, innam. Overvloedig is de stoffe ter bearbeiding, onafzienbaar het veld: een reuzengeest, een arendsblik wordt er toe vereischt; maar wat nood, de waarachtige dichter is schepper, al paste ook, volgens de geestige opmerking van een fijnen, scherpzinnigen kritikus, op de meeste dichters onzer dagen, meer het woord ‘zoeker’. Ja, waarlijk, zij hebben gezocht, ver en wijd, op allerlei vreemde en wonderlijke zij- en bijpaden, en tot hiertoe nog niet gevonden. Mogt ons eerlang, in een nieuw lied, het blij ‘Euréka’ tegenklinken. Wie onzer dichters zal het ons doen hooren?

j.m.


{==128==} {>>pagina-aanduiding<<}

Felice Orsini.

Het leven eens zamenzweerders.

Wie verleden jaar in de Vaderlandsche Letteroefeningen van dezen weinig bekenden Italiaan had willen spreken, had misschien weinig vaderlandsche ooren open gevonden. Maar sedert de moorddadige voetzoekers, den 14den Jan. in de Rue Lepelletier, met meer dan kwâjongens-baldadigheid afgestoken, heeft die naam eene soort van herostratus-vermaardheid (omnis comparatio claudicat!) gekregen. Want voorzeker, hadden de granaten van hem en zijne medestanders hun doel, het hoofd van Frankrijk, bereikt, de scherven zouden gansch Europa om de ooren gesprongen zijn. En nu, nu wil men gaarne meer hooren van den man, die voor het ergste niet teruggebeefd, die tot dit uiterste zijne onzalige plannen vervolgd heeft.
Het valt niet moeijelijk, om deze nieuwsgierigheid te bevredigen: orsini zelf heeft zijne geschiedenis uitgegeven. Nadat hij op Britschen grond en onder Britsche bescherming veiligheid had gevonden, heeft hij de Engelsche drukpers te baat genomen, om het alom te verkondigen, wat hij om Italië heeft moeten lijden en voor Italië hoopt. Het laat zich begrijpen, dat de balling, wiens gemoed vol is van zoo veel, wat hij onder Oostenrijks bereik of Frankrijks oogen niet zou durven zeggen, - dat hij de vrijheid van dit land, die voor Britten wel goed, maar voor Italianen wat groot is, hiertoe te baat neemt, gelijk reeds rufini (*) en anderen hem waren voorgegaan. Een Engelschman, waarschijnlijk een uit de velen, die de ‘Italiaansche zaak’ met der Italianen heillooze droomerijen verwarren, heeft wel als zijn tolk voor het publiek willen optreden. En zoo kwam in het laatst van 1856 te Londen bij g. routledge & Co. zijne autobiographie uit, onder den titel: The Austrian Dungeons in Italy by felice orsini, translated from the unpublished manuscript by j. meriton white (‘De Oostenrijksche Kerkers in Italië, door f.o., vertaald uit het onuitgegeven handschrift door j.m.w.’).

{==129==} {>>pagina-aanduiding<<}

In vele opzigten is dit boek, niet alleen door de actualiteit die het nu gekregen heeft, maar reeds op zich zelf, merkwaardig. De lezer die niet geboeid wordt, tenzij hij beven en sidderen moet, vindt zijne gading in de geschiedenis zijner fameuse ontsnapping uit het fort S. Giorgio. Wie gaarne de minder bekende zijde der hedendaagsche geschiedenis, het zoogenaamd fijne der zaken te weten komen wil, wordt behoorlijk door hem ingelicht over Oostenrijks houding in Italië, mits hij bedenke, dat deze voorstelling zeker niet minder ten kwade overdrijft, dan dit ten goede geschiedt in de gewone officiëele mededeelingen. En eindelijk hebben wij hier een staaltje van een eigenaardig deel der Italiaansche bevolking. Wij hebben in de laatste jaren, helaas! zoo veel en zoo dikwijls gehoord van de Italiaansche democraten, geheime genootschappen en complottenmakers; wij zien hen den oorlog voeren tegen alle mogelijke magten en regeringen met fabelachtige hadnekkigheid; wij hooren telkens van hunne mislukte pogingen, waarin naauwelijks een geregeld plan te herkennen is, maar waarin één en hetzelfde gevoel altijd doorstraalt: haat tegen de bestaande orde van zaken, wraakzucht over doorgestaan leed. Alles wat ons derhalve maar eenigzins verklaren kan, hoe dat gevoel zoo onuitwischbaar diep in de harten van een groot deel der Italianen heeft wortel geschoten, is belangrijk genoeg om er kennis van te nemen.
Gewisselijk, die hardnekkigheid van dat volk in conspireren en complotteren, ondanks alle mislukkingen, ondanks de hopeloosheid hunner zaak; - het is geen gezond verschijnsel, het is eene ziekte. Even als die andere abnormale toestanden des geestes, die men dweepzucht, eerzucht, gierigheid noemt, ware krankheden des geestes zijn, zoo is ook deze eene constitutionele ziekte der ziel, en wel eene van de ergste soort, rampzalig niet alleen voor den zieke zelf, maar gevaarlijk voor de maatschappij. Het is eene monomanie, maar eene manie, die thans, naar het schijnt, epidemisch is geworden, daar zij zoovelen dier ongelukkige bewoners van dat schoone land heeft aangegrepen. Ten allen tijde was hier het land van bravo's en dolken, van intrigues en verraad, getuige de geschiedenis van Italië in de tijden der medici's en borgia's, waaronder de Paus maar al te dikwijls eene waardige plaats bekleedde. Doch nooit is die kwaal zoo algemeen

{==130==} {>>pagina-aanduiding<<}
geweest, nooit heeft zij zoo het hart des volks aangegrepen, als in de tegenwoordige eeuw en de laatste jaren. De geschiedenis van Italië, sedert den tijd der Fransche heerschappij, is bijna eene aaneenschakeling van complotten en opstanden, van allerlei vreemdsoortige pogingen tot revolutie, door de meest verschillende partijen, maar steeds met denzelfden treurigen uitslag ondernomen. Wat al kwaad is er door al die woelingen gesticht! en toch gaan de geheime genootschappen steeds voort in hunne rampzalige werkingen. Zij willen niet inzien, dat zij het kwaad, waartegen zij meenen te strijden, juist verergeren; zij willen niet gelooven, dat zij de welgemeende pogingen tot hervorming zoo dikwijls hebben doen mislukken, dat juist zij al de schitterende verwachtingen van het onvergelijkelijk gewigtige jaar 1848 in rook hebben doen vervliegen; zij willen niet begrijpen, dat hoe langer hoe meer elk welgezind Italiaan hun drijven veroordeelt en vervloekt; - zij blijven werken, en schijnen toe te nemen in onzinnigheid, naar mate hunne zaak door hen zelven meer is bedorven.
Hierbij heb ik in de eerste plaats het oog op de partij, de club, de kliek - wat naam zal men hun toevoegen? - van mazzini, op het zich noemend jonge Italië, waartoe ook orsini schijnt te behooren. Doch men moet vooral niet meenen, dat zij de eenigen zijn, die al dat kwaad gesticht hebben. Zij zijn het niet alleen, die de vrucht van 1848 tot eene misgeboorte hebben gemaakt: er waren toen zoo onnoembaar vele partijen aan het werken en woelen, en vorsten zoowel als volken, behoudsmannen zoowel als liberalen, federalisten zoowel als revolutionnairen, democraten en radicalen van de allerergste soort - elk draagt een deel van die groote, onverzoenbare schuld. Geheel Italië, om zoo te spreken, is krank, alleen de ziekte der Mazzinisten is eene van de ergste. Doch zou deze ziekte aan de algemeene wetten aller krankheden ontsnappen, en niet eenige bepaalde oorzaak hebben? Voorzeker heeft zij dat. Het is gemakkelijk, zich te ergeren over die dwaasheden en gruwelen, waarboven wij, - beter bedeelden! - ons te regt verheven achten, en er de schouders bij op te halen; doch daarmede is het niet verklaard, waarin de kwaal hare oorzaak heeft. Italië is krank, ja; maar ach! het is krank gemaakt, krank, krankzinnig van verdriet. De magtigen dezer aarde en de omstandigheden hebben steeds

{==131==} {>>pagina-aanduiding<<}
zwaar gedrukt op dat benijde, maar niet benijdenswaardige volk. Italië is sedert lang gelijk geweest aan de rijke en schoone erfdochter, die het doelwit en de speelbal wordt van tal van pretendenten, met dat verschil, dat, al was het eenmaal in de magt des eenen vervallen, het daarom nog geene ruste mogt vinden. Italië heeft steeds geboet, en gaat nog gebukt onder de dubbelzinnige eer van den zetel te bevatten van christus' stedehouder op aarde. Dat is de grond van veel, zoo al niet van alle rampen. Daardoor is dat warnet van wereldlijke en geestelijke en allerlei andere belangen ontstaan, waarin het steeds verstrikt blijft; daardoor is het steeds onder den drukkenden, geestdoodenden invloed, ik zeg niet van het Catholicismus, maar van het hiërarchiesch systeem der Catholieke kerk geweest. En hoe is het er nu gesteld, om van alle vroegere beproevingen, die het heeft doorgeloopen, te zwijgen? Dat volk leeft thans in de negentiende eeuw, maar het behoort daartoe niet. In de ontwikkeling, althans van het maatschappelijk en politiek leven, is het minstens eene eeuw ten achter. Maar toch weet en ziet het, wat bij andere volkeren plaats heeft; vooral Frankrijks droomen hebben op hunne gevoelige gemoederen eenen onberekenbaren invloed. Ook zij wenschen en streven naar meerdere vrijheid, naar emancipatie, doch zij hebben de oefenschool der beschaving niet doorgeloopen, zonder welke een volk niet ongestraft zijne handen naar de zegeningen der vrijheid uitstrekt. Van daar dat jammerlijke mislukken van de pogingen tot liberale hervormingen, ook waar zij van de vorsten zelven uitgingen. Het onvermijdelijke gevolg is geweest eene algemeene neiging tot reactie bij die vorsten. Zoo bestaat er eene treurige verhouding tusschen het volk en zijne hoofden, en om het gezag in handen te houden, blijft er voor die vorsten geen ander middel over, dan de hulp der vreemdelingen, der Oostenrijkers in de eerste plaats, en ook der
Franschen.
En die vreemdelingen, zietdaar juist de groote doorn in het oog, het zware juk op den nek des Italiaanschen volks. Oostenrijk, wat in naam Lombardijë bezit, maar eigenlijk gansch Italië dwingt, verstaat de kunst niet, om bloemen te winden om zijne ketenen. Het legt zich aan Italië op als eene vreemde magt en onderdrukt met wapenen en geweld, waar het tegenstand ontmoet. Oostenrijk is de vertegenwoor-
{==132==} {>>pagina-aanduiding<<}
diger van het stelsel van immobiliteit, van absolutisme, en de Italiaan kan op geene verbetering hopen, zoolang die overheerscher hem den voet op den nek zet. Van daar die ééne gedachte: ‘weg met de vreemdelingen!’ die alle Italianen bezielt; van daar al die pogingen, om, hoe dan ook, dien aartsvijand afbreuk te doen. Maar die pogingen blijken tot nog toe ijdel te zijn; Italië slaat slechts de verzenen tegen de prikkels. - Wanneer een volk door de overmagt wordt onderdrukt, zal het òf langzamerhand wegsterven in slaafschheid en demoralisatie, òf, als de wilskracht niet gebroken wordt onder het buigen van het hoofd, zal het, hoe dan ook, zich tegen de overheersching aankanten. Dit is het geval met Italië. Maar als door een zamenloop van omstandigheden en een onoplosbaar kluwen van allerlei strijdige belangen, die pogingen telkens mislukken, dan kan de wanhoop wel een deel der bevolking als van het verstand berooven, dat zij het geduld niet meer hebben, om gunstige omstandigheden - die toch niet schijnen te komen - af te wachten; dan zal de geest van verzet hen met een ziekelijken, zenuwachtigen wrevel vervullen, die hen steeds tot grooter gruwelen voortsleept, zoodat het eindelijk hunne leus wordt: ‘alles en allen tegen ons, dus wij tegen allen!’ - Dit is het geval met mazzini en de zijnen.
Wat Oostenrijk voor Italië en de Italianen is, daarvan geeft orsini's werk ons eene kleine proeve. En wij mogen niet zeggen, dat er aan zijne woorden geen geloof kan gehecht worden, want er komt bijna geen staatkundig geschrift in of over Italië uit, waar niet dezelfde klagt gesproken wordt. Alleen bedenke men, dat de Italiaan ten onregte alleen aan Oostenrijk de schuld geeft van wat ook veel aan de noodlottige omstandigheden, te ingewikkeld, om hier te verklaren, en aan eigen schuld te wijten is.
Wat de Mazzinisten willen, daaromtrent licht hij ons in geenen deele in. Hij bepaalt zich tot de algemeene wenschen naar verdrijving der vreemdelingen en geheele hervorming in het maatschappelijke en godsdienstige, die de meeste bewoners van Italië wel van ganscher harte met hem voeden. Alleen is het er, Gode zij dank! verre van daan, dat zij de heillooze uitersten zullen goedkeuren, waartoe die geheime werkers van ongeregtigheid niet aarzelen hunne toevlugt te nemen.

{==133==} {>>pagina-aanduiding<<}

Wat echter de Mazzinisten zijn, daarover laat het ons wel eenig oordeel vellen. Het zijn rampzalig verdoolden, maar niet, zooals men ze wel wil afschilderen, slechts een hoop gespuis en canaille. De toon, waarin orsini spreekt, is die van verontwaardiging, die ik zelfs in zeker opzigt edel zou noemen, als zijne laatste daad mij niet huiverig maakte om dit woord te gebruiken. Doch dit blijkt uit zijne woorden, dat wij hier iemand voor ons hebben, bij wien de diepste grond van het karakter, neen, waarlijk! niet zoo geheel bedorven en slecht is. Verhevene gedachten en zachte gewaarwordingen wellen soms in zijn gemoed op, en hij zou al eene groote gave van huichelen moeten bezitten, om ze dus te kunnen uitdrukken, wanneer zij niet werkelijk de zijne geweest waren. Wij hebben hier voor ons een man, die als martelaar voor zijne zaak heeft geleden, en in zooverre heeft hij het regt, om gehoord te worden. Moge hij nóg zoo jammerlijk dwalen in de middelen, waardoor hij zijne levenstaak meende te moeten werken, die taak zelve scheen hem goed en edel toe; hij handelt uit overtuiging, en eene overtuiging zóó krachtig, dat zij boeijen noch dood vreest, heeft altijd iets indrukwekkends. Trouwens, wij hebben hier ook nog niet te doen met den onheilstichter, die het op napoleon's leven en Europa's rust heeft toegelegd, maar met den dweeper, die op zijne wijze van Italië's bevrijding droomde, en door kerker noch levensgevaar uit zijne begoochelingen was wakker te schudden.

Als van zelve brengt orsini's verhaal het werk van silvio pellico: Le mie Prigioni (‘Mijne gevangenissen’), ons voor den geest, wat eene Europesche vermaardheid heeft verkregen. De omstandigheden zijn in vele opzigten gelijk, maar welk groot verschil in de personen! De beroemde lijder van den Spielberg heeft de wereld verbaasd door zijn zacht en eindeloos geduld; deze gevangene van San Giorgio spreekt slechts om zijne klagten te doen hooren, en verwondert ons alleen door zijne hardnekkigheid. Doch op het gevaar af van kwalijk begrepen te worden, moet ik toch erkennen, dat de laatste zijne aantrekkelijke zijde heeft boven den eersten. Mij dunkt de lijdzaamheid van s. pellico heeft men te hoog verheven, zij heeft iets liefelijks en zoetelijks, maar te gelijk

{==134==} {>>pagina-aanduiding<<}
weekelijks en lafs, wat ten onregte voor de ware lijdzaamheid des Christens is gehouden. Déze is en blijft mensch en man, en zijne verontwaardiging is natuurlijk. Ziet men echter op de vruchten, op de uitwerking van het doorgestane leed, dan is hij, die het zwakke hoofd heeft gebogen, verre gelukkig te prijzen boven hem, wiens trotsche nek niet gekromd is onder het geweld. De eerste luisterde naar de harde les hem gegeven, en eenmaal in vrijheid gesteld, genoot hij rust en aller sympathie; de laatste wordt er slechts te meer door verbitterd, en voedt in zijn binnenste het vuur der wraakzucht, wat hem zelven verteert, en gansch Europa heeft gedreigd in vlammen te zetten.
Felice orsini werd in 1819, in des Pausen gebied, in de Romagna geboren. Vele dagbladen hebben hem graaf genoemd, doch uit zijn eigen geschrift blijkt van zulken adel niets, hoewel hij tot den beschaafden stand schijnt te behooren. Waarschijnlijk is hem die titel op goed geluk af gegeven, daar de orsini's een van de beroemdste adellijke huizen van Midden-Italië waren, gedurende en kort na de Middeneeuwen. Doch zoo al geen adelbrieven, den geest van oppositie heeft hij zeker van zijnen vader geërfd. Deze, andrea orsini, behoorde reeds tot de liberale partij (zooals hij het noemt) in den Kerkelijken Staat, waarmede wel de erge revolutionnairen zullen bedoeld zijn. Hij verhaalt ons verder van zijn vader niet veel anders, dan dat hij herhaaldelijk gevangen gezeten heeft, en het is meer dan waarschijnlijk, dat deze ook wel deel zal gehad hebben aan den opstand van Bologna in 1831, na de verkiezing van Paus gregorius XVI (1831- 1846), den voorganger van den tegenwoordigen. Het is bekend, dat aan deze algemeene beweging in den Kerkelijken Staat twee jongelingen deelnamen, die er toen belang bij hadden, dat er troebel water werd gemaakt, om in te visschen, louis napoleon en zijn jongere broeder charles louis napoleon bonaparte - de tegenwoordige keizer der Franschen. Merkwaardige wending van het lot! Toen gestreden onder dezelfde vanen des opstands, waarvan hij thans, als de man van orde bij uitnemendheid, de magtigste vijand is; toen geschaard aan de zijde welligt deszelfden mans, van wiens zoon hij thans bijna het slagtoffer was geworden! Is er ook reden,

{==135==} {>>pagina-aanduiding<<}
waarom de lastige dagbladen niet te veel van het aanhangige proces mogen snappen?
Onze jonge zamenzweerderszoon felice besteedde zijne jeugd in de beoefening van twee vakken, uiterst geschikt om hem voor zijne volgende loopbaan te vormen, de juridische en de krijgskundige wetenschappen. Ook in de keuze zijner medgezellen werd hij door zijne politieke opinieën geleid, en de reizen zijner jongelingsjaren dienden hem slechts om voedsel te vinden voor dien geest, die hem zijn geheele leven bijgebleven is. Op 22jarigen leeftijd was hij dan ook reeds lid van ‘een der geheime genootschappen’. In het jaar 1843 en 1844 maakte hij onder deze vanen zijn eersten veldtogt. Het halsstarrig reactionnaire bewind van gregorius XVI had zich alleen door de hulp van Oostenrijkers en Franschen kunnen staande houden, en naauw waren de vreemde uniformen over de grenzen getogen, of in de genoemde jaren brak de opstand in de Romagna en in Rimini op nieuw uit. Van de bergen daalden de opstandelingen neder in de Legatieën, en van den zeekant beproefden de gebroeders emilio en attila bandiera hun stout bestaan. Maar de Oostenrijkers kwamen op de eerste oproeping (die zij trouwens niet eens noodig hadden) terug, nieuwe Zwitsers werden gehuurd, en in plaats van met zeer wenschelijke concessieën werd het onregt met streng geweld gekeerd. Op het schavot en in de gevangenissen moesten de dwazen boeten voor de te praktische wijze, waarop zij hunne idealen tot werkelijkheid trachtten te maken. Zoo zag orsini ook zijn vader uit den schoot zijns gezins en de armen zijner vrouw naar de gevangenis gevoerd, en werd hij zelf den 10den Mei 1844 door vijftien gendarmes opgeligt en in de gelegenheid gesteld zijne eerste kennismaking te hebben met het kerkerleven. Wat van zijn vader geworden is, heeft hij niet kunnen vernemen.
Zijn eerste verhoor voor de militaire commissie, wat slechts 15 minuten duurde, eindigde met de weinig troostrijke conclusie: ‘dat reeds 21 van zijne medepligtigen ter dood waren veroordeeld, en dat hij waarschijnlijk wel de 22ste zou wezen.’ Het lot had echter anders over hem beslist. Hij werd naar verschillende gevangenissen getransporteerd, de eene nog ellendiger dan de andere, en ten slotte, nadat hij eindelijk gehoord had, dat hij levenslang tot de galeijen was veroordeeld, opge-
{==136==} {>>pagina-aanduiding<<}
sloten te Civita Castellana, om van daar naar zijne bestemming Civita Vecchia te worden gebragt. Ziekte, gebrek, vergeefsche pogingen tot opstand en namelooze ellende waren de gewone episoden uit dit tweejarig leven van smarte. Doch, gelijk voor geheel Italië, zoo was ook voor hem het jaar 1846 een jaar van verademing en verlossing. Paus pius IX, die zoo vele goede plannen koesterde, en zoo groote verwachtingen heeft opgewekt, begon de reeks zijner welgemeende maatregelen met eene algemeene amnestie, die hier werkelijk in vervulling kwam, en aan orsini onverhoopt de vrijheid wedergaf.
Men zegt, dat de jonge tak ligtelijk wordt regtgebogen; maar de jonge orsini was niet wijs geworden door de harde kastijding, die hij zich reeds door zijn eerste optreden had op den hals gehaald. Naauwelijks was hij in vrijheid gesteld, of hij ging nu den vijand zijns levens, den Oostenrijker, regtstreeks bestrijden. De liberale rigting, welke de zaken te Rome in steeds klimmende mate namen, wekte allerwege verwachtingen op, dat der Italianen hartewensch, verdrijving der vreemdelingen, eindelijk vervuld zou worden. Te Rome werden reeds zijne kleuren niet meer gezien, dáár was dus voor het oogenblik voor orsini niets te doen. Maar in Toscane, daar steunde het gouvernement nog op Oostenrijk. Voort moest het dus naar Florence, om door een coupde-main het bewind van die vreemdelingenliefde te genezen. Maar men was er op zijne hoede, en de woelgeest werd door de policie over de grenzen getransporteerd. Zijne hardnekkigheid echter, om de Toscaansche regering te helpen, is bijna onbegrijpelijk. In den tijd van ruim een jaar werd hij driemaal gevangen en ten slotte geketend aan de Romeinsche overheid afgeleverd, en nog wist hij weder driemalen binnen de grenzen te komen en de waakzaamheid der policie te ontduiken.
Vreemd is het en jammer tevens, dat orsini zoo weinig in bijzonderheden treedt over zijne lotgevallen en handelingen gedurende juist de belangrijkste jaren van 1848 en volgg. tot 1853. Wij vinden hem in 48 te Rome of deelnemende aan eene poging tot opstand in de Abruzzi tegen het Napelsche gouvernement. Uit andere berigten weten wij, dat hij in 49 onder mazzini ook te Rome was. Na den val van de Romeinsche

{==137==} {>>pagina-aanduiding<<}
republiek zegt hij alleen, dat hij zich naar Genua en Nice begeven heeft, dat hij op den 6den Febr. naar den Kerkelijken Staat vertrok voor ‘eene politieke zending’. Wat het doel van zulke politieke zending was, zooals hij herhaaldelijk schijnt op zich genomen te hebben, meldt hij niet. Wij weten echter, dat de zendelingen van mazzini, na het onderdrukken van de groote vrijheidspoging van Italië, allerwege rondreisden, om het zwaar geteisterde land tot nieuwen opstand aan te zetten en nieuwe nederlagen en teleurstellingen tegen te voeren. Van dezelfde soort zullen ook wel zijne zendingen geweest zijn. Onder een verdichten naam door het Hertogdom Modena reizende, viel hij in handen van de gendarmes, maar hij schijnt het ver gebragt te hebben in de kunst om zulke kwade passen te ontkomen: hij zegt eenvoudig: ‘dat hij zich van hen afmaakte door eene kleine kunstgreep.’
Het is ook zeer opmerkelijk en karakteristiek tevens, dat hij volstrekt geene melding maakt van eene andere episode uit zijn leven. Men weet, dat hij te Venetië onder manin heeft gestreden, echter zonder eenigen belangrijken post te bekleeden, hoewel hij door zijne dapperheid zich gunstig onderscheidde. Was misschien de loijale, edele strijd, die daar tegen de overmagt der Oostenrijkers werd gevoerd, te zeer vreemd aan zijne roeping als conspirateur, dan dat hij zulk eene handelwijs (maar zeker niet de slechtste zijns levens) der vermelding waardig keurde?
In September 1853 had hij weder eene politieke zending te volbrengen, maar werd in Sardinië gevangen genomen. Volgens zijne verklaring voor den commissaris van policie was hij alleen op de doorreize door den Sardinischen staat, om weder aan de Oostenrijkers afbreuk te doen, ‘die hij gehaat had, zoodra als hij hun naam had kunnen uitspreken, en die hij haten zou, zoolang als er leven in hem zou zijn.’ - Tegen het Piemontesche gouvernement betuigde hij geene vijandige voornemens te koesteren. Men vond het echter raadzaam om hem voor een paar maanden te logeren, waar hij reeds meer geweest was en nog meer wezen zou, in de gevangenis, en ten laatste waarschijnlijk het gemakkelijkst, om hem aan boord van eene stoomboot te bezorgen, die naar Engeland bestemd was. - Daar bleef hij vijf maanden, langer liet zijn woelzieke geest hem geene rust.

{==138==} {>>pagina-aanduiding<<}

In den zomer van 1854 verhaalt hij ons weder van allerlei gevaren en zwerftogten door Frankrijk en Zwitserland, onder den naam van tito celsi. Werkelijk hebben nog onlangs de dagbladen uit Zwitserland ons gemeld, dat men zich nog zeer goed zijn verblijf aldaar onder dien naam herinnerde, en men voegt er bij, dat even als deze naam zijn incognito moest bewaren, zoo ook zijn schijnbaar koelbloedig uiterlijk weinig den vurigen geest deed vermoeden, die in dezen revolutionnair woont. Zijn gewone lot, gevangenneming, trof hem ook hier, maar hij wist weder door ‘een weinigje behendigheid en stoutheid’ uit de vingers der gendarmes te ontsnappen. Hij veranderde zijn naam in dien van giorgio hernagh en zette zijne zendelingsreis voort. Den 1sten October verliet hij Zwitserland en begaf zich naar Milaan. Hij moet wel gewigtige redenen gehad hebben, waarom hij deze gevaarlijke reis ondernam, doch oordeelt het niet noodig, of niet raadzaam, om ons dienaangaande in te lichten. Evenmin is het zeer duidelijk, waarom hij van daar over Venetië en Triëst de hoofdstad zijns doodvijands opzoekt, zes weken te Weenen blijft, en van daar langs verscheidene steden van Hongarijë, naar Hermanstadt, waar hij den 17den Dec. 1854 aankomt. Zou hij te Weenen den keizer gezocht hebben, even als napoleon III te Parijs? Was het ernst, wat hij voorgaf, dat hij bij het Oostenrijksche leger in dienst wilde treden, en welk voornemen had hij dan hiermede? Wat was er in het verre Siebenbürgen voor hem te doen? Zeker, de Hongaren hebben denzelfden vijand als de Italianen, en de ballingen van dat wreedelijk getuchtigde land kunnen wel dezelfde plannen koesteren, als Italië's verdrukte zonen, doch wij kunnen hier alleen gissen. En waarschijnlijk zal het daar wel bij blijven, aangezien de sluwe man van het vak - het zamenzweerders-vak! - steeds
de voorzorg gebruikte van geene brieven bij zich te dragen, die hem konden compromitteren, en zijne plannen niet ten uitvoer gebragt zijn. De Oostenrijksche policie won het van hem in slimheid. Terwijl hij te Hermanstadt dineerde, werd hij van tafel geroepen door iemand die hem spreken moest, en hij werd gearresteerd, volgens een bevel van Weenen, dat reeds twaalf uren vóór hem was aangekomen. Als uit instinct scheen men geraden te hebben, aan wat gevaarlijke ziekte die man leed, en het bleek weldra, dat men zich niet bedrogen had.

{==139==} {>>pagina-aanduiding<<}

Van nu aan begint het verhaal eerst regt uitvoerig te worden, gelijk het dan ook voornamelijk zijn doel is, om bekend te maken, wat het zegt voor een Italiaan, om in de handen der Oostenrijkers gevallen en in hunne gevangenissen ingekerkerd te zijn. Wij kunnen hem echter niet door alle stadiën van zijn lijden volgen, daartoe zou men het boekske zelf moeten lezen. Van Hermanstadt werd hij naar Weenen vervoerd, en van daar naar Mantua. Vooral op het eerste gedeelte van deze reis had hij veel te lijden. Ondanks de strenge vorst moest de gevangene den geheelen dag op een open wagen zitten. Terwijl zijne begeleiders alle zes uren werden afgewisseld, werd hem nergens eenig oponthoud gegund, om zijne verkleumde ledematen te verwarmen. Gedurende het nachtverblijf werd hem weinig betere legerstede, of liever slaapgelegenheid aangewezen, dan men in den regel aan een hond of kat geeft, maar hij werd met wat meer zorg bewaakt. Ofschoon ziek, werd hij steeds in het oog gehouden en bij elke deur of uitgang zijner kamer werd een schildwacht geposteerd. Men moet echter erkennen, dat dit wel zaak was, tegenover iemand, die zoo volleerd was in allerlei kunstgrepen om te ontkomen. Zelfs nu nog trachtte hij de zaken zulk eene wending te geven, dat hij naar Toscane gebragt zou worden, omdat hij op de reis daarheen door streken komen zou, die hem bekend waren, waarbij hij hoopte nog eens aan de waakzaamheid zijner begeleiders te zullen ontsnappen. Hij scheen zich dan ook duidelijk bewust te zijn, dat hem niet veel te hopen overbleef, als hij gevangen mogt worden: voor het mogelijke geval had hij zich van een paar pakjes vergif voorzien, en schijnt het nog al te betreuren, dat hiervan één ontdekt werd. Het andere behield hij, maar heeft het, gelijk wij zien zullen, niet noodig gehad.
Te Weenen was de policie spoedig in staat zich te overtuigen, dat zij een ‘der meest werkzame en uitstekende revolutionnairen’ (zooals hij het zelf uitdrukt) had gevangen, in elk geval een dier echte woelgeesten, wier plannen, al worden zij ligter beraamd dan uitgevoerd, toch vrij gevaarlijk zijn. Bij het verhoor bekende hij wel, dat hernagh een valsche naam was, maar wilde zijn waren niet noemen, waarschijnlijk om de zaak slepende en voor zich zelven nog kansen van ontsnapping open te houden. Het hielp hem echter weinig;

{==140==} {>>pagina-aanduiding<<}
later werd hem uitvoerig verteld wie en wat hij was. Op de reis naar de plaats zijner bestemming, Mantua, werd hem reeds in een gesprek met de gendarmes, die hem begeleidden, het weinig heldere vooruitzigt geopend: ‘dat het verhaal van silvio pellico over de Oostenrijksche gevangenissen volstrekt niet overdreven was.’ Zoo het echter waar is, dat een Oostenrijksch beambte hem dit gezegd heeft, dan moeten wij ter eere van orsini, den Italiaan, zeggen, dat hij opregt genoeg is om ook het tegenovergestelde niet te verzwijgen. Hij deelt verscheidene bijzonderheden mede, waaruit duidelijk blijkt, dat Oostenrijk zijn behandelingssysteem toch vrij wat verzacht heeft.
Den 28sten Maart 1855 bereikte hij de plaats, waar men besloten had hem gevangen te houden, te oordeelen en waarschijnlijk wel ter dood te brengen, Mantua, teregt de Citadel van het Schiereiland genoemd. Het is de meest versterkte stad in Lombardijë, onwaardeerbaar voor de Oostenrijksche heerschappij en uiterst geschikt voor eene plaats van garnizoen en - gevangenis. Het fort San Giorgio werd hier zijne verblijfplaats, wat, wèl voorzien en wèl bewaakt, een genoegzamen waarborg scheen op te leveren tegen de ontsnapping zelfs van den meest behendige. De zaak van orsini kwam hier voor het Speciale Hof, eene regtbank, die na de gebeurtenissen van 1848 was opgerigt, in het bijzonder om de staatkundige gevangenen te rigten. Dit hof had zich reeds zeer verdienstelijk gemaakt door een groot aantal Italiaansche patriotten te veroordeelen en ter dood te doen brengen. De welbekende namen dier ongelukkigen kwamen orsini voor den geest, toen hij voor de stoep van het sombere gebouw trad, en zeiden hem duidelijk genoeg, dat hij een van die kerkers stond in te gaan, aan wier drempel alle hoop achtergelaten wordt. Deze gedachte was voor hem, wiens geest slechts op het herwinnen der vrijheid en op nieuwe waagstukken zon, nog zwaarder te dragen dan allerlei ontberingen en smarten, die hij hier te verduren had. Trouwens hij komt er ook voor uit, dat het medelijden zijner bewakers hem eenige verzachting aanbragt in dit harde leven. Ook hier had de gevangene vrijheid, om aan het magere rantsoen voor eigene rekening toe te voegen, wat hij begeerde; maar vóór dat zijne vrienden hem hiertoe van het noodige geld hadden voorzien, werd hem nog het een en ander toegestopt, om het toegedeelde voedsel met zijn

{==141==} {>>pagina-aanduiding<<}
appetit de reconvalescent in evenredigheid te brengen. Teregt scheen hem dit een zeldzaam voorbeeld van belangeloosheid toe, vooral toen zij later zelfs de hiervoor aangeboden vergoeding weigerden.
Orsini heeft ons zeer veel te verhalen over zijne veelvuldige verhooren, over zijne regters en over de vrij Middeneeuwsche wijze van procederen van dit Speciale Hof. Het is niet noodig, om veel met hem te twisten, of hij hier ook misschien wat overdrijft, daar dit geregtshof verleden jaar bij gelegenheid van des Keizers reize door zijne Lombardijsche staten eindelijk opgeheven is. Doch juist deze opheffing, die niet zonder reden geschiedde, pleit niet ten voordeele dezer instelling. En in de hoofdzaken is hetgeen hij verhaalt, waar: de zittingen werden in het geheim gehouden, en den beschuldigden werd noch het regt van verdediging toegestaan, noch bekendheid met het code, waarnaar hij geoordeeld werd, - een systeem wat speling genoeg voor onregtvaardigheden overlaat. Nog moest hij blijde zijn niet aan de bastonnado onderworpen te zijn, een middel om bekentenissen af te dwingen door pijniging, waaraan de militaire geregtshoven niet vreemd waren. In het resultaat kwamen beide geregtshoven echter tamelijk wel overeen: maar al te dikwijls getuigde het doodvonnis van de bereidvaardigheid der regters, om den Monarch ter wille te zijn, tegen wien gezondigd was.
Reeds spoedig na zijne aankomst te San Giorgio gebeurde er iets, wat hem een harde slag en eene sombere profetie tevens was. Naast hem was de kolonel calvi opgesloten, die zich bij de verdediging van Venetië in 1849 had onderscheiden. Behalve de natuurlijke sympathie, welke hij voor dezen geestverwant gevoelde, was hij nog inniger aan hem gehecht geworden ten gevolge dier eigenaardige muursignalen en gesprekken, die het alleen aan gevangenen gegeven is in praktijk te brengen en te waardeeren. Als dieven in den nacht lieten de regters dezen lotgenoot uit zijne cel naar het schavot voeren, en met moeite kreeg orsini de treurige verklaring van zijne geheimzinnige verdwijning. - Het was reeds veel, dat hem enkele vrijheden veroorloofd werden, dat men hem vergunde te schrijven, en boeken bezorgde, die toch niet in den smaak zijner regters konden vallen, b.v. Rousseau en Shakespeare; maar het vooruitzigt van de galg was weinig geschikt,

{==142==} {>>pagina-aanduiding<<}
om hem deze verzachtingen in de behandeling der gevangenen te doen waardeeren, die het Oostenrijksche gouvernement stilzwijgend scheen toegestaan te hebben, zoo het ze al niet officiëel heeft voorgeschreven.
Orsini echter was de man niet, om lang te zuchten en te peinzen; het resultaat van zijne overleggingen was al spoedig: ‘ik wil niet sterven gelijk calvi, ik moet ontvlugten, ik wil vrij zijn; ja, al moeten er jaren verloopen, alvorens ik alle beletselen verwijder, die tusschen mij en mijne vrijheid verrijzen.’ Het verhaal van de geduldige, voorzigtige en volhardende wijze, waarop hij langzamerhand dit plan begon uit te spinnen en af te werken, kan, dunkt mij, niet zonder belangstelling worden gelezen. De bezwaren, die hem in den weg stonden, waren meer dan afschrikkend. Het was hier niet alleen te doen, om de ijzeren tralies door te zagen; met bekwaamheid waren hier alle mogelijke maatregelen van voorzorg tegen elke ontsnapping genomen: de tralies werden van tijd tot tijd door de wachters onderzocht, de noodige schildwachten ontbraken dag noch nacht, 13 gewone bezoeken had hij in de 24 uren te verwachten, behalve de buitengewone, die hem geen oogenblik zonder vrees van verrassing lieten, en - hem was een der veiligste cellen van allen gegeven. Nogtans hij heeft ten stelregel: ‘dat men kan doen, wat men wil’, en niets houdt hem tegen. Hij gaat aan het werk, alsof hij zijn geheele leven nooit iets anders te doen had gehad; hij is hier op zijn terrein, en het is der moeite waard, om hem aan het werk te zien.
Eerst moet hij de gelegenheden onderzoeken. De lakens van zijn bed gebruikt hij als touw, waaraan hij zijn theekopje bevestigt, om den afstand te peilen van zijn venster tot aan den grond daar beneden. Die afstand was aanzienlijk, en bovendien het kopje kwam nat weder boven; dus liep er eene gracht rondom de gevangenis! Verder was hij zoo verzwakt door het ongezonde kerkerleven, dat hij eerst zijne krachten moest trachten te herstellen. Daartoe legde hij zich met ijver toe op allerlei bewegingen eener eenvoudige kamergymnastiek en zorgde voor een glas goeden wijn. Natuurlijk bleef hij zich uiterst kalm en gedwee gedragen, maar wist ook nog beter middel, om zijne wachters voor zich in te nemen. Hij noodigde hen uit, om van tijd tot tijd eens met hem mede te

{==143==} {>>pagina-aanduiding<<}
drinken, en zulk een buitenkansje konden zij niet laten voorbijgaan: ‘menschen zijn toch altijd menschen, al zijn het ook Oostenrijkers.’ - Zij bleven dan nog wel eens een kwartiertje bij hem praten, en dat was geen verloren tijd. ‘Hoeveel schildwachten zijn er wel op dit punt?’ vroeg dan b.v. de gastheer losjes weg, en op een anderen tijd weder eens eene even onschuldige vraag. En zulk een vriendelijk man moest men toch wel te woord staan! Was er eens een enkele onder de wachters, wat minder spraakzaam van natuur, dan bragt hij het gesprek eens op dit of dat stuk van zijn lijfstoebehooren, wat hij na zijn dood, dien hij toch niet vermijden kon, hem vermaken zou. ‘Wat is dat toch een ferm man!’ - heette het al spoedig, - ‘nooit eenige klagt, nooit slecht gemutst of driftig.’ En zoo wist hij dan onder een vriendschappelijk glaasje aan ieder een fragment der noodige inlichtingen te ontlokken, totdat hij eindelijk al het mogelijke wist aangaande de ligging van het meer, wat van deze zijde Mantua omgeeft, de dienstregelen, enz. In de rapporten stemden allen overeen, dat ‘No. 3 zoo bedaard en mak was, dat hij niet weg zou loopen, al wou men zijne deuren open laten.’ - Was het uit wantrouwen of toevallig, dat hij tegen het eind van September in eene andere cel bij nog 7 andere staatsgevangenen werd gebragt? of was het misschien, om hem voor zijn goede gedrag te beloonen? Men liet het voorkomen als het laatste, hoewel hij zeer weinig opgewondenheid over deze liefheid toonde. Wel was het hem aangenaam, hier weder Italiaansche gezigten te zien, en met deze jeugdige lotgenooten te kunnen droomen en spreken over hun en Italië's lot; maar aan zijn hoofdplan werd hierdoor de bodem ingeslagen. Geduld maar, en geen moed verloren! Onder voorwendsel, dat hij zich met schriftelijken arbeid wilde bezighouden, wist hij het er langzamerhand heen te leiden, dat hem, na dit
tusschenbedrijf van 4 maanden, weder eene afzonderlijke cel aangewezen werd, zonder dat dit zijn verlangen al te veel achterdocht opwekte. Toch had men de meest veilige kooi bewaard voor dezen slimmen vogel, wiens vrijheidsliefde men kende: een klein venster, met dubbel traliewerk voorzien, 7 voet boven den vloer en 104 voet boven den buitengrond, bovendien eene diepe gracht aan den voet van het fort, en daarachter een ringmuur van 20 voet hoog!

{==144==} {>>pagina-aanduiding<<}

Deze en nog vele andere bezwaren zouden een alledaagschen moed hebben ter neder geslagen; doch orsini wilde niet toegeven aan wanhopige gedachten. Hij scheen middelen ter zijner beschikking te hebben, waarnaar wij slechts gissen kunnen. Ondanks alle maatregelen van voorzorg wist hij zich verstandhouding met zijne vrienden naar buiten te verschaffen, zoodat zij met alle bijzonderheden aangaande hem bekend waren, en hem zelfs zes zaagjes wisten te bezorgen. Hoe, zal men vragen. ‘Dit’ - zegt hij - ‘mag Oostenrijk nooit weten, en zal het nimmer uitvinden, ondanks de verwonderlijke scherpzinnigheid zijner policie.’ Én deze voorzigtigheid kan ons van den man uit het zamenzweerdersgilde niet bevreemden. Volgens de getuigenis echter van den Franschman perrens zegt men er in Italië van, dat deze of gene wachter, die doof was voor de aanbiedingen van den gevangene zelven, niet heeft kunnen weêrstand bieden ‘aux doux accens d'une sirène, gagnée à peu de frais par les agens de M. mazzini.’
Hoe dan ook, orsini kreeg de onmisbare zagen in zijn bezit, en die eenmaal hebbende ging hij aan het werk. Maar het was geene gemakkelijke zaak, om de dikke ijzeren bouten door te zagen, terwijl hij daartoe boven op den rug van zijn stoel moest klimmen, waar hij zich onmogelijk lang in evenwigt kon houden. Hij begreep echter spoedig, dat hij eerst nog eenige voorbereidende maatregelen moest nemen, want twee groote gevaren bedreigden hem nog. Vooreerst kon hij, vooral wegens het eeuwigdurende luiden en spelen der Mantuaansche klokken, niet genoeg bij tijds hooren of er -iemand aankwam. Ten anderen kon men eens in het hoofd krijgen, om de tralies te onderzoeken, zooals de order toch luidde. Om zich tegen het eerste gevaar te wapenen, had hij het geduld, om geheele dagen met zijn oor tegen de deur te gaan staan; hierdoor moest zijn oor gewend worden, om het minste geluid van de corridors en gangen juist te kunnen onderscheiden. Daarna besteedde hij een even vervelenden tijd, om in dezelfde houding bij het venster te staan, ten einde ook daar dezelfde geluiden op te vangen en er aan te gewennen. Door deze schrandere voorzorgen maakte hij zijn gehoor zoo fijn, dat hij, ondanks al het geklingel der klokken, elken voetstap, ja zelfs iemands ademhaling in den gang kon hooren. Om zich verder te vergewissen, of men de tralies ook zou nazien, nam

{==145==} {>>pagina-aanduiding<<}
hij tot een niet minder schrandere, doch meer gewaagde kunstgreep zijne toevlugt. ‘Wel,’ - zoo liet hij zich bij gelegenheid schijnbaar in losse scherts ontvallen, - ‘waarom ziet gij mijn venster tegenwoordig niet meer na? vroeger werd dit toch altijd gedaan.’
‘Wij kenden u toen nog zoo goed niet, Signor!’
‘Dat is goed en wel, maar denk er om, dat mijn lot beslist is, en dat ik ulieden gaarne tusschen de vingers zou doorslippen.’
‘O neen!’ - heette het dan bij zijne lieve wachters - ‘il signor orsini is een groot man, die niet bang is voor den dood, en bovendien zie die bouten eens.’
Dan werd er nog eens weêr gedronken en gelagchen, en dit bevestigde slechts het vertrouwen, wat men in hem had. Maar onze groote man bewees weldra, dat hij niet bloot uit liefhebberij zijn wijn en zijne vriendelijkheden aan hen verspild had. Het gansche verhaal, wat hij van zijne bevrijding geeft, is ontegenzeggelijk boeijend. Doch ik zou het in zijn geheel af moeten schrijven, om al de kansen en gevaren mede te deelen, die hij heeft moeten trotseren. Men weet niet waarover zich meer te verwonderen, over zijne behendigheid, volharding en listen, of over het bijzondere geluk, waarmede hij zoo vele kansen van ontdekt te worden, is ontkomen. Genoeg is het te zeggen, dat in den nacht van den 29sten Maart 1856, dadelijk na de ronde van de wachters, een viertal lakens aanéén gebonden uit het venster van No. 4 werd neêrgelaten. De doorgezaagde tralies, die voor het oog der opzigters steeds op hunne gewone plaats waren bevestigd gebleven, werden weggenomen, en de weg naar buiten stond den koortsig gejaagden gevangene open.
Open, ja, maar wat tal van bezwaren nog, alvorens hij afgelegd was en orsini werkelijk in de vrijheid zich verheugen mogt. Voorzien van een pakje wisselkleederen en eenige Sina'sappelen (een noodig wapen tegen de dorst, die hij wist, dat bij eenige verwonding volgen zou), werkt hij zich met moeite door het dubbele traliewerk heen, en hangt eindelijk met de handen aan zijn geïmproviseerd touw, te gelijk zijne beenen er om heen slingerende op de wijze, die ieder jongen zich wel uit zijne jeugd herinneren kan. ‘Zoo was ik’ - om hem zelven te laten spreken - omtrent 84 voet afgeklommen, toen

{==146==} {>>pagina-aanduiding<<}
ik voelde, dat mijne krachten mij begaven (nog kort te voren had hij zich den voet verstuikt). In de hoop van eenigen steun te vinden, voelde ik met den eenen voet aan den muur en ontdekte gelukkig spoedig eene marmeren kroonlijst, diè rondom het fort liep; maar onder mijne inspanning, om daar met mijn voet steun op te krijgen, ontglipte het touw van tusschen mijne beenen, en ik kon het onmogelijk weder vatten. Ik keek naar beneden en meende, dat ik niet meer dan een voet of zes van den grond was, strekte en armen uit en liet mij maar vallen, zóó, dat ik op handen en voeten, maar eerst met de voeten, zou neêrkomen. Deze berekening was het werk van eene seconde, maar ik huiver als ik er nog aan terugdenk, hoeveel tijd er verliep, eer ik den grond bereikte. Ik was 20 voet naar beneden gevallen! Ik kwam teregt in de modder van de sloot en op stukken steen en kalk, door mijn eigen sloopwerk aan mijn venster hier nedergevallen. De schok was verschrikkelijk, en voor eenige oogenblikken verloor ik mijn bewustzijn. Toen ik weder bijkwam voelde ik eene vreeselijke pijn in de regterknie en voet, en vreesde bovendien, dat mijn arm gebroken was, zoo geweldig als mij die zeer deed. Doch weldra nam ik mijne toevlugt tot mijn Sina's-appel, en mijne brandende lippen daarmede bevochtigende, voelde ik mij herleven; langzamerhand verminderde de pijn in mijne armen, doch niet die in mijne knie en voet, bovendien was mijn ligchaam als bezaaid met wonden en builen. Nogtans slaagde ik er in, om mijne schoenen, broek en hemd tegen de medegenomen kleêren te verruilen, en mij een minder verdacht uiterlijk te geven. Mijne teleurgestelde regters zullen die kleederen wel onder mijn venster gevonden hebben, te gelijk met de appelschil. Nog eens zag ik naar mijne cel op, en dacht: ‘een tweede keer waagde ik de halsbrekende onderneming niet!’
Om alle nieuwe angsten en onoverkomelijke bezwaren te begrijpen, waarmede hij nu nog te worstelen had, zou men naauwkeurig met de plaatselijke gesteldheid bekend moeten zijn. Maar zij waren zoo, dat zelfs nu zijn moed er onder bezweek, en hij een oogenblik tot volslagen onverschilligheid verzonk. Eindelijk bleef hem niets anders over, dan op de brug te klauteren, die van de stad over de gracht van het fort en het meer naar buiten voerde, die echter met eene goed bewaakte poort was voorzien, welke eerst om 5 uur geopend werd. Te vergeefs

{==147==} {>>pagina-aanduiding<<}
echter waren zijne pogingen, om op die brug te komen (want hij was nog altijd in de drooge gracht), en hij moest de gevaarlijke kans wagen of eenig vroegstondige voorbijganger hem hierin helpen wou, zonder hem te verraden. Hij riep, dat hij den vorigen nacht dronken geweest en hier in gevallen was, maar het duurde lang eer hij eenigen aantrof, die hem hielpen, en zoo stond hij dan eindelijk op de brug. Het was kwartier voor zessen, en om zes ure zou het gewone morgenbezoek in zijne cel plaats vinden!
In 't kort, hij ontkwam, en wel grootendeels door de moedige hulp zijner Mantuaansche landgenooten. Hoewel hij wegens ziekte en wonden een geruimen tijd te Mantua moest verborgen gehouden worden, was er niemand laag of onvoorzigtig genoeg, om hem te verraden. Te vergeefs werden beloften en bedreigingen en de naauwkeurigste onderzoekingen gedaan; Oostenrijk werd zijn slagtoffer niet weder magtig. De opgewondenheid was groot in de stad, zelfs onder de minst revolutiegezinden; het was alsof de ontkoming van een eenvoudig gevangene eene belangrijke gebeurtenis was. - Weldra kwam hij, geholpen door deze algemeene medepligtigheid, in Zwitserland, en van daar in Engeland. ‘Hier’ - zoo roept hij uit - ‘kon ik voor het eerst in mijn leven, rustig nederzitten zonder ieder oogenblik te vreezen, dat een half dozijn policiedienaars mij zou komen overvallen. Vochtig en koud is die Engelsche lucht; zie ik opwaarts, dan wordt mij het oog verduisterd door regen, mist of sneeuw, maar ik schep adem, ben onafhankelijk en vrij, en wanneer ik mij de angsten te binnen breng, waarmede ik als gevangene, als slaaf had te worstelen, dan zwelt mij de borst van dankbaarheid voor die vergunning, om in dit vrije Engeland te blijven, tot zoolang dat, door het volhardend streven van sommigen en de meer stoute, plotselinge daden van anderen (wat sombere verklaring is aan deze woorden gegeven den 14den Januarij!), ik met mijne broeders en medeballingen mag terugkeeren, om ook onder ons volk den zegen te verspreiden van de vrije instellingen, waarvan wij hier het genot leeren waardeeren.’

Zietdaar zijne geschiedenis; denken wij nu nog een oogenblik na over den man zelven. Als ik dit kleine boekje nog eens doorblader en den schrijver in de oogen tracht te zien,

{==148==} {>>pagina-aanduiding<<}
neen! dan kan ik mij zelven niet opdringen, dat wij hier een gewonen, lagen schurk, een boosdoener van den beginne voor ons hebben. Reeds zijn onbegrijpelijke moed, hoe na ook aan halsstarrigheid grenzende, verbiedt ons hem gelijk te stellen met den oproerkraaijer, die te midden der zijnen baldadig, maar tegenover het gevaar lafhartig is. Niet gelijk mazzini blijft hij zelf achter de schermen, maar trekt ten strijde, onderneemt alléén den veldtogt tegen den overmagtigen verdrukker, en waagt zich te midden der legioenen policieëngelen tot in het hart van Oostenrijk. Den dood, den smadelijken dood op het schavot, ziet hij onverschrokken onder de oogen, en zóó krachtig is zijne overtuiging op de deugd zijner zaak, dat hij niet kan besluiten tot de laagheid om door het verzoek om gratie aan den Keizer zijn leven te koopen. En toch, vrouw en kinderen zou hij achterlaten, zonder steun, ter prooi aan ellende en politieke wraak; vrouw en kinderen, wier jammerlijk lot hem menig traan tusschen de kerkermuren plengen doet! - Misschien echter is al die moed slechts ijdele grootspraak? Neen, onmogelijk! zóó is de toon niet van den zwetser, en hoe weinig hij op onnatuurlijken moed aanspraak maakt, zien wij uit de rondborstigheid, waarmede hij de angsten des doods beschrijft, die hem op het eerste hooren van zijn vonnis dreigden te overweldigen.
Nog meer echter dan deze moed, die toch veel gespannens en halsstarrigs heeft, worden wij aangetrokken door de zachte gewaarwordingen, die hij ook te natuurlijk uit, dan dat zij geveinsd kunnen wezen. Hij is geen ruwaard, op wiens verstompte zenuwen de gedachte des doods geen invloed heeft: tranen van verdriet en nachten van smarte kost hem de gedachte aan het schavot zijns lotgenoots calvi, en zijne liefde voor dezen medestander in het leed, heeft iets aandoenlijks. Ook is het niet alleen razen en schelden op Oostenrijk, wat hij ons hooren laat; er is wel veel bitterheid en ironie in zijne woorden en zijnen toon, maar overigens nog eene betrekkelijk groote gematigdheid. En waar hij eene meer zachtere behandeling of eene kleine weldaad ondervindt, blijft hij niet koud, maar spreekt zijne dankbaarheid in warme bewoordingen uit. Alleen valschheid is hem een gruwel, en als de regter, die hem gevonnisd heeft, hem met den hoed in de hand en vriendelijke woorden ter deure uitleidt, kan hij zijne

{==149==} {>>pagina-aanduiding<<}
verontwaardiging over de honigzoete tong des Duitschers, bij zulk een binnenste, niet verbergen: ‘Uiterst lief is Oostenrijk in 't spreken, maar toch kwelt het zijne gevangenen door al wat het maar bedenken kan, en eindigt met hen op te hangen!’ Natuurlijk en waar weet hij zijne zachtere en weemoedige gewaarwordingen ons mede te deelen. Zoo b.v., na de angsten geschetst te hebben, waarmede het vooruitzigt des doods hem folterde, gaat hij voort: ‘Mijne gedachten wendden zich naar mijne vrienden. Denken zij aan mij? was eene vraag, die gedurig bij mij opkwam. Dat sommigen dit deden wist ik, maar niet allen. Ik dacht dikwijls aan mijn oom, die voor mij de plaats van vader vervuld had; hoe ik hem geplaagd had door mijn altijd rusteloozen aard; arme grijsaard, hoe verlangde ik thans hem te omhelzen! Maar de toekomst van mijne kinderen woog mij het meest zwaar op het hart. Voor hen alleen zoude ik wenschen te blijven leven; voor mij zelven had ik te weinig het geluk gekend, dan dat ik daar vurig naar kon verlangen.’ - Zelfs heeft alles, wat de Catholiek van den Paus, in de gedaante van gregorius XVI, had gezien, al wat de politicus weet van het rampzalige van 's Pausen verblijf in Italië voor Italië's geluk, hem den steun der godsdienst niet kunnen ontnemen. Voor een oogenblik brengt de wanhoop hem wel bijna tot twijfel aan de regtvaardigheid des Hemels, maar spoedig herwint hij zijne kalmte weder en berouwt hem zijne wankelmoedigheid. ‘Ja, daar is voorzeker een God: deze hemelen zijn niet der menschen arbeid, of het werk van toeval. Regtvaardigheid zit voor over deze wereld; vroeg of laat zal de zonde gestraft worden. Ik wil dit gelooven en vertrouwen en daarbij gelaten zijn. Wanneer ik het schavot beklim, zal ik uitroepen: “Viva l'Italia!” en zullen mijne laatste gedachten zijn voor mijn vaderland en mijne kinderen, ik wil mijnen geest bevelen in Gods
handen.’
‘Viva l'Italia’, ja, dat is de grondtoon van dit geheele boek, de grondtoon van dezen geheelen mensch. Vaderlandsliefde straalt ons op elke bladzijde tegen, en daardoor zijn alle zijne daden hem ingegeven. Die doet hem tusschen de muren van zijne enge cel den vrijheidsdroom droomen, ‘dat hij weder staat op het slagveld, en de stemmen hoort van het kanon en het krijgsgeschreeuw.’ Hij ziet de Oostenrijkers vlugten en hoort reeds in den geest de vreugdekreten der Italiaansche

{==150==} {>>pagina-aanduiding<<}
steden, die zich vrij verklaren van het juk des vreemdelings. Zulke gedachten doen hem bijna zijnen waren toestand vergeten, totdat Mantua's klokkenspel hem weder tot de werkelijkheid terugbrengt, en hij, helaas! steenen muren rondom en ijzeren tralies voor zich ziet.
Misschien denkt de lezer, dat ik op weg ben, om van den duivel een engel te maken. Doch neen, wij weten maar al te goed, wien wij hier voor ons hebben. Is het dan alles veinzerij, wat hij tot ons spreekt? Ook dit oordeel zou ik niet gaarne over hem uitspreken: het is veeleer zelfbedrog, maar een zeer goed te verklaren zelfbedrog. Ook deze mensch bestaat uit twee helften, eene goede en eene kwade, en wanneer hij alleen het goede wat in hem is, ons zien laat, vermeent hij de waarheid te spreken. Ontegenzeggelijk is vaderlandsliefde de grond van zijn leven en bestaan. Dit gevoel zal hem wel in de jaren zijner jeugd het eerst tot handelen hebben voortgezweept; maar langzamerhand is die edele hartstogt door den rampzaligen loop en jammerlijken druk der omstandigheden vervalscht en vergiftigd, en hij meent nog dáárdoor alleen te worden geleid, terwijl eigenlijk vooral een algemeene wrevel en haat, groot genoeg om al wat orde en aardsche magten heet, te omvatten, hem bezielt, hem fanatisch en onzinnig maakt. Hij meent nog gezond te zijn, doch is in waarheid krank, krank aan eene gevaarlijke soort van dweepzucht!
En zie hier nu juist de keerzijde van dat karakter. Dat fanatisme van haat heeft hem eenmaal aangegrepen en hecht zich aan zijne ziel vast, als eene woekerplant, die al het goede eindelijk ten eenenmale verstikt en doodt. Voortaan is hij ongeneeslijk; geene leidingen des Almagtigen vermogen hem meer tot staan te brengen op de helling, waarlangs hij steeds dieper en dieper zinkt. De dankbaarheid voor zijne wonderlijke redding, de trouwe hulp van zijne landgenooten ontvangen, het stemt hem niet tot zachtere gewaarwordingen. Engelands koude lucht brengt zijn zuidelijk gestel niet tot bedaren, en die vrije instellingen, welke hij hier bewonderen mag, de politieke bezadigdheid, die hij hier ziet, leeren hem niet hoe alleen de vrijheid voor een volk te verwerven is, maar scherpen slechts zijn nijd en zijn wrevel. Te Londen is het alleen mazzini, wiens omgang hij zoekt; hij gebruikt

{==151==} {>>pagina-aanduiding<<}
de vrijheid om te zeggen en te doen wat hij wil, alleen om nieuwe wapenen te vergaderen tegen wie hij zijne vijanden heet. Men zegt, dat hij in Engeland door allerlei politieke voorlezingen en meetings een 100 duizend francs heeft bijeenvergaârd. Hij wil ook deze niet voor zich zelven, maar voor Italië besteden, - doch op zulke wijze als hij en zijne mededemocraten meenen, dat zij het best zullen aangebragt zijn. Weder verlaat hij Londen tot eene gevaarlijke zending, maar thans om zijn meest geweldigen, meest gruwelijken slag te slaan, om den Keizer der Franschen van het leven te berooven, en, dat hij daarbij tevens een onberekenbaar tal van onschuldige slagtoffers zal treffen, - wat gaat het hem aan, den rampzalig verdwaasde!
Nog ééne vraag. Waarom opent de vijand van Oostenrijk zijnen nieuwen veldtogt met den moord van den Keizer der Franschen? Het zou bezwaarlijk zijn, om reeds nu in bijzonderheden het geheele plan der Italiaansche democraten te raden, maar het is ook niet moeijelijk om het in de hoofdtrekken te begrijpen. Over het algemeen heeft het lot van Italië sedert eeuwen veel afgehangen van den loop der zaken in het buitenland. Hier is het punt, waarop de man van veroveringen in de eerste plaats doelt; wat de partij van orde in Europa naauwkeurig in het oog houdt; waar de geest van reactie voor alles zijn systeem van bedwang moet laten gelden. Nog onlangs had 1848 hen geleerd, wat het buitenland is voor der Italianen droomen. Moest ferdinand II verder gaan in hervormingen dan hij wil, Rusland, Oostenrijk en Spanje staan achter hem, om gewigt bij te zetten aan zijn ‘tot hiertoe! thans is het mijne beurt!’ Werd de Paus te zeer in het naauw gebragt door de woestheid der partijen, Oostenrijk en Frankrijk ijlen om strijd, dat zij aan Rome hunne ijzeren banden zullen aanleggen. Zou karel albert aan het hoofd kunnen komen van Noordelijk Italië, Frankrijk ziet niet gaarne de magt zijns nabuurs aan de Alpen vergroot, en laat dan liever Oostenrijk zijn eeuwigdurenden policie-oorlog voortzetten tegen de Lombardo-Venetianen.
Bovendien, tusschen het volk van Frankrijk en dat van Italië bestaat eene groote verwantschap naar den geest: zooals Frankrijk zingt, haast zich Italië te schreeuwen. Zoo begon met de groote Revolutie een nieuw tijdperk ook aan gene zijde der

{==152==} {>>pagina-aanduiding<<}
Alpen, en de schokken van 1830 en 48 deden ook hier vorsten vallen, alle magten en alle orde wankelen. Daarom heeft men misschien nòg eens getracht Frankrijk en te gelijk welligt geheel Europa in den maalstroom van wanorde en revolutie te storten. Dan zou het ook weder in Italië een chaos zijn van alle driften en alle belangen; men zou nog eenmaal het spel van 1848 kunnen wagen, doch in elk geval men kon weder de strijdleus laten hooren Scacciar lo Straniero! ‘Weg met den vreemdeling, den Oostenrijker!’ en wie weet, men zou misschien grijpen het droombeeld, - wat niet ligt, maar zeker nooit door zulke middelen een ligchaam zal krijgen - de Ausonische republiek!
Gelukkig het volk, wat geen ballingen heeft, die zóó voor zijne bevrijding zorgen!
Gelukkig de monarchen, wier leven niet door deze Scaevola's eener hersenschimmige republiek wordt bedreigd!
Doch gelukkig ook de regter, die niet zulke misdadig verdoolden - maar door regtmatige droefheid onzinnig geworden - behoeft te oordeelen.

d-d.





Op- en aanmerkingen.

Zonder op- of aanmerking zij het volgende vers medegedeeld, wat van Vlaamsche doch Catholieke zijde tot ons is overgewaaid. Het is uit den Gentschen Studenten-Almanak van 1857:

	Aan het taalminnend studenten-genootschap te Gent,

Op het schrijven verscheidener dagbladen, dat de paus de Universiteit van Gent in den ban zou slaan.
Studenten, zou het waarheid wezen? 
Men zegt dat Zijne Heiligheid 
Uwe almanakken heeft gelezen 
En zijnen banvloek u bereidt!.... 
Het angstzweet drijft allangs mijn' wangen, 
Ik sta te beven als een kind, 
Want ik, ik juichte bij uw' zangen, 
En noemde meen'gen uwer: vrind! 
Och! zoo men 't wist, dan trof ook mij de bulle: 
Gij moet het zwijgen, zulle! 

{==153==} {>>pagina-aanduiding<<}

Gij toogt voor Recht en Goed te wapen, 
En sloegt al zonder omzien rond, 
En snoerdet Franskiljons en papen 
Den heil'gen, babbelzieken mond. 
Uw dichterveder werd een hamer, 
Die op den kop der slapers viel; 
Merode zei het in de Kamer, 
En 'k riep: Bravo! met hert en ziel! 
Och! zoo men 't wist, dan trof ook mij de bulle: 
Gij moet het zwijgen, zulle! 
 
Wel zei de kerk: die Godverzakers! 
Omdat gij achter 't outer drongt; 
Wel zei 't bestuur: die oproermakers! 
Omdat gij Artevelde zongt; 
Maar allen zij, voor wie de woorden: 
Oprecht- en vrijheid, nog bestaan, 
Herhaalden driftig uwe akkoorden, 
En 'k schaarde me onder dezer vaan! 
Och! zoo men 't wist, dan trof ook mij de bulle: 
Gij moet het zwijgen, zulle! 
 
Zoo nu de maar me niet bedrogen 
En Rome u plechtig vloeken gaat, 
o Weest dan met mijn leed bewogen, 
En maakt den Paus op mij niet kwaad! 
Gij kunt er, als 't u lust, meê spotten: 
Ik heb voor 't branden weinig zin; 
Vaart gij alleen ter helle, o zotten, 
Maar sleurt toch mij niet meê er in! 
Och! zoo men 't wist, dan trof ook mij de bulle: 
Gij moet het zwijgen, zulle! 

frans de cort, Student in.... niemedalle.
Antwerpen, 14 September 1856.

Natuurlijke en denkbeeldige behoeften. - Onze tijd is gelijk aan de galanteriewinkels, waar men alles kan koopen, wat men niet noodig heeft, maar dikwijls lang moet zoeken, als men aan iets bepaalds behoefte heeft. Allerlei denkbeeldige en kunstmatige behoeften kan men tegenwoordig ligt bevredigen; maar de ware, onveranderlijke behoeften van ligchaam en geest worden immer bezwaarlijker vervuld, immer duurder. Alle artikelen van weelde, die men des noods best ontberen kan, worden voor ongeloofelijke kleinigheden gaarne

{==154==} {>>pagina-aanduiding<<}
afgeleverd, maar de prijzen van brood en vleesch spotten met alle afschaffingen van accijnsen.
Ook de spoorwegen volgen die rigting des tijds. Het reizen, wat zeker niet van nature eene behoefte der menschen, maar dit alleen door gewoonte geworden is, wordt steeds gemakkelijker en goedkooper. Maar op reis zich vermaken, denken, zich bewegen, zijne vrijheid hebben, eten, drinken en wat dies meer zij, dat schijnt niet noodig te zijn. De passagier is slaaf van de minuut en van de vele reglementen, die hij niet eens kan te weten komen; als een pakje wordt hij behandeld, heeft niets in te brengen en alleen te zorgen, dat hij bij tijds er uitkomt, als eene soms onzigtbare hand zijn tijdelijk gevangenhuis voor een kwart minuut opensluit. - Hebt ge wel eens eene lange reis langs de ijzeren, afgemeten baan afgelegd? Wee u dan als ge geene valkenvlugheid hebt, om voor de eischen uws ligchaams te zorgen. Het is al zeer veel, dat men in België u toeroept: ‘deux, trois, cinq minutes d'arrêt!’ en men moet van zessen klaar zijn, om uit te zien, hoe en waar men in dien tusschentijd, zich voor hongersnood of der kleinen kinderen zonde vrijware. Gelijk een zwaluw in de vlugt moet gij uw aas wegkippen, of als een paard in den draf doen, wat de natuur u gebiedt. Doch voor het zoogenaamde gemak der spoorwegreizigers schijnt het uiterste gedaan te worden. De Parijsche uurwerkmaker anquetin heeft onlangs een zakhorloge uitgevonden, wat door eene tweede beweegbare wijzerplaat het juiste verschil van tijd aangeeft tusschen verafgelegene plaatsen op verschillende hemelsbreedten. 't Is vernuftig, ja, maar verspild vernuft: wie ten naaste bij weet, hoeveel de plaats in quaestie oostwaarts of westwaarts is gelegen, kan het zelf zonder veel hoofdbrekens uitrekenen. - Een middel, wat des reizigers maag verstijfde en zijne zenuwen verstaalde, of een preservatief voor verminking der ledematen, ware meer noodig.

Frankrijk en Engeland. - Deze twee zijn als man en vrouw: zij kijken elkaâr dikwijls kwaad aan, maar eindigen met weêr goed te wezen.
Nu is het weder zoo over de zaak van de kwade jongens, die Keizermoordje zijn gaan spelen; Papa wil voor goed een eind maken aan die gekheid, en Mama neemt ze in bescherming.

{==155==} {>>pagina-aanduiding<<}

Het WIJ der recensenten. - Het traditionele gebruik van recensenten en schrijvers, om altijd hun oordeel in den eersten persoon van het Meervoud uit te spreken, heet eene soort van bescheidenheid.
Velen klinkt het in de ooren als een Pluralis Majestaticus, als een spreken uit de hoogte.
Niet wij, maar ik vind het geen van beiden, maar eene noodelooze deftigheid.

Vrij zonderlinge verordeningen. - In Engeland schijnt men afzonderlijke wetten te hebben op - het smeden van zamenzweringen, en het beramen van moord. Alsof het een tak van nijverheid is! Hoort slechts naar de Haarl. Cour., die ons mededeelt, dat door de Ministers aan beide Huizen van het Parlement is aangekondigd: ‘dat eerlang eene bill zal worden ingediend, bij welke de bestaande verordeningen op het smeden van zamenzweringen, en het beramen van moord daadwerkelijk (feitzaakdaadwerkwezenlijk zou nog mooijer woord zijn) worden gewijzigd.’

Waar de Amerikanen vooral trotsch op zijn. - Dit jeugdige volk heeft eene sterke ingenomenheid met al wat grof, groot en plomp is, en als zij dan wat hebben, wat der moeite waard is, dan zijn zij er zoo trotsch op, dat zij zich haasten, om het aan hunne broeders de Engelschen te laten zien.
Een tijd lang is het zoo gegaan met groote schepen. Jonathan had ze altijd van nog wat grooter formaat, dan john bull, totdat deze eindelijk eene laatste poging heeft gewaagd, om zijn jongeren broeder te overbluffen, - met den Leviathan. De gansche wereld weet nu reeds, dat dit schip, waarmede het in den aanvang niet vlotten wou, thans eindelijk toch drijvende is.
Eene dergelijke ostentatie, hoe kolossaal Amerika alles doet, gaf het in den loop des vorigen jaars met een monsterpaardenspel. Ook dat scheen groot genoeg, om er Engeland de oogen mede te komen uitsteken. Het reed door de straten van Engelands steden met een - ik mag wel zeggen kleine orchestzaal op wielen, getrokken door veertig paarden, die, vier aan vier gespannen, door éénen man van de bok gemend werden. Ik zou het niet gelooven, maar het Illustrated London News, wat eene afbeelding en beschrijving van dit equestrisch wonder gegeven heeft, is een te soliede blad, om aardigheden uit den duim te zuigen.
Niet minder karakteristiek voor den Amerikaan was het, dat

{==156==} {>>pagina-aanduiding<<}
hij onlangs met een reuzenhond Engelands bewondering kwam opwekken. Dit beest, Prince genaamd, is het eigendom van een Mijnheer fr. butler van New-York, en heeft zelfs de belangstelling der koninklijke familie te Windsor kunnen opwekken. Hij is nagenoeg een Nederlandsche el hoog, en 2,36 Nederl. el lang, weegt ruim 90 Nederl. ponden, en is naauwelijks een jaar oud. Wanneer de eigenaar in zittende houding den hond voor zich neemt, kan hij de knieën onder het beest steken, en komen de hoofden van den hond en den Amerikaan op gelijke hoogte. - Het moet een zeer hondsch klimaat in Amerika zijn.

Er is nog brandstof genoeg in den kelder. - Wanneer men hoort, wat ontzettende menigte van steenkolen er noodig is, om den gloeijenden mond der hedendaagsche Industrie open te houden, dan zou men ligt bezorgd worden, dat de voorraad, in den schoot der aarde ingemaakt, eenmaal uitgeput mogt worden. Vooral komt die gedachte ligt op bij den veenstekenden en - stokenden Nederlander, die reeds zulk een groot deel van het lieve vaderland op de aschhoop heeft geworpen, en dus weet hoe veel eene aanhoudende consumptie wegneemt, als er geene jaarlijksche productie tegenover staat.
Wanneer men echter hoort, hoeveel er volgens de nieuwste berekeningen (die meer vast zijn, dan men oppervlakkig denken zou) nog aanwezig moet zijn, dan wordt men geruster. Het verbruik is voorzeker zeer groot: jaarlijks levert
Engeland	65 millioen ton steenkolen,
de Vereenigde Staten 8 tot	9 millioen ton steenkolen,
België	5 millioen ton steenkolen,
en Frankrijk	4,600,000 ton steenkolen,
 terwijl ik van Pruissen, Bohemen, Saksen, Spanje en Rusland nog zwijg (om de gewigtige reden, dat ik het niet weet). Ik ben beleefd genoeg, om te onderstellen, dat de lezer weet, dat een ton nagenoeg 1000 Nederl. ponden is; - dus worden er in de genoemde landen een 82 duizend millioen pond jaarlijks uitgegraven, en over de geheele wereld nog meer verbruikt. - Maar nu moet men hooren, welke uitgestrektheid de koolbeddingen beslaan. In Europa rekent men, dat een terrein van 50,000 vierkante kilometers (zegge 5 millioen bunders) met beddingen is voorzien, en in Noord-Amerika alleen nog 10 maal meer. Dooréén genomen kan men rekenen, dat de verschillende lagen onder elkander (dikwijls meer dan 20) te zamen wel eene dikte van 7 Nederl. ellen beslaan, dus op ieder bunder 70,000 kubiek ellen, dat is op de 55 millioen bunders van Europa en Noord-Amerika niet minder dan 3,850,000 maal millioen kubiek ellen. Gesteld nu, dat het gewigt gelijk is aan dat van water, dan levert ieder kubiek el op 1000 Nederl. ponden. Het getal ponden wat wij zoo krijgen, noem ik maar niet, om den lezer niet in de bilioenen en trilioenen te doen verdwalen.
En nu zijn de andere werelddeelen nog niet eens medegerekend. Mogt dat alles eens opgestookt zijn, nu, wie weet wat men dan al weder heeft gevonden, en in allen gevalle, hier is het niet ligtzinnig om te zeggen: ‘wie dan leeft, dan zorgt!’





{==157==} {>>pagina-aanduiding<<}

Mengelwerk.

Johan Keppler.

Eene heldere ster in eenen donkeren nacht.

Door A.T. Reitsma, predikant te Groningen.

De tijd, dien wij beleven, is zeker bij uitstek rijk in groote ontdekkingen. Op elk gebied van menschelijke wetenschap en wel inzonderheid in de verschillende takken van de kennis der natuur, bestaat in de laatste jaren een ijverig streven om steeds dieper en dieper in te dringen in hare geheimen. Telkens worden er tot hiertoe ongekende zaken aan het licht gebragt, of van reeds lang bekende zaken geheel nieuwe, vaak verrassende toepassingen gemaakt. - Dat het water, door de warmte tot damp veranderd, zich met eene geweldige kracht uitzet, was reeds in de hoogste oudheid bekend. Maar dat men door vernuftig uitgedachte werktuigen die kracht zoo zou weten te leiden, dat alleen door den waterdamp zwaar geladen schepen tegen wind en stroom door de golven des oceaans zouden stevenen; dat door die kracht lange wagentreinen, over ijzeren spoorstaven voortgestuwd, met arendssnelheid in uren afstanden zouden doorvliegen, die men vroeger bij dagreizen moest meten; dat door die kracht reusachtige fabrieken gedreven, en meeren en waterplassen in vruchtbare landouwen herschapen zouden worden, dat was voor onzen tijd bewaard. - Toen het eerst de ontdekking werd gemaakt, dat een electrische stroom aan het ijzer de eigenschap mededeelde om als een magneet ijzer aan te trekken en vast te houden, kon de ontdekker nog niet vermoeden, dat de aanwending van de door hem ontdekte electro-magnetische

{==158==} {>>pagina-aanduiding<<}
kracht het eenmaal mogelijk zoude maken, om woorden en gedachten met bliksemsnelheid langs metalen draden van land tot land, over bergen heen, onder zeeën door, voort te slingeren; ja dat eens de geheele aarde met een net van metaaldraden omspannen als met een nieuw spraakorgaan voorzien zou zijn. En toch - het geschiedt in onzen tijd. En welken verbazenden invloed die tallooze ontdekkingen op het gebied der natuur, op de ontwikkeling van kunst en nijverheid uitoefenen, dat hebben in onzen tijd de reusachtige tentoonstellingen te Londen, Parijs en New-York getoond.
Het is dan waarlijk niet te verwonderen, dat wij, die in zulk eenen tijd leven, met zeker welbehagen die ontdekkingen gadeslaan, en daarop roem dragen. Wie zal die billijke ingenomenheid afkeuren? wie haar als eene dwaze en kinderachtige zelfmisleiding veroordeelen? Maar te ontkennen valt het niet, dat juist die ingenomenheid met den tegenwoordigen tijd ons wel eens onbillijk maakt in het oordeel, dat wij vellen over de verledene eeuwen. Menigeen ziet uit de hoogte onzer eeuw op de groote mannen van vroegere dagen neder, als of zij niet waardig waren genoemd te worden nevens de groote geesten, die onzen tijd versieren. Eene oppervlakkige kennis van de geschiedenis der wetenschappen begunstigt maar al te veel zulk een onbillijk oordeel. Ook in die tijden, toen men nog van geene stoomfabrieken en spoortreinen en electro-magnetische telegrafen wist, toen men nog van geene photographie of galvano-plastiek droomde, hebben er waarlijk groote mannen geleefd, wel waardig om vergeleken te worden met de grootste mannen van onzen tijd. Ook in die vroegere eeuwen, toen de voortreffelijke hulpmiddelen en kunstrijke werktuigen van onzen tijd nog geheel onbekend waren, zijn er ontdekkingen gedaan op het gebied der natuur, die nog heden ten dage den beoefenaar der natuurwetenschap met verwondering vervullen. Ja, ook de vroegere eeuwen kunnen roem dragen op geniale mannen, vaak door hunnen tijd miskend, maar door het nageslacht hoog vereerd; mannen, die in eenen donkeren tijd schitterden als flonkerstarren aan den nachtelijken hemel.
Bij éénen van die groote mannen uit vroegeren tijd wenschte ik thans de aandacht te bepalen: bij johan keppler, den man, die door zijnen genialen blik het eerst de eeuwige en onver-
{==159==} {>>pagina-aanduiding<<}
anderlijke wetten ontdekte en formuleerde, naar welke de Schepper den loop der hemelligchamen bestuurt en regelt.
Van het eerste oogenblik af, dat de kennis van den sterrenhemel mijne aandacht tot zich trok, en ik de vaste en onverstoorbare wetten der beweging leerde kennen, die onder den naam van ‘de drie wetten van keppler’ aan iederen beoefenaar der sterrekunde bekend zijn, gevoelde ik de hoogste bewondering voor den man, die het eerst met zijn doordringenden blik die van God vastgestelde wetten had afgezien en aan de menschheid openbaarde. Die bewondering nam toe, toen ik den hoogst gebrekkigen staat, waarin keppler de sterrekundige wetenschap vond, vergeleek met de geheel nieuwe baan, die hij voor haar opende: want alleen door de kennis der door keppler aangewezene wetten werd het eenen newton mogelijk het geheim der zwaartekracht te ontdekken, en kon de sterrekunde zich van lieverlede tot eene hoogte verheffen, die ons thans met verbazing vervult. Maar die bewondering werd diepe eerbied, toen ik de levensgeschiedenis van dien grooten man leerde kennen, die, in voortdurenden strijd met armoede en kommer en tegenspoed, gedrukt door den last van miskenning en vervolging, onder de meest ongunstige omstandigheden, in eenen donkeren tijd, ontdekkingen deed, waardoor hij voor altijd het gebouw der sterrekundige wetenschap op den eenig waren en vasten grondslag vestigde.
Ofschoon ik vooraf met zekerheid weet, dat ik verre beneden de waardigheid van mijn onderwerp zal blijven, heb ik het echter gewaagd, om den grooten, den eenigen keppler tot het onderwerp te kiezen, waarop ik voor eenige oogenblikken de aandacht van de lezers van dit tijdschrift wensch te vestigen. Ik kan niet ontveinzen, dat ik met hooge ingenomenheid dit onderwerp aangrijp, en dat het mij een innerlijk zielsgenoegen is, eene hulde, hoe zwak dan ook, te mogen brengen aan eenen man, dien ik met diepen eerbied aanstaar, als een van de grootste mannen, die ooit ons menschelijk geslacht versierden, als ‘eene heldere ster in eenen donkeren nacht.’
Het is hier de plaats niet om de hooge waarde en beteekenis van kepplers ontdekkingen op het gebied der sterrekunde in haren vollen omvang te ontwikkelen, omdat de regte waardering daarvan eene bekendheid met de sterrekunde eischt,

{==160==} {>>pagina-aanduiding<<}
die ik niet bij al mijne lezers mag vooronderstellen. Maar wel mag ik vooronderstellen, dat hun hart hoog en warm klopt voor al wat waar en schoon en edel is en groot - en daarom durf ik ook van hen de hope voeden, dat zij, als ik hun het beeld van keppler, zoo als de geschiedenis het ons geeft, waar en levendig voor den geest stel, met mij zullen deelen in het gevoel van eerbiedige bewondering voor dien waarlijk grooten man.

Verplaatsen wij ons met onze gedachten in het laatste gedeelte der 16de eeuw. Die eeuw was door de Voorzienigheid bestemd om eene nieuwe toekomst voor het menschdom te bereiden. Toen zij aanbrak, had reeds columbus eene nieuwe wereld ontdekt en vasco di gama den zeeweg naar de Indiën gevonden. Nog had zij haar tweede tiental jaren niet voleindigd, toen de reformatie in den geheelen geest des tijds eene diep ingrijpende omwenteling bewerkte. De afwerping van de boeijen, waarin het kerkgezag sedert eeuwen den menschelijken geest hield geketend, moest wel een tot hiertoe ongekend leven wekken op elk gebied van wetenschap en kunst. De boekdrukkunst, reeds in de vorige eeuw uitgevonden, had tot hiertoe nog slechts weinig toegebragt tot verbreiding van kennis en licht, omdat zij in het eerst geheel onder de voogdijschap stond van de heerschende kerk. De reformatie ontsloeg de drukpers van dien band en vertwintigvoudigde in weinige jaren haren arbeid. De geest van vrij onderzoek ontwaakte op elk gebied van menschelijke wetenschap. Het was een tijd van gisting en spanning, van roering en beweging, van werking en tegenwerking overal. Een nieuw tijdvak in de geschiedenis ving aan; een nieuw licht ging uit den graauwen schemermorgen der middeneeuwen voor het menschdom op.
Denken wij echter niet, dat met de reformatie als met een tooverslag de ruwheid en onbeschaafdheid der middeneeuwen was geweken. Het was er verre van daan. Vele landstreken, thans met straatwegen en ijzeren banen doorsneden en met fraaije landgoederen bezaaid, waar het koorn groeit en het melkvee graast, waren toen nog digte wouden, door herten, reeën en wilde zwijnen bevolkt. Waar nu volkrijke dorpen een glans van welvaart en rijkdom vertoonen, zag men toen vaak niets

{==161==} {>>pagina-aanduiding<<}
dan hier en daar verstrooide hutten, met stroo gedekt. Waar men nu in volkomene veiligheid, en met alle denkbaar gemak kan reizen, daar was het toen soms uiterst gevaarlijk zich zonder gewapend geleide van de eene plaats naar de andere te begeven. Handel en onderling verkeer, door de wet en het regt niet genoegzaam beschermd, konden met de grootste moeite en dan nog slechts op kleine schaal worden gedreven.
Nadat de man, van wien de reformatie in Duitschland was uitgegaan, van het tooneel was afgetreden, had er spoedig overal een merkbare teruggang plaats. De vrijheid van onderzoek werd al spoedig aan knellende banden gelegd. Godsdienstige partijschap en verketteringszucht kregen de overhand en de vrije geest verstikte onder den druk van kerkelijk Dogmatismus. Het bijgeloof verhief zijn hoofd. Aanzienlijken, vorsten en koningen zelfs, gaven zich over aan de beoefening der zoogenaamde zwarte kunst, aan sterrewigchelarij en goudmakerij. Het volk streefde in bijgeloovigheid nog zijne voorgangers voorbij. Hekserij en tooverij en duivelsbezwering waren dagelijks voorkomende zaken. Maar wat van alles het ergste was, de verbittering tusschen Roomschen en Protestanten, tusschen Lutherschen en Gereformeerden was tegen het einde der 16de eeuw tot eene hoogte geklommen, die eene vreeselijke uitbarsting van eenen hardnekkigen godsdienst-oorlog onvermijdelijk maakte.

In dien tijd, den 27sten December 1571, werd johan keppler te Magstatt, een dorp in Wurtemberg, geboren. Geen zorgvuldige vader, geene liefderijke moeder waakten over de teedere jeugd van het zwakke en ziekelijke kind. Kort na zijne geboorte trad zijn vader in krijgsdienst onder den hertog van alva. Zijne moeder gaf het kind ter verpleging aan zijne grootouders over en trok haren man na. Toen zij na vier jaren terugkeerden, was er ook voor hem geen heil in de ouderlijke woning. Zijne moeder, eene onbeschaafde vrouw, die lezen noch schrijven kon, bragt er niet weinig toe bij, dat haar man weldra huis en hof verliet en in krijgsdienst een zwervend leven leidde.
Maar in weerwil van deze treurige huiselijke omstandigheden ontwikkelde zich in den jeugdigen knaap een heldere

{==162==} {>>pagina-aanduiding<<}
geest en een krachtvol karakter. Diep nadenken en scherpzinnigheid waren bij hem gepaard met eene vurige verbeeldingskracht en ongemeene vastheid van wil. Daar de zwakke knaap voor geenen zwaren handenarbeid geschikt was en veel leergierigheid betoonde, werd hij tot godgeleerde bestemd, en eerst in de kloosterscholen te Hirsan en Maulbron, vervolgens op de hoogeschool te Tubingen op 's lands kosten onderwezen. Zoo was hij dan voor de dienst der kerk bestemd. Maar de strenge orthodoxie, die op de Tubingsche hoogeschool heerschte, kon onmogelijk zijnen vrijen, zelfstandigen geest bevredigen. Alhoewel hij met hart en ziel der Augsburgsche belijdenis was toegedaan, kon hij zich niet vereenigen met alle leerbepalingen van het later ingevoerde Luthersche formulier van eenigheid. ‘Ik eer’ - zeide hij - ‘in alle drie Christelijke geloofsbelijdenissen (in de Roomsche, de Luthersche en de Gereformeerde) al wat ik met Gods woord overeenkomend vind; maar protesteer even zoo wel tegen nieuwe leeringen, als tegen oude ketterijen.’ Tot deze nieuwe leeringen rekende hij de in 't Luthersche formulier van eenigheid tot leerstuk verhevene stelling, dat christus' ligchaam overal tegenwoordig is. Hij sprak zijne twijfelingen uit in eene verhandeling: De coena Domini, welke hij zijnen leeraar schijnt ter hand gesteld te hebben, maar die hem niet werd wedergegeven, en die dan ook niet publiek gemaakt is.
Hoe hij over den geest der toenmalige theologen dacht, blijkt onder anderen uit hetgeen hij aan den markgraaf ernst frederik van baden schreef: ‘Het kwaad, dat Duitschland drukt, komt voor het grootste gedeelte van den overmoed van eenige geesteliken, die liever regeren, dan leeren. Zekere tot het leeraarsambt beroepene doctoren willen bisschoppen zijn, zoeken in hunnen ontijdigen ijver alles onderst boven te keeren en verleiden de vorsten tot overijlde maatregelen. De geest der eenigheid en wederkeerige liefde wordt gemist.’
In eenen brief aan zekeren johannes pistorius, die van de Evangelische tot de Roomsche kerk was overgegaan, schrijft hij: ‘Gij zult mij op den grooten dag de getuigenis geven, dat ik nooit eenen persoonlijken haat tegen den Paus en tegen de priesters gehad heb, maar alleen ijver voor God en zijne instellingen, daar ik in die vrijheid blijf, in welke God mij heeft doen geboren worden. Tot de dwaasheden dezer wereld

{==163==} {>>pagina-aanduiding<<}
reken ik: de vervolgzucht, welke alle godsdienstpartijen beheerscht; de inbeelding, welke iedere partij heeft, dat hare zaak ook Gods zaak is, dat zij alleen een privilegie op de zaligheid bezit; de aanmatiging der godgeleerden, dat hun alleen het regt toekomt, om de Schrift uit te leggen, dat men hen blindelings moet gelooven, zelfs wanneer hunne uitleggingen met de zaak in strijd zijn; eindelijk de vermetelheid, waarmede zij degenen verdoemen, die van de evangelische vrijheid gebruik maken.’
Zulk eene taal was den Tubingschen theologen een doorn in het oog. Na volbragte studiën kreeg hij dan ook het getuigschrift, dat hij wel door redenaars-talenten uitmuntte, maar voor de dienst der Wurtenbergsche kerk ongeschikt was.
Hij was bestemd een priester Gods te zijn in den tempel der natuur. Reeds in Tubingen had hij kennis gemaakt met michaël mästlin, hoogleeraar in de wiskunde, een voor dien tijd uitstekend beoefenaar der sterrekunde. Door hem was in kepplers geest de liefde voor deze wetenschap gewekt. Nog geen 22 jaren oud werd hij door de Stenden van het hertogdom Stiermark als leeraar der wis- en zedekunde aan het gymnasium te Gräz beroepen. Wel mogt hij zeggen: ‘Eene verborgene lotsbeschikking drijft den eenen mensch tot dit, den ander tot dat beroep, opdat zij overtuigd worden, dat zij onder de leiding der goddelijke Voorzienigheid staan. Ik werd door het aanzien mijner leeraars als 't ware in eene astronomische betrekking gestooten.’ Zoo was dan de astronomie zijn beroep geworden, waaraan hij van nu af al zijne krachten wijdde.

Wij kunnen ons thans moeijelijk een denkbeeld vormen van den hoogst gebrekkigen toestand, waarin destijds de sterrekundige wetenschap verkeerde. Men was gewoon de aarde als een vast staand punt in het heelal te beschouwen, rondom hetwelk de zon en de maan en de vijf destijds bekende planeten haren dagelijkschen omloop volbrengen. Boven de sferen, waarin die hemelligchamen gevestigd zijn, welft zich de kristallijnen sfeer met vaste sterren bezaaid, die, even als de anderen, zich dagelijks rondom de aarde wentelt. Maar omdat de stand der hemelligchamen en vooral de nu eens versnelde, dan eens vertraagde, nu eens voor- dan achteruitgaande gang

{==164==} {>>pagina-aanduiding<<}
der planeten zich met die voorstelling niet liet overenbrengen, trachtte men door vernuftig uitgedachte bij-cirkels en excentrieken althans eenigermate dit kunstige en ingewikkelde stelsel overeen te brengen met den werkelijken stand der hemelligchamen.
Deze wereldbeschouwing, door ptolemeus reeds in de tweede eeuw onzer jaartelling tot een stelsel uitgewerkt, was door alle volgende eeuwen in stand gebleven. Ofschoon latere sterrekundigen daaraan eenige wijzigingen hadden toegevoegd, werd zij toch in haar geheel als eene onaantastbare waarheid beschouwd. Maar hoe meer men de waarnemingen aan den sterrenhemel met dit aangenomen stelsel vergeleek, des te meer moesten de gebreken daarvan in het oog vallen. Zoo sterk was echter in dien tijd het gezag van overgeleverde denkbeelden, dat eerst nicolaus copernicus, Domheer te Frauenburg, in Oost-Pruissen, het waagde, om door eene andere vooronderstelling den loop der hemelligchamen te verklaren. Het gevoel van orde en regelmatigheid had hem overtuigd, ‘dat zulk eene sterrekunde, als er destijds bestond, niet met de wijsheid des Scheppers overeenstemt en derhalve niet in de natuur gegrond kan zijn.’
Hij keerde het oude stelsel om en leerde, dat niet de aarde, maar de zon het vaste punt is, rondom hetwelk de planeten en dus ook de aarde zich rondwentelen.
Drie-en-twintig jaren (van 1507 tot 1530) was copernicus onafgebroken werkzaam met de ontwikkeling zijner theorie. Maar zij vond bij slechts weinigen ingang. De geheele wereldbeschouwing, die van eene stil staande zon en zich bewegende aarde uitging, streed ook zoo zeer met den uitwendigen schijn, dat het niet te verwonderen is, dat zoo menigeen ze als eene dwaasheid beschouwde. De kerkelijken, zoowel Roomschen als Protestanten, verklaarden zich er tegen, omdat zij meenden, dat deze theorie in strijd was met sommige uitdrukkingen der Heilige Schrift.
Maar in weerwil van dien tegenstand won deze theorie al meer en meer aanhangers onder de beoefenaars der sterrekunde. De wetenschap kon echter onmogelijk blijven staan, op het standpunt, waarop copernicus haar had geplaatst. Want zijn stelsel was eigenlijk niet anders dan eene nieuwe en nog zeer gebrekkige theorie. De man moest nog komen, die

{==165==} {>>pagina-aanduiding<<}
haar vestigde, niet op losse vooronderstellingen, maar op de vaste en eeuwige wetten der natuur. En keppler was die man!

Het kan ons niet verwonderen, dat hij van het eerste oogenblik af, dat hij door zijnen leermeester mästlin in de geheimen der astronomie werd ingewijd, de voordeelen inzag, die de theorie van copernicus boven de vroegere had. De theologen van dien tijd beschouwden den Bijbel wel als eenige bron van alle wetenschap, en meenden met josua's woord: ‘Zon, sta stil!’ de theorie van eene bewegende aarde volkomen te weêrleggen. Maar keppler antwoordde: ‘De Bijbel spreekt van de dingen des menschelijken levens met menschen, zoo als menschen daarover gewoon zijn te spreken. Hij is geen leerboek der optica en astronomie: hij wil een veel hooger doel bereiken. Het is een berispelijk misbruik, als men de beantwoording van vragen over wereldsche dingen daarin zoekt.’
Keppler was de man niet om de wetenschap, die hij met al het vuur eener jeugdige liefde omhelsde, in den stand te laten, waarin hij ze vond. Zijn werk over den bouw der wereld, dat in 1596 verscheen, geeft het bewijs, dat naar zijne diepste overtuiging het wereldgebouw door eenvoudige, zamenwerkende krachten in beweging wordt gehouden, dat in de eindelooze verscheidenheid van verschijnselen éénheid en harmonie moeten heerschen. Wat toen nog een duister vermoeden bij hem was, wat, zoo als hij het uitdrukt, ‘een genius hem slechts uit de verte in het oor fluisterde’, dat zou de voortgezette waarneming en onvermoeide berekening eens in het helderste daglicht stellen.
Met ijver zette hij te Gräz zijne studiën voort. Zijne uitzigten klaarden op en voorspelden hem een gelukkig levenslot, toen hij in 1597 met eene jonge weduwe in den echt trad, die hem een niet onaanzienlijk vermogen aanbragt. Maar weldra werden die uitzigten geheel verdonkerd. Naauwelijks had ferdinand, hertog van Stiermark, later keizer van Duitschland, bij zijne meerderjarigheid de regering aanvaard, of hij begon eene hevige vervolging tegen de Protestanten, die met hunne geheele uitroeijing eindigde. Op den 17den Sept. 1598 werd aan de Protestanten te Gräz, en dus ook aan keppler

{==166==} {>>pagina-aanduiding<<}
aangezegd, dat zij, op straffe des doods, vóór den ondergang der zon de stad moesten ruimen.
Zoo was hij dan als met éénen slag van huis en hof en beroep beroofd. Wel zou het hem gemakkelijk geweest zijn door de Jezuïeten, die zijne bekwaamheden hoog achtten, hersteld te worden, zoo hij maar zijn geloof had willen verzaken. Maar hij verklaarde rondborstig: ‘Ik ben een Christen; ik heb de Augsburgsche belijdenis uit het ouderlijk onderrigt, uit dikwijls herhaald, naauwkeurig onderzoek, uit dagelijksche oefeningen, onder vele verzoekingen, geput; ik hang haar aan. Huichelen heb ik niet geleerd. Geloofszaken behandel ik met ernst, niet als een spel.’ Na die verklaring was voor hem geene begunstiging te wachten. Slechts 45 dagen werden hem vergund om de goederen zijner vrouw te verkoopen of te verpachten. Hij koos het laatste; maar maakte, gelijk te denken was, slechts eene onbeduidende som.

Onverwacht opende zich voor den banneling een toevlugtsoord, uitermate geschikt om de groote gedachten, die zich nu reeds in hem bewogen, tot rijpheid te ontwikkelen.
Tycho de brahé, de beroemde Deensche sterrekundige, door een hofkabaal uit zijn vaderland verdreven, was door den keizer van Duitschland, rudolf II, met groote eerbewijzing te Praag ontvangen. De keizer droeg hem op, verbeterde sterrekundige tafels te vervaardigen. Tot dat einde trachtte tycho de brahé alle mannen, die zich op dit gebied der wetenschap eenigen naam verworven hadden, rondom zich te vereenigen. De mildheid des keizers stelde hem in staat te Praag een sterrekundig observatorium op te rigten, hetwelk alles in zich vereenigde, wat de toenmalige stand der wetenschap kon aanbieden.
De Deensche sterrekundige deed dan ook aan keppler het voorstel om te Praag te komen, ten einde hem in zijne werkzaamheden bij te staan. Hij begaf er zich heen om op de plaats zelve het voorstel te overwegen. Maar tycho's ijdelheid en trots, die hem uit de hoogte behandelde, en de verwarde staat van de keizerlijke finantiën, die wel veel beloofden, maar weinig lieten verwachten, en niet het minst tycho's vastkleven aan het verouderde, door hem gewijzigde stel-
{==167==} {>>pagina-aanduiding<<}
sel van sterrekunde maakten hem zeer bezwaard, om de hem aangebodene betrekking aan te nemen. Hij ware liever naar zijn vaderland teruggekeerd om, al ware het met minder glans dan te Praag, een leeraarsambt aan de hoogeschool te Tubingen waar te nemen. Maar alle daartoe aangewende pogingen mislukten. De Tubinger theologen wantrouwden zijne regtzinnigheid, en wezen den om zijn geloof vervolgden man met onverbiddelijke hardheid af. ‘Aan de dienst der kerk’ - schreef hij omstreeks dezen tijd aan zijnen vriend en leermeester mästlin - ‘kan ik mij niet toewijden; want ik zou bij mijne overtuiging geen grooter pijn kunnen lijden, dan als ik deel nemen moest aan de twisten der theologen. Ik geloof wel eene plaats in de philosophische faculteit niet onwaardig te zijn; maar het schijnt, dat ik vijanden heb, die het verhinderen.’
Ter neêrgeslagen, door ziekte geplaagd en van elk ander uitzigt verstoken, niets meer bezittende, dan om nog vier weken zijn leven te kunnen rekken, wist hij echter tegenover tycho eene zoo waardige houding aan te nemen, dat deze, van zijne onmisbaarheid overtuigd, hem eene aanstelling te Praag bezorgde, met een vast jaargeld en den titel van keizerlijk astronoom. Wel bleef er voortdurend zekere spanning tusschen hen bestaan. Maar nog geen vol half jaar duurde deze voor hem drukkende toestand. Tycho stierf reeds 24 Oct. 1601, en keizer rudolf maakte keppler tot bestuurder van de keizerlijke sterrewacht.
Deze betrekking te Praag was voor hem van het hoogste gewigt. In den kring der beroemdste sterrekundigen, die tycho te Praag rondom zich had vereenigd, begon men de hooge verdienste van keppler meer en meer in te zien. Reeds rigtten zich aller oogen op hem en beschouwden hem als den eersten in de rij der wis- en sterrekundigen. De nieuwe en vruchtbare ideën, die als ingevingen des hemels uit zijn diepdenkend hoofd als lichtvonken te voorschijn kwamen, zetten allen, vaak zelfs den eerzuchtigen tycho, in verbazing. David fabricius, een Oostfriesche prediker, een der beroemdste sterrekundigen van zijn tijd, knoopte hier met hem, dien hij zijn hemelsvriend noemde, eene briefwisseling aan, die niet zonder invloed bleef op de ontwikkeling van keppler's inzigten.
Maar bovendien tycho was een onvermoeid en ijverig waar-
{==168==} {>>pagina-aanduiding<<}
nemer geweest. Bij zijn overlijden vulden zijne waarnemingen 24 geschrevene folianten. Die schat werd na vergeefschen tegenstand van zijne erfgenamen door den keizer aan keppler ter hand gesteld, om daaruit betere sterrekundige tafelen te berekenen. Maar vóór dit werk kon worden uitgevoerd, begreep hij, dat eerst eene geheel nieuwe theorie van planetenbeweging moest worden geschapen, dat een geheel nieuw beeld van den bouw des heelals, niet naar vernuftige vooronderstellingen, maar naar de onveranderlijke wetten der natuur moest ontworpen worden.
Hij koos de planeet Mars tot bijzonder voorwerp van onderzoek, omdat zij het meest in strijd was met de tot hiertoe gewone vooronderstelling. Met onuitsprekelijk geduld ging hij de waarnemingen van tycho na en ontdekte welhaast, dat deze planeet, niet, zoo als men tot hiertoe meende, in eene volkomen cirkelvormige baan haren loop om de zon volbrengt, maar in een eenigzins langwerpig rond of ellips, en dat de zon niet in het middenpunt van die ellips, maar een weinig ter zijde in één der brandpunten zich bevindt. En toen hij daarop den loop der andere planeten naging, zag hij, dat ook dezen dergelijke banen rondom de zon beschrijven. Die ontdekking, dat de planeten zich rondom de zon in langronde of zoogenaamde elliptische banen bewegen, noemt men de eerste wet van keppler.
Maar voortgezette waarneming overtuigde hem al spoedig, dat de planeten zich ook niet met gelijkmatige snelheid in hare banen voortbewegen, maar dat zij, zich het naast bij de zon bevindende, het snelste, het verst van haar geplaatst, het traagste voortspoeden. En ziet! zijn scherpziende geest rustte niet, eer hij de wet gevonden had, volgens welke deze toeen afneming van snelheid bij den loop der planeten plaats heeft. Hij ontdekte namelijk, dat de planeten in gelijke tijdruimten gelijke vlakten van hare banen beschrijven. Dit noemt men de tweede wet van keppler.
In het jaar 1609 maakte hij deze ontdekkingen aan de wereld bekend in een werk, dat hij De nieuwe Astronomie betitelde. Het mogt te regt dien naam dragen. Hij toch had een geheel nieuwen weg van onderzoek ingeslagen. Hij had de natuur alleen geraadpleegd, en zij had hem hare geheimen geopenbaard. En de uitkomst was, dat zijne theorie alle

{==169==} {>>pagina-aanduiding<<}
vroegere stelsels van sterrekunde omverre wierp en den grond legde tot den opbouw eener geheel nieuwe wetenschap.

Maar nog van eene andere zijde moest keppler's ontdekking al spoedig eenen gewigtigen invloed oefenen op den menschelijken geest. Door haar werd aan de astrologie of sterrewigchelarij de doodslag gegeven. Stond het eenmaal vast, dat de zoogenaamde dwaalsterren of planeten zich naar vaste en onveranderlijke wetten bewogen, dan verloor de beteekenis, welke de astrologen aan haar schijnbaar omdwalen in de ruimte des hemels gaven, allen grond.
De oorsprong der sterrewigchelarij klimt tot de hoogste oudheid op. Van de oude Chaldeërs ging zij tot andere volken over en vestigde vooral in Alexandrië haren zetel. In lateren tijd kwam zij door de Arabieren uit het Oosten naar Europa en vond daar overal grooten opgang. Men schreef aan de verschillende hemelligchamen zekere invloeden en werkingen toe op den mensch en de geheele physieke gesteldheid der wereld. De stand en beweging der sterren bepaalde en regelde der menschen levenslot, en hield dus in zich de profetie der toekomst verborgen. Om nu dat geheimzinnige sterrenschrift te lezen, moest men eerst den stand der sterren op een gegeven tijd bepalen en dan de beteekenis daarvan voor gegevene omstandigheden opmaken. Het kan ons niet bevreemden, dat in eenen tijd, waarin de astronomie nog in hare kindsheid was, de astrologie menigeen als met tooverkracht aantrok, om het geheimzinnige sterrenschrift des hemels te ontraadselen. Niemand twijfelde aan hare waarheid. Zelfs een melanchthon wees in zijne beginselen der natuurkunde de grondslagen der astrologie wijsgeerig aan. Koningen en vorsten waren hare begunstigers. Ja, de reden, waarom in de 16de eeuw de astronomie met zoo veel ijver werd beoefend, lag voor het grootste gedeelte in het voordeel, dat men uit haar voor de astrologie hoopte.
Het was ook de groote drijfveer geweest, waarom keizer rudolf met zoo groote kosten de sterrewacht te Praag had opgerigt. Het praktische nut, dat hij daarvan wachtte, was, dat zijne sterrekundigen in de sterren het lot der wereld zouden lezen en hem langs dezen weg zouden dienen met hun raad.

{==170==} {>>pagina-aanduiding<<}
Keppler zag zich daardoor in eene eenigzins moeijelijke stelling geplaatst. Hij doorzag het dwaze en ongerijmde dier sterrenduiderij. ‘De astrologie is niet waard’ - zeide hij - ‘dat men er tijd aan besteedt; maar de menschen staan in den waan, dat zij voor eenen mathematicus past.’ Maar wat zoude hij doen? Het was de algemeen heerschende denkwijze. Het was bovendien zijn beroep als keizerlijk astronoom ieder merkwaardig verschijnsel aan den sterrenhemel aan den keizer te berigten en tevens de beduidenis dier verschijnsels uit te leggen. De wijze, waarop hij het deed, kenmerkt den edelen geest, die hem bezielde. Met geestige ironie zegt hij in een geschrift over dit onderwerp: ‘Gij, al te verstandige wijsgeeren! beschimpt deze dochter der astronomie al te zeer. Weet gij dan niet, dat zij door hare aantrekkelijkheden hare moeder voeden moet? Hoe vele wijzen zouden in staat zijn zich met de astronomie bezig te houden, als de menschen niet de hoop voedden, de toekomst aan den hemel te lezen.’ Het is merkwaardig te zien, welk gebruik hij daarvan weet te maken, hoe hij soms onder astrologische inkleeding waarheden durft zeggen, die hij niet ronduit zou kunnen uitspreken; hoe hij van zijne astronomische meerderheid partij trekt, om vaak de door de sterrewigchelaars verontruste gemoederen zijner tijdgenooten gerust te stellen en te bemoedigen.

Terwijl keppler te Praag zijne groote ideën uitwerkte, trok boven zijn hoofd een dreigend onweêr zamen. Zijn keizerlijke begunstiger werd door zijn broeder aangevallen en gedwongen van zijne kroon afstand te doen. De oorlog woedde zelfs in Praag en voerde besmettelijke ziekten in zijn gevolg. Het jaar 1611, dat hij het jaar van rampspoed en smarte noemt, beroofde hem van zijne vrouw en van drie zijner kinderen. De nieuwe keizer matthias bevestigde hem wel in het ambt van keizerlijken mathematicus; maar de ledige schatkist liet niet toe, dat hem zijne verschuldigde bezoldiging werd uitbetaald. Het werk aan de sterrewacht moest bij gebrek aan ondersteuning stilstaan. Hij was voor de tweede maal van zijn leven van alle middelen van bestaan beroofd, en zag zich dus genoodzaakt een hem aangeboden professoraat aan het gymnasium te Linz aan te nemen.

{==171==} {>>pagina-aanduiding<<}

Naauwelijks was hij daar aangekomen, of hij werd door hitzler, den prediker dier plaats, openlijk van ketterij beticht en van het Heilige Avondmaal geweerd. En waarom? omdat hij zich in zijn geweten bezwaard gevoelde om het Luthersche formulier van eenigheid onvoorwaardelijk te onderteekenen en den vloek over de Gereformeerden uit te spreken. Te vergeefs wendde hij zich tot het consistorie te Stuttgart. De leden van dit collegie ontzagen zich in hunnen bitteren verketteringsijver niet, den man, wiens getrouwheid aan de Augsburgsche belijdenis zulke zware proeven had doorgestaan, eenen wolf in schaapskleederen te noemen. Zij stootten den man, wiens naam destijds reeds door geheel Europa met roem bekend was, het sieraad zijns vaderlands, met haat en verachting van zich. Keppler droeg den smaad hem aangedaan met smart, maar zonder verbittering. ‘Ik kan’ - zoo schreef hij in dezen tijd aan mästlin - ‘aan allen strijd een einde maken, als ik het formulier zonder eenige uitzondering onderteeken. Maar het is mij niet gegeven in geloofszaken te huichelen. Ik wil in hunnen haat niet deelen; mijn geweten veroorlooft mij niet mij door mijne onderteekening tot eenen veroordeelenden regter van andersdenkenden op te werpen. Ik verwerp mijne broeders (de Gereformeerden) niet; zij staan of zij vallen, zoo zijn zij des Heeren en - mijne broeders.’
In dezen zelfden tijd, in 1613, had hij zich voor de tweede maal in het huwelijk begeven. Op nieuw opende zich voor hem het genoegelijk uitzigt, om in huiselijk geluk althans troost en verkwikking te vinden bij al het leed, dat hem van anderen werd aangedaan. Maar niet lang bleef zijn geluk ongestoord. In 1615 ontving hij van zijne zuster berigt, dat zijne zeventigjarige moeder van hekserij was beticht. Wij glimlagchen bij het hooren van zulk eene kinderachtige beschuldiging. Maar dat was zij waarlijk niet in den aanvang der 17de eeuw. Het geloof aan toovenaars en heksen, en hun vermogen om door de magt des duivels bovennatuurlijke krankheden te verwekken, was destijds algemeen. Het was kerkgeloof zoowel bij Protestanten als bij Roomschen. Hoogleeraars schreven over dit satanswerk zwaarlijvige en doorwrochte verhandelingen. Vorsten en koningen bepaalden in hunne wetten, hoe men die bondgenooten des satans voor het gerigt verhooren en vonnissen moest. Wee den ongelukkige, die door de volks-
{==172==} {>>pagina-aanduiding<<}
stem van hekserij verdacht werd: hem wachtte de onmenschelijkste regtspleging, de folteringen der pijnbank en eindelijk de brandstapel en onuitwischbare schande op zijnen naam.
Met ontzetting vernam keppler te Linz, dat zijne moeder door onvoorzigtige uitdrukkingen en handelingen te Leonberg in Wurtemberg, waar zij destijds woonde, aanleiding gegeven had tot zulk eene vreeselijke beschuldiging. Zes jaren lang bleef deze zaak hangende. In het eerst zocht hij door schriftelijke voorstellen bij de stadsregering en bij andere invloedrijke personen het daarheen te brengen, dat aan zijne moeder vergund werd tegen hare beschuldigers eene aanklagte van laster en onverdienden hoon voor het geregt te doen gelden. Maar alle moeite, daartoe aangewend, was te vergeefs!
Het scheen, als of in dien noodlottigen tijd alles zamenspande om keppler's krachtvollen geest ter neêr te buigen. De vreeselijke oorlog was losgebroken, die dertig jaren lang als een woedende orkaan geheel Duitschland, van de stranden der Oostzee tot aan de boorden van Donau en Rijn, omwoelde, die bloeijende steden in puinhoopen veranderde en vruchtbare oorden in woestijnen herschiep. Ferdinand, die vroeger als hertog van Stiermark keppler uit Gräz verdreven had, spande, nu keizer van Duitschland geworden, alle krachten in, om zijne eenmaal te Lorette afgelegde gelofte te vervullen en het Protestantismus tot den grond toe uit te roeijen. In 1620 werd Linz, keppler's woonplaats, belegerd. De Jezuïeten verkregen in de belegerde stad de overhand. Keppler's bezoldiging werd onder beslag gelegd en zijne bibliotheek gesloten. Nu was voor keppler de tijd gekomen, om eene grootmoedige wraak te oefenen aan den prediker hitzler, die hem eens bij zijne komst te Linz het Avondmaal ontzegd had. De nu afgezetten prediker kwam in zijn huis en onder zijne bescherming, en nam met hem in eenigheid en vrede eene maansverduistering waar, terwijl het vijandelijk geschut bulderde over de belegerde stad.
In dien hagchelijken tijd verneemt keppler, tot overmaat van smart, dat het aan de vijanden zijner moeder gelukt is bij de regering uit te werken, dat zij in de gevangenis werd gezet. Nu drong de nood. De pijnbank en de vuurdood wachtten haar. Terstond is zijn besluit genomen. Midden door een

{==173==} {>>pagina-aanduiding<<}
land, waar de oorlog alles in vuur en vlammen zet, aanvaardt hij de gevaarlijke reis van Linz naar Leonberg, 70 mijlen ver, om in eigen persoon zijne moeder te verdedigen en haar van den wreedsten dood te redden. Door zijn beleid en volharding bereikte hij zijn oogmerk. Zij werd, nadat men haar met de pijnbank bedreigd had en zij bij die bedreiging standvastig hare onschuld bleef betuigen, van verdere regtsvervolging vrijgesproken. Reeds in het volgende jaar (1622) werd de 75jarige vrouw door den dood van alle verdere vervolging bevrijd (*).
Het zal ons welligt verwondering baren, dat de verlichte, vrijmoedige keppler, die zoo vele dwalingen van zijnen tijd moedig aantastte, bij de verdediging zijner moeder in het geheel niet het geloof aan hekserij bestreed, maar zich alleen bepaalde tot de aanwijzing, dat de zijner moeder te laste gelegde feiten niet voldoende waren, om haar in regten als eene tooveres en bondgenoote des Satans te vervolgen. Wij zien er uit, hoe diep dit bijgeloof in de godsdienstige denkwijze van den tijd was geworteld, zoodat zelfs een man als keppler zich daarvan niet geheel losmaken kon.
Terwijl hij van alle zijden door zorg en kommer werd gedrukt, was het alsof zijn geest des te ijveriger opbeuring en verheffing zocht in de nasporing van de geheimen des hemels. Juist in dien zwaren beproevingstijd, van 1614 tot 1620, voltooide hij de diepzinnige werken over de harmonie des hemels in het kort begrip der Copernicaansche sterrekunde, welke aan al zijne vroegere ontdekkingen de kroon opzette. - Van den aanvang zijner onderzoekingen af was hij doordrongen geweest van de gedachte, dat de bouw des heelals, zooals hij door den Schepper ontworpen was, moest beantwoorden aan het hoogste idee van schoonheid en harmonie. De geest eener godsdienstig-aesthetische wereldbeschouwing zweeft over zijne geheele astronomie. Een tooverglans van bovenaardsche schoonheid spiegelt zich voor hem af in de hemelruimte. De voorstelling van die harmonie van het wereldgebouw deed hem vermoeden, dat er eene overeenstemming bestaan moet tusschen

{==174==} {>>pagina-aanduiding<<}
den tijd, waarin elke planeet haren loop rondom de zon volbrengt en tusschen den afstand, waarop zij van de zon is geplaatst. - En zijn onvermoeide geest ontdekte dat geheim. Na eenen langdurigen arbeid van waarnemingen en berekeningen, kwam hij tot deze uitkomst, dat de omloopstijden der planeten, met zich zelven vermenigvuldigd, in dezelfde verhouding tot elkander staan als de afstanden der planeten van de zon, als men ze tweemaal met zich zelven vermenigvuldigt. Men noemt dit de derde wet van keppler.
Bij hem was godsdienst naauw en innig verbonden aan de wetenschap, waaraan hij zijn leven had toegewijd. ‘In de schepping grijp ik God als met de hand’ - zegt hij ergens. - ‘Als er iets is, dat den mensch in deze ter neder buigende ballingschap opbeuren kan, dan is het de sterrekunde, omdat zij de verheerlijking des alwijzen Scheppers tot onderwerp heeft.’
In een zijner vroegste geschriften (*), waarin hij zijne nog niet geheel ontwikkelde ideën over den bouw des heelals publiek maakte, drukte hij zijn gevoel voor het verhevene der astronomische wetenschap zeer treffend uit: ‘Die hier beneden de vergankelijkheid der menschelijke dingen heeft ingezien’ - zegt hij daar - ‘zal beginnen gering te schatten, wat hem eens het voortreffelijkste scheen. Gods werken zal hij boven alles achten en in hunne beschouwing eene reine verkwikking vinden. Groote Formeerder der wereld! ik aanschouw met bewondering de werken Uwer handen, naar vijf kunstige vormen gebouwd, en in het midden de zon, die naar eene heilige wet de aardbollen in teugel houdt en rondvoert langs verschillende banen. Vader der wereld! wat bewoog U om een arm, een gering, een zwak aardschepsel te verheffen, zoo hoog, dat het daar in vollen lichtglans staat, een heinde en ver heerschende koning, bijna een God: want hij denkt uwe gedachten U na.’
Aan het slot van het werk (†), waarin hij de rijpe vruchten zijner navorschingen openbaar maakte, verheft hij dankbaar zijnen geest tot den oneindigen Bouwmeester des heelals,

{==175==} {>>pagina-aanduiding<<}
die hem had uitverkoren om de geheimen zijner wijsheid aan de menschen te openbaren. ‘Ik dank U, Heer en Schepper!’ - zegt hij daar - ‘dat Gij mij verheugd hebt door Uwe schepping, als ik verrukt was over de werken Uwer handen. Ik heb den roem Uwer werken den menschen geopenbaard, zoo verre mijn beperkte geest Uwe oneindigheid bevatten konde. Is iets door mij geleerd, wat Uwer onwaardig is, of heb ik eigene eere gezocht, vergeef het mij dan genadiglijk.’
Godsdienst was de hemelsche adem, die zijn geheel wetenschappelijk streven doortrok en heiligde. Daarom bleef hij bij het besef van de hooge waarde der door hem gedane ontdekkingen zijn geheele leven lang een toonbeeld van beminnelijke nederigheid. Gaarne erkende hij de diensten, die hij uit de opmerkingen van anderen, zelfs van den op hem zoo naijverigen tycho de brahé, getrokken had. Toen mästlin hem eens eenen wèl verdienden lof toezwaaide, antwoordde hij hem: ‘Beste meester! gij zijt zelf de bron van den stroom, die mijne velden vruchtbaar maakt.’ Hoewel hij, en niet copernicus, de man is, die de sterrekunde op eenen vasten grondslag bouwde, was hij bescheiden genoeg, om een zijner laatste werken, waarin hij de uitkomsten zijner sterrekunde uiteenzette, een kort begrip der Copernicaansche sterrekunde te noemen (*). ‘Den sterrekundige’ - zegt hij daar - ‘moet het niet om eigen lof, om bewondering zijner eigene scherpzinnigheid te doen zijn; hij moet den lof des Scheppers ten oogmerk hebben.’
Maar bij die nederigheid had hij toch de vaste en onwrikbare overtuiging, dat de waarheid, door hem ontdekt, eens algemeen erkend zou worden. Zijne tijdgenooten mogten zijne nieuwe leer verketteren, zijne werken te Rome op de lijst der verbodene boeken worden geplaatst, hij troostte zich met zich te beroepen op de nakomelingschap, en zeide met profetischen geest: ‘De dag zal spoedig aanbreken, dat de vrome eenvoudigheid zich over haar blind bijgeloof zal schamen; dat men de waarheid zoowel in het boek der natuur, als in de Heilige Schrift erkennen en zich over beide openbaringen verheugen zal.’ En die dag is aangebroken!
Het kan ons niet verwonderen, dat een zoo vindingrijk genie ook menig ander gebied van wetenschap met nieuwe

{==176==} {>>pagina-aanduiding<<}
ontdekkingen verrijkte. Zoo onderzocht hij de natuur van het licht en de werkzaamheid van het gezigtszintuig. Hij was de eerste, die den zonnestraal in zijne zeven kleuren oploste. Hij breidde het veld der hoogere wiskunst aanmerkelijk uit. Hij verbeterde vele reeds bestaande werktuigen en vond nieuwe uit. Op elke wetenschap, die met zijn hoofdvak in eenig verband stond, wierp zijn genie nieuwe lichtstralen.
Nog altijd bekleedde hij de betrekking van keizerlijken mathematicus, en was dus ambtshalve verpligt de door keizer rudolf hem opgedragene berekening der nieuwe sterretafels te voltooijen. Na onbeschrijfelijk veel moeite gelukte het hem eindelijk dit werk tot stand te brengen. Maar eer hij die taak had voltooid, werd Linz voor de tweede maal belegerd, en de Protestanten uit de stad verdreven. Keppler zag zich genoodzaakt de vlugt te nemen en van de eene stad naar de andere te trekken, om zijne sterretafels te laten drukken. Eerst in 1627, na herhaalde mislukking en teleurstelling, had hij de voldoening dit werk in 't licht te zien verschijnen.
Intusschen was keppler's achterstallige bezoldiging tot eene som van 12000 gulden geklommen. De keizer was niet in staat uit de ledige rijksschatkist deze som te voldoen, en verwees hem naar wallenstein, den hertog van Friedland, die destijds op het toppunt zijner magt was. Deze nam hem welwillend aan. Eene zonderlinge wisseling van het lot bragt zoo twee van de merkwaardigste mannen van dien tijd, den eersten krijgsman zijner eeuw en den diepzinnigen navorscher der natuur, vreedzaam onder één dak, aan ééne tafel, zamen. Maar de goede verstandhouding was niet bestendig van duur. Keppler konde en wilde zich niet schikken naar de astrologische grillen van den hertog. Deze zocht zich van hem te ontslaan, door hem een professoraat te Rostock te laten aanbieden. Maar keppler weigerde deze betrekking aan te nemen, zoolang zijne achterstallige bezoldiging hem niet was betaald. Drie jaren lang bleef hij daarom te Sagan. Toen wallenstein gevallen was, reisde hij met den uitersten spoed van Sagan naar Regensburg, om daar te redden wat nog te redden was. Door de reis afgemat en ter neêrgebogen van kommer en zorgen, eindigde hij daar den 15den Nov. 1630 in bijna 59jarigen ouderdom zijn merkwaardig leven.

{==177==} {>>pagina-aanduiding<<}

Wij hebben gepoogd het beeld van keppler, zoo als zijne levensgeschiedenis het ons geeft, in korte trekken u voor oogen te stellen. Om zijn beeld te helderder te doen uitkomen, hebben wij getracht het in het naauwste verband te plaatsen met den tijd, waarin hij optrad. Die tijd was de donkere achtergrond van het tafereel, dat wij u schetsten.
Vragen wij nu ons zelven af: wat hebben wij gezien? - eenen mensch, met den voortreffelijksten aanleg uitgerust, maar onder de ongunstigste omstandigheden geboren, van zijne wieg tot aan zijn graf door tegenspoed vervolgd, kampende met armoede en gebrek, met de miskenning, tegenwerking en vervolging zijner tijdgenooten. En die mensch ontwikkelt midden in dien strijd eenen zoo hoogen en vrijen geest, dat hij voor eene van de verhevenste wetenschappen, tot welke de mensch kan opklimmen, eene geheel nieuwe baan opent, en haar uit het stof, waarin bijgeloof en onkunde haar ter neêrdrukten, tot de hemelsche hoogte verhief, die harer waardig is. Het groote, sedert den aanvang der wereld verborgene geheim van de beweging der hemelligchamen, het geheim, waarvan sokrates meende, dat de Goden de menschen niet waardig hadden geacht het te doorzien, waarover plato en aristoteles slechts koene en fantastische gissingen waagden, tot hetwelk copernicus slechts van verre eene schrede naderde, - dat geheim werd door hem voor alle volgende tijden ontsluijerd en aan het menschdom geopenbaard. Verwaarloosd in zijne vroegste opvoeding, van hulpmiddelen bijna geheel verstoken, weet hij echter met zijn diep indringend verstand en met zijn onbenevelden waarheidszin in elke wetenschap het ware van het valsche te onderscheiden. In strijd met het heerschende Dogmatismus en de verketteringszucht der kerkelijke partijen, handhaaft hij met zelfstandigheid en moed de evangelische vrijheid van eigen onderzoek. Hij lijdt vervolging en beleediging, zonder dat zijne Christelijk-evangelische overtuiging ooit een oogenblik aan het wankelen wordt gebragt. Door de Voorzienigheid zelve tot den werkkring geleid, waarin hij bestemd was zijne groote talenten in al hunne heerlijkheid te ontwikkelen, gelukt het hem, na veeljarig, onvermoeid navorschen en diep nadenken, te ontdekken, dat de planeten zich in elliptische banen
rondom de zon bewegen, met eene snelheid, die steeds toeneemt als zij tot haar naderen,

{==178==} {>>pagina-aanduiding<<}
en die steeds afneemt als zij zich van haar verwijderen. Zijn scherpzinnig verstand vindt de eenvoudige formules uit, volgens welke dat toe- en afnemen der snelheid van beweging plaats heeft en de omloopstijden en afstanden bepaald worden. Die verhevene eenheid in de verscheidenheid, welke hij van den beginne zijner werkzaamheid af in de werken des Scheppers had vermoed en rusteloos had nagespoord, was nu gelukkig gevonden. De duizendjarige heerschappij van het verwarde stelsel van ptolemeus was verstoord, de gissingen en kunstgrepen der latere sterrekundigen weêrlegd, copernicus' theorie verbeterd en eene nieuwe sterrekunde geschapen en voor altijd op den eenig waren grondslag gevestigd.
En dat alles werkte hij uit onder voortdurenden strijd om eer en leven, onder verkettering en geloofsvervolging, in eenen tijd, waarin zijn Duitsche vaderland door den vreeselijksten oorlog werd verwoest, gedurende een leven van slechts 59 jaren. En bij dat alles stonden hem slechts de gebrekkigste hulpmiddelen ter dienste. Te Gräz moest hij zich vergenoegen met een houten driehoek, door hem zelven vervaardigd. Drie houten latten van 6, 8, 10 voet waren het tooverwerktuig, zegt zeker schrijver, waarmede hij den hemel zijne verborgene geheimen ontlokte. Toen hij als keizerlijke mathematicus aan de sterrewacht te Praag geplaatst was, had hij wel betere werktuigen te zijner beschikking; maar hoe onvolkomen deze nog waren, kan men daaruit opmaken, dat hij eerst in 1610 een zeer gebrekkigen teleskoop van den keurvorst van Keulen ter leen bekwam.
Het was als of onder den druk der tijdsomstandigheden en de slagen des rampspoeds, de kracht van zijnen geest versterkt en de adel zijns gemoeds verhoogd werd. Een onwankelbaar vertrouwen op Gods aanbiddelijke leiding onderhield rust en vrede in zijnen boezem, bij alle stormen, die rondom hem loeiden. En de verhevene wetenschap, die hij beoefende, was zijne levensvreugde, zijn lust en loon. ‘Het bewerken’ - zoo schreef hij van één zijner sterrekundige werken - ‘heeft mij meer moeite gekost, dan het lezen daarvan aan al mijne lezers kosten zal; maar ik put daaruit ook meer genot, dan al mijne lezers zamen.’
Wij hebben de taak, die wij ons voorstelden, volbragt. Wij hebben gepoogd de nagedachtenis te eeren van den grooten,

{==179==} {>>pagina-aanduiding<<}
den eenigen keppler, den profeet Gods in het heiligdom der natuur, door wien het den almagtigen Schepper behaagde de wetten, volgens welke Hij den loop der hemelligchamen regelt, aan zijne menschenkinderen te openbaren. O! het is eene geestverheffende gedachte, het in zulke geniale mannen te aanschouwen, hoe de almagtige en algoede Wereldbestuurder door den geest van groote mannen de diepten zijner wonderbare heerlijkheid aan zijne menschenkinderen openbaart, en licht verspreidt in duisternis, opdat zij Hem de eere geven!

De reizen van Dt. H. Barth in Afrika.

In den zomer van 1849 werd aan de Engelsche regering het plan voorgelegd tot eene groote expeditie naar eenige der voornaamste koningrijken in Midden-Afrika. De ontwerper, james richardson, die in 1845 en 1846 reeds een gedeelte van de Noordelijke Sahara, tusschen Tripoli, Ghadamas, Rhat en Mursuk doorreisd had, wilde de leiding van den togt op zich nemen, en stelde zich als hoofddoel vooral de afschaffing van den slavenhandel en de aanknooping van nieuwe handelsbetrekkingen voor. Zijn voorstel werd door de bewindslieden gunstig opgenomen en goedgekeurd; zij besloten daaraan gevolg te geven. Zoodra dit plan bekend werd, wendden zich twee beroemde Duitschers, die toen beiden in Londen verkeerden, de uitstekende geograaph a. petermann en de ridder bunsen, tot de regering met dringend verzoek, dat ook een Duitsche geleerde de expeditie onder aanvoering van richardson mogt vergezellen, opdat de onderneming ook in een wetenschappelijk opzigt vruchtbaar konde worden. De toestemming werd verleend, en van deze verwittigd, bood Dr. h. barth, toen privaat-docent te Berlijn, zich tot reisgezel van richardson aan. Zijne bloedverwanten echter, bezorgd voor de vele gevaren, die hij zou hebben door te staan, trachtten hem van zijn besluit af te brengen, en zijn vader wist hem eindelijk te overreden, dat hij zijne plaats bij de expeditie afstond aan een landsman Dr. overweg, die, door het Berlijnsche Geographische Genootschap ondersteund, terstond met jeugdige geestdrift zijne diensten aanbood. Evenwel was deze verwisseling te laat geschied. Dr. barth was reeds aan de Engelsche

{==180==} {>>pagina-aanduiding<<}
regering voorgedragen en kon dus niet meer terugtreden; bovendien werd ook aan overweg vergund om deel te nemen aan de expeditie. - Voor de beide Duitschers werd door het Engelsche gouvernement eene toelage van 200 p. Sterl. toegestaan, die, indien zij richardson verlieten om de landen ten Oosten van Borun te onderzoeken, verdubbeld zou worden. Hoe weinig deze som toereikend was, om zelfs in de noodwendigste behoeften der reizigers te voorzien, is later duidelijk gebleken.
In vele opzigten is deze expeditie werkelijk vruchtbaar voor de wetenschap geworden. Het is vooral barth, die de vruchten daarvan in overvloed heeft opgezameld, en hij is zoo gelukkig, die zelf ook aan anderen te kunnen aanbieden. Terwijl zijne beide reismakkers, zoowel richardson als overweg, de slagtoffers zijn geworden van de ontzettende vermoeijenissen en het ongezonde klimaat, heeft hij de tallooze bezwaren, aan zulk eene reis verbonden, gelukkig overwonnen, en is wèlbehouden in zijn vaderland teruggekeerd. Zijn reisverhaal kan ons die bezwaren eerst in volle mate doen kennen. Maar dat verhaal vervult ons ook met bewondering van zijne stoutmoedigheid en volhardend geduld niet alleen, maar evenzeer van zijnen ijver, van zijne opmerkingsgave en van zijne vurige liefde voor de wetenschap. Hij geeft een schat van bijzonderheden en ontdekkingen, belangrijk voor bijna alle vakken van wetenschap, omtrent de gesteldheid van den grond en de lucht, omtrent dieren en planten, omtrent den toestand, de leefwijze en de beschaving van de menschen in vele tot hiertoe weinig of geheel niet bekende oorden, die hem aanspraak doen verwerven op den dank en de hoogachting van de gansche beschaafde wereld.
Wij wenschen op de volgende bladzijden een beknopt verslag van zijne reisbeschrijving te geven, om het gezegde eenigzins te staven. Wij volgen daarbij den referent in het tijdschrift Unsere Zeit, die de Duitsche uitgave van het werk: ‘Reisen und Entdeckungen in Nord- und Central-Afrika in den Jahren 1849-55. Von Dr. heinrich barth. Tagebuch seiner im Auftrag der britischen Regierung unternommenen Reise. Mit Karten, Holzschnitten und Bildern’ (Bd. 1 u. 2. Gotha, j. perthes. 1857) voor zich had. - Vooraf geven wij een kort overzigt van het vroegere leven des schrijvers.
Heinrich barth werd den 18den April 1821 te Hamburg

{==181==} {>>pagina-aanduiding<<}
geboren. Hij had een teeder liefhebbenden vader, die geene offers voor de ontwikkeling van zijnen zoon ontzag. Reeds op het gymnasium zijner geboortestad toonde hij zijne neiging voor de philologie, en toen hij in den herfst van 1839 aan de universiteit te Berlijn was gekomen, wijdde hij zich geheel toe aan de studie der oudheid. Onder de leiding van böckh werd hem weldra het verband duidelijk tusschen de taalstudie en de archaeologische en historische wetenschappen. Het gansche leven der klassieke Oudheid stelde de jonge talentvolle man zich dus tot voorwerp zijner navorschingen. Daarom bezocht hij, behalve de eigenlijk philologische voorlezingen van böckh, lachmann, franz, zumpt, jakob grimm, benary en curtius, ook de collegies van dirksen, over de geschiedenis van het Romeinsche regt, van homeijer, over het Duitsche regt, van ranke, over de geschiedenis, en, daar hij inzag, dat het leven der volken en hunne geschiedenis niet volkomen regt begrepen kunnen worden, zonder kennis van den grond, waarop zij leefden, ook de voorlezingen van ritter, over algemeene geologie. Weldra ontwaakte echter het verlangen in hem, om zelf de landen te betreden, in welke de magtige staten der Oudheid met hunne wetenschap en kunst gebloeid hadden. In het jaar 1840 reisde hij naar Italië, bestudeerde, gedurende een verblijf van vier maanden te Rome, de gedenkteekenen van het Romeinsche rijk, en bewonderde vervolgens op Sicilië de overblijfselen der Grieksche kunst. Deze reis was beslissend voor zijn leven. Hij vormde het plan, om den ganschen omtrek der Middellandsche Zee, het schouwtooneel van het levendig verkeer tusschen de volken der oude wereld, te doorkruisen. Naar Berlijn teruggekeerd, volbragt hij zijne studiën en promoveerde den 31sten Julij 1844, met eene dissertatie:
‘Corinthiorum commercii et mercaturae historiae particula.’ In het begin van het volgende jaar ving hij de voorgenomen reis aan. Vooraf bezocht hij Londen en hield zich daar twee maanden op, vooral om het Britsche Museum, zoo rijk aan kunstwerken van alle natiën der wereld, te bezigtigen. Vandaar ging hij over Parijs, Marseille en Madrid naar Gibraltar en zette te Tanger het eerst den voet op Afrikaanschen bodem, zeker weinig vermoedende, welken onsterfelijken roem hij zich in dit werelddeel verwerven zou. Hij doorreisde Algerië en begaf zich naar Tunis, nu en dan uitstapjes landwaarts in

{==182==} {>>pagina-aanduiding<<}
doende, ofschoon hij doorgaans de zeekust volgde. Vooral trol het oude, zoo merkwaardige Cyrenaica zijne aandacht tot zich Tot aan de grenzen van Egypte genaderd, werd hij door wilde rooverbenden overvallen, die hem van zijne goederen, dagboeken, schetsen en verzamelingen beroofden. Gelukkig had hij reeds vroeger een gedeelte van zijne merkwaardigheden op Malta in veiligheid gebragt. Evenwel zette hij zijn togt voort, volgde in Egypte den loop des Nijls tot aan den tweeden waterval in Wadi Halfra, en trok daarna door de woestijn naar de ruïnen van de oude handelsstad Berenice aan de Roode Zee. Verder ging hij door het Arabische schiereiland, door Palestina, Cilicië, Cyprus en het oude Klein-Azië naar Constantinopel en keerde over Griekenland in zijn vaderland terug.
In het voorjaar van 1848 vestigde barth zich te Berlijn als privaat-docent en begon het verhaal van zijne reis te bewerken voor de pers. Het Eerste Deel van dit werk: ‘Wanderungen durch die Küstenländer des Mittelmeeres, ausgeführt in den Jahren 1845, 1846 en 1847. Erster Band: das nordafrikanische Gestadeland’, was nog maar korten tijd in het licht verschenen, toen hij zich moest gereed maken voor zijne groote reis in Afrika. Over den invloed, dien deze vroegere togt op de latere ondernemingen van barth had, zegt hij zelf: ‘Op deze togten had ik als eenzaam reiziger bijna al mijn tijd met de Arabieren doorgebragt en was alzoo volkomen burger geworden in dat leven, waarvan de kameel en de dadelpalm de kenmerkende trekken uitmaken. Ik had lange togten door woeste landstreken gedaan en dus den genoegens en ongemakken van zulk eene reis genoegzaam leeren kennen. De oefening en gewendheid aan reisbezwaren was van onschatbare waarde. Mijn blik was bij die reis wel hoofdzakelijk op de overblijfselen der oudheid en die betrekkingen der volken gerigt, welke nog tegenwoordig licht geven over vroegere toestanden; maar evenwel was het levende heden mij geenszins onverschillig gebleven, en ik had gedurig een blik ter zijde geslagen naar de half of geheel onbekende streken in de binnenlanden van Afrika. Reeds in mijne jeugd hadden de reizen van mungo park in hoogen graad mijne belangstelling opgewekt, en ook nu hield het verlangen om meer van die streken te weten, mij niet weinig bezig. De woorden van een Haussa-slaaf in de Tunesische stad Kaf, met wien ik in een gesprek over zijn vaderland

{==183==} {>>pagina-aanduiding<<}
geraakte, klonken mij gedurig in de ooren. Op eenvoudige, maar voor mij indrukwekkende wijze zeide de inboorling van het Negerland, toen hij de belangstelling, die ik voor dat land gevoelde, bespeurde: “Als het God behaagt zult gij nog eens u opmaken en Kano bezoeken!” - De oude kolonel warrington, Engelsch consul in Tripoli, die in mij een navorscher van Binnen-Afrika scheen te vermoeden, had zelfs beproefd, mij van mijn voorgenomen togt door de kustlanden af te houden, terwijl hij mij zijn vollen bijstand verzekerde, ingeval ik zou ondernemen om in het binnenland door te dringen.’
Zoo is het gemakkelijk te begrijpen, dat barth gaarne de gelegenheid aangreep om te voldoen aan zijn zoo lang reeds gekoesterd verlangen. Maar van zulk een man mogt men ook met reden verwachten, dat hij de expeditie ten hoogste bevorderlijk zou maken aan de belangen der wetenschap.
In November 1849 gingen barth en overweg naar Londen en reisden, toen richardson te Parijs nog eenige dépêches wachtte, te zamen vooruit naar Tunis, waar zij den 15den December aankwamen. Terwijl zij zich hier van reiskleederen en andere benoodigdheden voorzagen, besteedden zij hun vrijen tijd aan uitstapjes in den omtrek, inzonderheid naar de ruïnen van het wereldberoemde Carthago. Op de treurige overblijfselen dezer eens zoo magtige en ontzaggelijke stad ontwierp barth de stoute plannen voor zijne grootsche onderneming. Den 30sten December verlieten zij Tunis, reden naar Sfakes en scheepten zich daar in op een armzalig vaartuig, om den tegenoverliggenden oever der kleine Syrte te bereiken. Zij hoopten in 48 uren de vaart te kunnen volbrengen, doch werden reeds den eersten dag door tegenwind genoodzaakt te ankeren. Verscheidene dagen bleven zij stil voor anker liggen; weder onder zeil gegaan en een eindweegs gevorderd zijnde moesten zij zich andermaal een oponthoud van eenige vervelende dagen getroosten. Eindelijk, na een togt van negen dagen, bereikten zij het gewenschte doel, de haven van Sarsis. Hoe nuttig deze proef mogt zijn voor de oefening van hun geduld, bij den aanvang eener onderneming, wier welslagen grootendeels van geduld en taaije volharding afhing, toch konden zij niet besluiten de reis te water voort te zetten. Wel was de reize te land naar Tripoli zeer moeijelijk, en barth zelf had vroeger de onveiligheid dezer streken tot zijne schade

{==184==} {>>pagina-aanduiding<<}
ondervonden, maar zij wilden liever alle gevaren trotseren, dan nogmaals den toestand van slavernij te verdragen, tot welken zij op dat ellendige scheepje veroordeeld waren. Zonder eenige onaangename ontmoeting reden zij door de woeste streek der kust tot aan Soara; vandaar voerde de weg door bekoorlijke plaatsen, dikwijls met palmboschjes en ruïnen van oude steden voorzien, totdat zij den 18den Januarij 1850 te Tripoli aankwamen. In het huis van den voormaligen Oostenrijkschen consul vonden zij een gastvrij onthaal.
Twaalf dagen later kwam ook richardson hier aan, maar noch de boot, die men van Malta verwachtte, om het meer Tsad te bevaren, noch de werktuigen, wapens en tenten waren aangebragt. Daar het duidelijk werd, dat de toebereidselen voor de groote reis nog wel eene maand zouden duren, besloten barth en overweg om in dien tijd de omstreken der stad te doorkruisen. 's Avonds van den 4den Februarij opgebroken, bereikten zij in weinige dagen den Noordelijken rand van de bergvlakte van Tripoli. Dat deel van het gebergte, dat zij eerst betraden, draagt den naam van Djebel of Yefren en heeft eene gemiddelde hoogte van 2200 voet. Tusschen de kegelvormige bergen zijn steile, ruwe dalen gevormd, waarin somtijds prachtige watervallen worden gezien. De bewoners behooren oorspronkelijk tot het geslacht der Berberen, doch maar weinigen spreken nog de moedertaal, en ook deze nog door de vermenging met het Arabisch verbasterd. Vroeger hadden zij hier aangename en welvarende woonplaatsen, die echter tegenwoordig, ten gevolge van de herhaalde, vruchtelooze opstanden tegen de Turksche overheersching, zeer in verval zijn. Hun gelukkige tijd, hun nationaal leven is vervlogen, en hunne dorpen zelfs hebben meer het aanzien van ruïnen dan van bewoonde plaatsen. Te midden van deze bouwvallige woningen verheft zich op den uitersten rand eener steile rots een kasteel der onderdrukkers, gewoonlijk ‘Kasr-il-Djebel’, het bergslot, genaamd. Barth vond het voorzien met eene bezetting van 400 man, doch slechts met drie kanonnen. Verder ten Zuid-Oosten, op den hoogsten top van den Djebel (2800 voet), staat een Romeinsch gedenkteeken van 36 voet hoog. Het schijnt afkomstig uit de tweede eeuw en wordt door de omwonende stammen nog altijd met eene soort van heilige vrees en vereering beschouwd. - Daar de steenachtige grond

{==185==} {>>pagina-aanduiding<<}
hier niet geschikt is voor den graanbouw, leggen de bewoners zich vooral op boomkweekerij toe. Inzonderheid in de dalen ziet men talrijke groepen van dadelpalmen, van olijf-, granaat-, vijgen- en abrikozen-boomen. Vijgen maken op onderscheidene plaatsen een voornaam deel der voeding uit, even als de dadels in de vlakke landschappen van Noord-Afrika.
Ten Oosten aan den Djebel grenst het district Ghurian. Ook hier is eene vrij sterke Turksche vesting, ‘Kasr-Ghurian’, op een vooruitspringend gedeelte van het plateau gebouwd, met het front Noordwaarts, zoodat zij het heuvelachtige landschap tusschen haar en den uitgedoofden vulkaan Tekut bestrijkt. De dorpen zijn in een ellendigen toestand en half verlaten, ofschoon het land tamelijk goed bebouwd is. Zelfs maakt het met de rijke saffraanvelden en schoone olijfboschjes, waartusschen op enkele plaatsen ook wijngaarden zich vertoonen, nog een aangenamen indruk. Eigenaardig zijn in Ghurian de vele onderaardsche dorpen, die waarschijnlijk door Joden zijn aangelegd. Reeds tijdens de verbreiding van den Islam waren over geheel Noord-Afrika vele Joden onder de Berbers vermengd, zelfs namen eenige stammen der laatsten het Jodendom aan. Even als hier vindt men ook in Marokko vele Joden onder de bewoners van de bergholen van den Atlas. - Weldra begon de landstreek, in de rigting naar het Tarhouagebergte, een bepaald vulkanisch karakter te vertoonen. Op alle hoogten verheffen zich bazalt-kegels, doch nergens bespeurde men eenig boomgewas. Evenwel groeit het koren hier uitmuntend, en de zwervende Arabieren, die deze streek grootendeels bezet hebben, vinden hier genoegzaam voeder voor hunne talrijke kudden kameelen en schapen. Op de bergen en heuvels ziet men vele ruïnen van versterkte kasteelen en steden, deels uit den tijd der Romeinen, deels in de Middeleeuwen door de Arabieren gebouwd; ja zelfs onderscheidene vervallen gebouwen, die waarschijnlijk tot godsdienstige oogmerken dienden, dragen sporen van Scythischen oorsprong.
Het district Mesellata, verder Oostwaarts, levert eene aangename tegenstelling op met het eentoonige, van boomen geheel ontbloote Tarhona. Hier wisselen boomgaarden, korenvelden en olijfbosschen elkaàr af op de bekoorlijke vlakte. De bewoners van dit oord moeten het arbeidzaamste volk zijn in het gansche pachalik van Tripoli, en de geheele omtrek

{==186==} {>>pagina-aanduiding<<}
heeft het aanzien van leven en nijverheid. Ook hier ontbreken de sporen niet van vroegere heerlijkheid; inzonderheid trok eene oude Moorsche vesting op den berg Kala of Gella de opmerkzaamheid van barth tot zich. Dezelfde tegenstelling van vergane grootheid en nieuw leven treedt te voorschijn bij de beroemde ruïnen van Lephis aan de zeekust; tusschen de menigvuldige bouwvallen bloeijen de goed onderhouden, vruchtbare graanvelden, olijven en dadelpalmen. - Den 26sten Februarij keerden de beide reizigers van dezen uitstap in Tripoli terug.
Nog waren de toebereidselen niet in orde voor de afreis, de tenten en wapens nog niet aangekomen, de bedienden niet gehuurd, de noodige maatregelen om de boot te vervoeren, niet getroffen. Een Europeaan kan zich geen denkbeeld maken van de moeijelijkheid voor de reizigers in die streken, om zich van dienaren te voorzien. Ook in het beste geval moeten zij er zich op voorbereiden, dat, wanneer zij eenmaal in het Zuiden zijn aangekomen en zij de gevaarlijke ontdekkingsreize zullen beginnen, de dienaars van de zeekust, die zij door toegevendheid en hoog loon tot dusver aan zich hebben trachten te verbinden, hen verlaten. Dan komt het er op aan om in een land, waar de geheele inrigting der leefwijze steunt op het bezit van slaven, zich vrije dienaars te verschaffen, die genegen zijn om het werk te doen, dat zij gewoonlijk door slaven zien verrigten. - Barth zou gaarne een paard of een ezel tot zijn gebruik hebben gehad, maar paarden zijn te duur wegens den grooten voorraad voeder en water, dien men altijd moet meêvoeren, en de ezels in Tripoli zijn niet sterk genoeg voor zulk eene reis. Hij moest zich dus tevreden stellen met den lastigen kameel, en nog was het een geluk, dat hij een voortreffelijk Arabisch dier kon koopen.
Eindelijk was alles gereed om te vertrekken. Den 24sten Maart verliet de karavaan de stad en legerde zich, tot aan den 29sten, bij het verlaten dorp Ain-Sarah, opdat de overgang niet te plotseling zou plaats grijpen uit het gemakkelijke leven in de stad tot de bezwaren der reis. Daarop trok zij door de deels zandige en woeste, deels vruchtbare en goed bebouwde vlakten ten Zuiden van Tripoli naar het Ghurian-gebergte. De reis ging zeer langzaam voort, daar hevige regen een lang oponthoud veroorzaakte en in het algemeen een Arabisch reis-
{==187==} {>>pagina-aanduiding<<}
gezelschap niet spoedig vordert, als de weg loopt door een streek, die voeder voor de kameelen oplevert, want ieder dier dwaalt naar eigen verkiezing links en regts af om hier eene grasplant, daar een struik af te weiden. De volken in de binnenlanden hebben daarom de gewoonte aangenomen om op reis al de kameelen achter elkaâr vast te binden. Men geraakte over de hoogten van den Ghurian, en nu, het land der olijfboomen verlatende, toog men naar het treurig woeste landschap Ghadama. Waren hier in den beginne nog enkele graanveldjes te zien, weldra verdween ieder spoor van bebouwing, en in plaats van boomgroepen zag men alleen laag struikgewas. Verkwikkend was in deze woestenij het gezigt van Wadi Ranne, een dal met frissche bronnen en welig groen voorzien. Hier werd het eerst eene nieuwe boomsoort (Pistacia atlantica) aangetroffen, die met haar heldergroen loof niet weinig toebragt tot de verlevendiging en versiering van het overigens kale oord. Eenige overblijfselen van Romeinschen oorsprong gaven het bewijs, dat eenmaal ook door deze streek een Romeinsche postweg was aangelegd, met sierlijke mijlpalen bezet, geen der negentien-regelige opschriften op deze steenen was echter meer leesbaar. Eene kleine kudde geiten en het blaffen van een hond waren de teekenen, dat het oord ook in zijne tegenwoordige gesteldheid bewoond werd. Hier ontmoette ons gezelschap
eene karavane van 23 kameelen, die zestig slaven en slavinnen, de jammerlijke opbrengst dezer landschappen, vervoerde.
Op den 8sten April bereikten de reizigers de oase van Misda. Deze is gelegen in het hoogere gedeelte van Wadi Sofedjin, het grootste van alle dalen tusschen het Ghurian-gebergte en de Hammada, in de vruchtbaarste streek van het regentschap Tripoli. De woningen zijn verdeeld in twee dorpen en liggen midden tusschen gerstvelden en dadelboschjes. Van hoe geringe beteekenis deze oase met hare gehuchten ook schijne, is zij toch inderdaad van gewigt, omdat twee karavaanwegen, de eene van Mursuk, de andere van Ghadames, op dit punt zamenloopen. Ook is de oase merkwaardig voor den oudheidkenner, want Romeinsche en Arabische gebouwen tooijen de hellingen van het dal, en de ruïne van een klooster strekt tot bewijs, dat het Christendom ten minste tot in de twaalfde eeuw hier vasten voet heeft gehad. - Voorbij de oase vertoont

{==188==} {>>pagina-aanduiding<<}
het land weêr hetzelfde woeste karakter als aan gene zijde. Zelden slechts bespeurt men eene kwijnende bloem of een ziekelijken struik op de steenachtige vlakte, en het fijne zand, door de heete winden opgedreven, stuift rondom en maakt het reizen zeer bezwaarlijk. Echter heeft ook hier voorheen eene beschaafde bevolking gewoond. Nog vindt men onderscheidene trotsche kunstwerken uit den tijd der Romeinen; inzonderheid wekte een gedenkteeken van 48 voet hoog, aan welks rijke en bevallige versierselen de tijd, in 17 eeuwen, maar weinig had kunnen beschadigen, de belangstelling en bewondering der reizigers op. Eene andere frischgroene oase, Gharia of Gharbieh geheeten, vond men aan den Noordelijken rand der groote Hammada, waar eenmaal een versterkte Romeinsche wachtpost met een hoogen toren zich bevond. Hier putten de karavanen hun watervoorraad voor de reis door de gloeijende, waterlooze bergvlakte, de Hammada, die zich in onafzienbare ruimte over dit gedeelte van Noord-Afrika uitstrekt. Om haar te vermijden, slaan de meeste reizigers den Oostelijken, veel langeren weg naar Mursuk in. De expeditie van richardson heeft dan ook, door den Westelijken weg over de Hammada te volgen, reeds hier, op zoo korten afstand van de kust, geheel nieuwe en onbekende plaatsen bezocht.
Hoe akelig en woest deze vlakte ook zij wegens hare naaktheid en haar volslagen gebrek aan water, toch beantwoordt zij niet aan de gewone voorstelling, die men zich in Europa van de Sahara maakt. Hier en daar vindt men toch eenig frisch, hoewel ook spaarzaam gewas, op enkele plaatsen zelfs eene groep dwergachtige palmboomen. De hitte van den dag wordt afgewisseld door koele, somtijds zelfs gevoelig koude nachten en verminderd door regenvlagen, die de zwaluwen der rotsen tot in de tenten der reizigers drijven. Daarentegen bemerkt men hier geen van die dieren, welke men gewoon is bewoners der woestijn te noemen, geene groote roofvogels, geen struisvogels, noch giraffen. In het algemeen schijnt het dierlijk leven hier nog minder ontwikkeld dan de vegetatie.
Na zes dagen reizens was de Zuidelijke helling van het plateau bereikt. Een ruwe, kronkelende bergkloof voert naar de uitgestrekte vlakte, en geeft gelegenheid om de geognostische vorming der Hammada waar te nemen. De geheele massa

{==189==} {>>pagina-aanduiding<<}
der steile rotswanden bestaat uit zandsteen, dien men oppervlakkig voor bazalt zou houden, want niet enkel de zijwanden der kloven, maar ook de losgerukte blokken zijn volkomen zwart. Boven den zandsteen, op enkele plaatsen gedekt door eene laag klei met gips vermengd, rust eene laag mergel, en op deze, als bovenste korst, kalksteen met kiezel. Digt aan den rand der Hammada vertoont zich weêr eene bron, gewoonlijk el Hassi, de bron, d.i. de welbekende, de eenige op dezen weg, geheeten. Zij heeft water in overvloed, doch haar omtrek is weêr eene dorre, naakte zandwoestijn. - De Hassi wijst de grensscheiding aan tusschen de Staten van Noord-Afrika en de woonplaatsen van het Ethiopische ras. Want al het land, van hier Zuidwaarts, behoorde oorspronkelijk, d.i. in de historische tijden der oudheid, tot Ethiopië, en alleen de verovering door de Berberen en Arabieren heeft de oorspronkelijke bevolking vermengd. Van el Hassi leiden drie wegen naar Mursuk. De middelste, dien onze reizigers kozen, was woest en akelig. Aanvankelijk gaf de aanwezigheid van graniet nog eenige afwisseling aan den rotsgrond en bespeurde men in de dalen nog eenige kruiden, onder anderen het door de kameelen zoo geliefkoosde ‘Schiå’ (Artemisia odoratissima), doch weldra liep de weg met vele kronkelingen tusschen zandheuvels en rotsige hoogten door. Het voortgaan werd hier uiterst bezwaarlijk, de zandheuvels waren soms zoo steil, dat de kanten afgegraven moesten worden, om de beklimming voor de kameelen mogelijk te maken, en de grond was zoo gloeijend heet, dat men daarop niet langzaam gaan kon. Een thermometer, die een oogenblik in het zand gestoken werd, steeg tot 40o C. Toch wordt ook op deze zandheuvels niet alle plantengroei gemist. Hier en daar dragen zij groepen van palmboomen, die hunne bepaalde eigenaars hebben. Een interessant gezigt biedt hier het dal Schiud aan: eene smalle rij palmboomen,
tusschen hoog opgaande heuvels van fijn, wit stuifzand als begraven; enkele boomen steken geheel boven de toppen der heuvels uit, terwijl van anderen, die lager staan, naauwelijks de kroon zigtbaar is. De eigenlijke levensaderen van de oase van Fezzan zijn Wadi e' Schati en Wadi Gharbi. In het eerste loopt de Oostelijke weg naar Mursuk zamen met de Westelijke. Op eene breede, terrasvormige rots ziet men de overblijfselen der stad Ederi, die

{==190==} {>>pagina-aanduiding<<}
vóór omstreeks vijftien jaren door de Arabieren verwoest, nu door een dorp op weinigen afstand van daar is vervangen. Dit dorp is omringd door koornvelden en palmboomgaarden, tusschen welke een ruwe, met eene dikke zoutkorst bedekte bodem te voorschijn komt. Het gansche dal is eene vereeniging van de eigenaardigste tegenstellingen: hier de zwart geworden zandsteen, dáár groene velden met tarwe en gerst, zelfs met enkele vijgenboomen; hier een dadelwoud, dat in lange rijen over eene groote ruimte zich uitstrekt, dáár hooge zandbergen, die het dal ten Zuiden begrenzen; hier de kale grond, met eene witachtige korst overtrokken, dáár alles met digt gewas bezet. - Aanzienlijker en meer bevolkt is Wadi Gharbi, ook bij verkorting, el Wadi, het dal, genoemd. Reeds bij de eerste bron zat eene vrouw met twee aardig gekleede kinderen aan den voet van een palmboom. Zij behoorde tot de Asgar-Tuaregs, een stam, die zijne woonplaats thans verder in het Westen heeft, maar eerst langzamerhand uit de streken van Libyë, aan de grenzen van Cyrenaica, verdrongen is naar dit gedeelte van Fezzan. De menschen leiden hier een patriarchaal leven, in ligte uit palmbladen vervaardigde hutten, en beoefenen kameel- en schapen-teelt; ofschoon sommigen van hen in diepe armoede verkeeren. Zij onderhouden nog de familiebetrekkingen met hunne stamverwanten in Rhat, en gehoorzamen ook nog aan de bevelen van het stamhoofd. Mogten er vijandelijkheden tusschen de Turken en Tuaregs uitbreken, zoo zouden deze betrekkingen zeer nadeelig voor de overheerschers kunnen werken. De grootste dorpen van dit dal zijn Tekertiba en Ungraefe. Bij het laatste waren een aantal Negerslaven bezig het koorn te snijden, terwijl eenige slavinnen het naar de schuren droegen. Allen begeleidden den arbeid met gezang, en hunne dartele, onbetamelijke gebaren gaven eene duidelijke voorstelling van de zeden in deze landstreek. Want Wadi Gharbi is zeer
berucht wegens de onzedelijkheid, die hier gepleegd wordt, vooral door de pelgrims naar Mekka, die jaarlijks hier doorreizen. Ook deze beide dorpen, als alle plaatsen in Fezzan, zijn zeer in verval geraakt. 't Levendigst echter getuigt Djerma, het oude Garama der Romeinen, van de verwoesting en ontvolking des lands; want in de plaats der stad van 5000 schreden in omtrek, ziet men heden slechts een klein gehucht, dat ongeveer

{==191==} {>>pagina-aanduiding<<}
tien familiën huisvest; in zijne nabijheid verheft zich een Romeinsch grafteeken, het Zuidelijkste gedenkstuk van de magt der groote natie, die reeds vele jaren vóór onze tijdrekening tot hiertoe was doorgedrongen.
De streek tusschen El Hassi en Wardi Gharbi is gemiddeld niet meer dan 900 voet hoog, maar ten Zuiden van het laatste stijgt de grond weêr naar het hoogland van Mursuk. Dit land is met weinig uitzonderingen naakt en woest; alleen een groot palmbosch en eenige tuinen geven aan de omstreken van Mursuk een meer levendig en liefelijk aanzien. De expeditie bereikte deze hoofdstad van Fezzan den 6den Mei. Door den Britschen agent gagliuffi werden de reizigers vriendelijk en voorkomend ontvangen.
Hoewel het pachalik Fezzan op de kaart eene vrij groote ruimte inneemt, is het echter inderdaad eene zeer weinig beteekenende provincie van het Turksche rijk; want hare gezamenlijke bevolking bedraagt slechts ongeveer 60,000 zielen. De militaire magt, met welke Turkijë zich het bezit van dit gebied verzekert, bestaat uit 630 man, een uiterst gering aantal, wanneer men daarbij de menigte troepen vergelijkt, die de Fransche regering in Algerië moet onderhouden. Evenwel is het, wegens den onoverwinnelijken afkeer der inboorlingen van de militaire dienst, moeijelijk deze troepen voltallig te houden, zoodat de regering genoodzaakt is hare toevlugt te nemen tot allerlei kunstgrepen. Dikwijls worden eenige mannen valsch beschuldigd van diefstal, in de gevangenis geworpen en dan, zoo als 't heet uit genade, onder de soldaten gestoken; ja het is gebeurd, dat jongelieden veroordeeld werden om den soldatenrok te dragen, omdat zij in de nabijheid van een schildwacht het stof der straten door hunne voetstappen in beweging gebragt en zoo de uniform bezoedeld hadden.
De stad Mursuk, hoewel naauwelijks een half uur gaans in omvang, is veel te groot voor het aantal inwoners, dat, met het garnizoen van 400 man daarbij geteld, zoo ongeveer 2800 zielen beloopt. Het grootste deel der stad, op eenigen afstand van de Bazar, die het middelpunt uitmaakt, is schaars bevolkt en half vervallen. De muren zijn van leem opgetrokken met ronde en hoekige bastions. Opmerkelijk in Mursuk is de ruime explanade of ‘dendal’, die zich van de Oostpoort der stad tot aan het kasteel uitstrekt en het voornaamste gedeelte

{==192==} {>>pagina-aanduiding<<}
wel luchtiger, maar ook geheel aan de hitte blootgesteld doet zijn. Het uiterlijk voorkomen der stad is niet kwaad en heeft zelfs iets schilderachtigs, maar men bemerkt terstond de buitengewone droogte, die hier heerscht. Die droogte maakt de plaats ook tot een onaangenaam woonoord. De ligging in eene holte van het plateau verhindert iedere reinigende luchtstrooming; de bodem, die maar zelden door een zachten regen bevochtigd wordt, vervult de lucht steeds met zanddeeltjes, welke den gloed der zonnestralen vermeerderen; bovendien doen de zoutpoelen, ten Noorden van de stad, voortdurend verpestende dampen opstijgen. De mensch kan de drukkende hitte niet ontvlieden dan in de koele vertrekken zijner woning, en hij vindt geene verkwikking dan in zinnelijke genietingen. Vooral het overvloedig gebruik van palmwijn mag bij de koortsachtigheid dezer streek wel in aanmerking genomen worden. Ook de plantaadje rondom de stad toont den invloed van deze drooge hitte. Op enkele plaatsen ziet men vruchtboomen, als: granaten, vijgen en perziken; groenten, behalve uijen, zijn hier hoogst zeldzaam. Met betrekking tot den handel is Mursuk in zoover van ongunstige gesteldheid, daar het enkel eene tusschenplaats is en geen zetel van rijke kooplieden. De jaarlijksche omzet in deze stad bedraagt eene som van omstreeks 100,000 Oostenrijksche thaler; zeven achtste deel daarvan wordt gebruikt in den slavenhandel.
Van Mursuk leiden twee wegen naar het Zuiden, de kortste Oostelijke over Bilma naar Kuka, de Westelijke door het land der Tuaregs over Rhat en Air naar Katsena en Kano. De laatste is de gunstigste voor den handel; want de Tuaregs zijn altijd bereid het benoodigde aantal kameelen tot het transporteren der goederen te leveren en waarborgen daarbij de veiligheid aan de kooplieden; de andere weg is zeer onveilig, en de handelaar moet daar zijne waren op zijne eigene lastdieren en op zijn eigen risico vervoeren. Onze reizigers kozen den Westelijken weg vooral omdat zij het merkwaardige bergland Air, dat nog nooit door een Europeaan betreden was, wenschten te bezoeken. Nu echter was het noodig de bescherming van een magtigen hoofdman te zoeken. Een aanzienlijk beambte van den sultan van Agades, een man van grooten invloed, mohammed boro genaamd, die zich juist op de terugreis van eene pelgrimaadje naar Mekka in Mursuk bevond,

{==193==} {>>pagina-aanduiding<<}
werd echter door den Britschen consul gangliuffi niet geschikt gerekend om den reizigers te verschaffen wat zij behoefden. Dus werd een hoofdman uit Rhat ontboden, die voor 200 Spaansche daalders op zich nam de karavaan te escorteren. Deze handeling bleek een misslag te zijn, die de expeditie later in groote verlegenheid bragt. Want de hoofdman van Rhat kon buiten zijn gebied geene bescherming verleenen; meermalen moest men de gunst der verschillende, vaak tegen elkaâr vijandige Tuaregstammen voor groote opofferingen koopen; en bovendien was mohammed boro door de hem bewezen minachting beleedigd.
Terwijl richardson nog wachtte op de aankomst der hoofdlieden van Rhat, verlieten de beide Duitschers de hoofdstad van Fezzan den 13den Junij, in gezelschap eener karavaan van Tinylkums. Dezen naam geeft men aan een in Fezzan gevestigden Tuaregstam, die bijna het geheele goederentransport op den weg naar Sudan in handen heeft. De geheele stam bestaat uit 350-400 familiën, welke innig aan elkander verbonden zijn. Zij behooren tot eene strenge Mohammedaansche sekte. Dikwijls luisterden barth en zijne geleiders naar de ernstige gebeden, die zij des avonds met velerlei afwisseling van toon, soms door een lang gerekt ‘ha, ha!’ afgebroken, uitstortten. In den vreedzamen nacht, terwijl het maanlicht fantastisch speelde over de palmgroepen, lieten deze dof klinkende geluiden een diepen indruk achter op het gemoed des toehoorders. Het land behoudt tot aan de afhelling van de hooge vlakte doorgaans hetzelfde karakter als in den omtrek van Mursuk, eene ruime, over 't geheel kale vlakte, hier en daar afgebroken door kleine, vruchtbare dalen. In één dezer dalen vond men op de gladde wanden der loodregt afloopende rotsen merkwaardige, oude beeldhouwwerken. Het opmerkelijkste van deze, door eene wèlgeoefende hand vervaardigde kunstwerken was, dat daarop dikwijls runderen waren voorgesteld, terwijl men te vergeefs de afbeelding van een kameel zocht. Gewis moet dus het leven in deze landen voorheen geheel anders zijn ingerigt geweest dan tegenwoordig; ten minste zijn hier runderen niet enkel in overvloed geweest, maar ook als lastdieren gebruikt.
Het plateau van Mursuk, gedurig stijgende tot het aan den bergpas van Rhalle eene hoogte van 2300 voet heeft bereikt, daalt van daar weêr af naar de vlakte van Tayta, die zich

{==194==} {>>pagina-aanduiding<<}
tot aan de Westelijke grens van Fezzan uitstrekt. De afscheiding van dit gebied en het land der Hogar-Tuaregs wordt aangewezen door een dal op 11o O.L. van Greenwich. Hier verliet de expeditie dus den Turkschen bodem en betrad het veel minder bekende gebied der Tuaregs, de merkwaardige stammen, die als kooplieden, karavaan-geleiders, akkerbouwers, zwervende herders of roovers het grootste der Westelijke Sahara, van Rhat in 't Oosten tot aan Timbuktoe in het Westen beheerschen.
De door de Arabieren met den naam Tuareg aangeduide Berberen, een volk van Semitischen oorsprong, noemen zich zelven Mazigh of Imoscharh. Hunne oorspronkelijke woonplaats was aan de Noordelijke grens der woestijn, doch door de Arabieren verdreven, breidden zij zich over de woestijn uit tot aan 't landschap Haussa en aan den oever van den zoogenaamden Niger. Ofschoon in eene menigte stammen of familiën gesplitst, hebben zij hunne spraak, het Temaschirht, hunne eigenaardige kenmerken en hun karakter overal bewaard. Naar het ligchaam krachtig ontwikkeld, hoog en slank van gestalte, met scherp geteekende, verstandige gelaatstrekken, zijn zij de schoonste der volksstammen van Noord-Afrika. De kleur hunner huid, in het aangezigt donkerbruin, is op de bedekte ligchaamsdeelen bijna zoo blank als die van den Europeaan. Hunne kleederdragt onderscheidt zich vooral door den Litham, een shawl, die het geheele gezigt tot onder de oogen bedekt en op de reizen door de woestijn groote dienst doet; daardoor wordt het fijne stuifzand afgeweerd en de lippen worden bewaard tegen het openbarsten. Voor het overige bestaat hun gewaad uit eene hooge, met een tulband omwonden muts, eene wijde tot onder de knie reikende toba, die door een lederen gordel zaâmgehouden wordt, tamelijk wijde broek en kunstig gewerkte sandalen. De stof is meestal blaauw geverwd of gespikkeld katoen, hoewel zij ook gaarne kostbaarder stoffen dragen. Bij feestelijke gelegenheden trekken zij een rijken, rooden burnoes aan met bonte zijde gevoerd. Hunne wapens zijn een ligte speer van zes voet lengte, een schild van antilopen-leder, een lang zwaard, een dolk, dien zij aan 't gewricht van de linkerhand vast maken, en somtijds ook een geweer, ofschoon zij in 't gebruik van dit laatste niet zeer bedreven zijn. De kameelen maken hun voornaamsten rijkdom

{==195==} {>>pagina-aanduiding<<}
uit, op al hunne reizen en krijgstogten berijden zij Mahari, zoo als de snelvoetige kameelen van Midden-Afrika genoemd worden. Allen hebben zij den Islam aangenomen, doch zij zijn niet naauwkeurig met de geloofsstellingen bekend en veel minder fanatiek dan hunne Zuidelijke naburen, de Fellatah. Bijgeloovig in den hoogsten graad, behangen zij mutsen, borst en gordels met amuletten en spreuken uit den Koran, in kleine zakjes of zilveren doosjes. De vrouwen genieten meer vrijheid dan bij de Arabieren, gaan ongesluijerd en nemen deel aan de bedrijven der mannen; daarentegen is hare zedelijkheid, ten minste op de plaatsen waar een druk verkeer plaats vindt, niet zonder smet. Ook de mannen zijn overgegeven aan de zinnelijkheid; doch hun sterkste karaktertrek is krijgshaftigheid. Zij leven dan ook in voortdurende veete met elkander of met de naburen, en worden bij de Arabieren en bij de Negers evenzeer gevreesd.
De magtigste stammen der Tuaregs zijn tegenwoordig de Hogaren met de Asgaren in 't gebied tusschen Fezzan en Tauat, de Kelowi in Air en de Auelimmiden aan den Zuidelijken zoom der Sahara van Gober tot aan Timbuktoe. De laatsten waren later barth's beschermers en vrienden. - De Asgaren beheerschen een uitgestrekt gebied, doch kunnen evenwel niet meer dan 500 gewapende mannen in het veld brengen, want zij zelven maken het kleinste deel der bevolking van hun land uit; de groote massa bestaat uit voormalige, door de Asgaren overwonnen bewoners. Deze onderworpen stammen worden in alle landen der Tuaregs met den naam Imrhad aangeduid. De Imrhad der Asgaren, een bijna zwart geslacht, leven grootendeels in de kleine stad Barakat ten Zuiden van Rhat en in Djanet. - Deze beide zeer bevoorregte plaatsen in de woestijn schijnen hun geheel te zijn overgelaten, onder voorwaarde, dat zij zorg dragen voor de plantsoenen en tuinen, en de vruchten inzamelen, waarvan zij een gedeelte aan hunne heeren moeten opbrengen.
In het land der Asgaren bereikten onze reizigers het dal Tanessof. Daar zagen zij voor zich de eenzame, trotsche kruin van den geheimzinnigen berg Idinen, aan hunne linkerhand een lange bergketen, Akakus genaamd, prachtig verlicht door de ondergaande zon. De berg Idinen wordt door de inboorlingen gewoonlijk ‘Kasr-Djenun’, paleis der geesten, geheeten,

{==196==} {>>pagina-aanduiding<<}
tot welke benaming waarschijnlijk de zonderlinge gedaante van den berg aanleiding heeft gegeven; hij heeft het voorkomen van een met kunst vervaardigd gebouw, van kolossale muren en torens voorzien. De Tuaregs gelooven in ernst, dat daar de verblijfplaats van geesten is, en houden daarom het beklimmen van dien berg voor eene misdaad, die strenge straffen na zich sleepte. Dit bijgeloof zou op nieuw versterkt worden. Barth namelijk besloot, zonder zich aan de waarschuwingen te storen, den berg naauwkeurig te onderzoeken, dewijl hij meende, hier welligt sporen en overblijfselen van eene oude godsdienst te vinden, en overweg wilde hem vergezellen, om de hoogte te meten en de geognostische zamenstelling te bestuderen. Den 15den Julij verlieten beiden 's morgens de legerplaats; barth het eerst zonder geleider, want de Tuaregs waren niet te bewegen om mede te gaan naar het tooverslot. Overweg volgde met een bediende, zonder dat barth het wist. De afstand van de legerplaats tot aan den berg bleek veel grooter te zijn, dan het in den beginne scheen; de weg over zandheuvels en eene naakte, met steenen bestrooide vlakte was zeer lastig, en de hitte bijna onverdragelijk. Zeer afgemat bereikte barth eindelijk de smalle kam boven op den bergrug, die als een hoefijzer gebogen was. Van opschriften of beeldwerk was evenmin iets te zien als van de betooverde palmbosschen, die in de hersenen der Tuaregs spookten. Barth had niets bij zich dan een weinig water, wat drooge beschuit en eenige dadels; hij kon zijn brandenden dorst niet volkomen stillen, en zelfs de rust, zonder eenige beschutting tegen de gloeijende zonnestralen was niet verkwikkend. De vrees, dat zijn gezelschap welligt in den namiddag de reis zou voortzetten, deed hem zich inspannen om zoo mogelijk de legerplaats weêr te bereiken. Hij steeg af in eene
kale rotskloof en kwam zoo tot aan den voet des bergs. De hitte was groot. Door dorst gekweld dronk hij al het water, dat hem nog was overgebleven, in ééns op, daar hij deze verkwikking nuttiger achtte, dan dat hij nu en dan eene kleine, onvoldoende teug zou nemen. Dit geschiedde omstreeks den middag. Beneden aangekomen, klom hij op een zandheuvel om het dal te overzien, maar geen levend wezen, geene tent was ergens te bespeuren; hij schoot een pistool af, geen antwoord volgde. Met groote moeite sleepte hij zich voort, tot hij met onuitsprekelijke blijdschap op geringen

{==197==} {>>pagina-aanduiding<<}
afstand eenige kleine, ronde hutten bemerkte, tegen boomen leunende en met gras bedekt. Hij spoedt zich daarheen, maar zij waren verlaten; nergens een levend wezen, nergens een droppel water te vinden. Thans had alle kracht den eenzamen wandelaar begeven, bijna bewusteloos legde hij zich neder onder een grooten boom. Toen het geheel donker was geworden, werd beneden in het dal een groot vuur zigtbaar. Dat moest een teeken wezen van zijne hem zoekende makkers. Hij rigtte zich op en loste eene pistool. Met vertrouwen hoorde hij toe, hoe de luide klank over het dal rolde, hij luisterde, luisterde lang, alles bleef doodstil. Na eene lange pauze schoot hij nogmaals, maar ook nu verkreeg hij geen antwoord. Hij legde zich weêr neder, slapeloos en in eene hevige koorts bragt hij den nacht door. Eindelijk week de duisternis voor de morgenschemering. Alles was in de diepste stilte. De ongelukkige loste wederom zijne pistolen, maar geen antwoord trof zijn oor. De zon ging op en met de toenemende hitte werd zijn toestand al onverdragelijker. Hij kroop rond, elk oogenblik van houding veranderende, om de geringe schaduw te genieten, die de bladerlooze takken verspreidden. Met den middag was ook de laatste schaduwstreep verdwenen, er bleef niets over om zijn koortsig hoofd te beschutten. Hij leed onuitsprekelijk van dorst. Eindelijk geraakte hij buiten kennis en verviel in eene soort van waanzinnige droomerij.
In de legerplaats was intusschen alles vol onrust en in beweging. Overweg had den vorigen dag een anderen weg ingeslagen en was alleen teruggekeerd. Nog denzelfden avond ging hij met eenige lieden uit om barth te zoeken, maar kwam te middernacht onverrigter zake terug. Den anderen morgen werden twee troepen afgezonden, de eene, bij welke overweg zich bevond, kwam tegen den middag terug zonder eenig spoor van den vermiste gevonden te hebben; de andere echter had voetstappen gezien, die naar het Noorden wezen. Dit was van gewigt, omdat men nu de zekerheid had, dat barth niet naar Rhat vooruitgegaan was. Ofschoon men weinig hoop koesterde hem nog levend te vinden, want de inboorlingen verzekerden, dat niemand die gedurende de hitte van den dag in de woestijn verdwaalde, langer dan twaalf uren in het leven kon blijven, wilde men toch niets onbe-
{==198==} {>>pagina-aanduiding<<}
proefd laten, en er werd eene belooning van 50 dollars uitgeloofd voor dengene, die den verdwaalde zou vinden. Een Tuareg besloot de proef te nemen; op zijn kameel doorkruiste hij de vlakte rondom den berg; op acht mijlen afstands van de legerplaats bemerkte hij voetstappen en kort daarop hoorde hij eene zwakke, klagende stem roepende om water. Met de grootste zorgvuldigheid nam hij den uitgeputte op, wiesch en besproeide zijn hoofd, reikte hem voorzigtig een kleinen dronk, zette hem op zijn kameel en bragt hem, tot groote blijdschap der karavane, behouden bij zijn gezelschap terug. - Het krachtig gestel van barth herstelde spoedig van den doorgestanen schok; reeds den volgenden dag was hij in staat om de reis voort te zetten, en drie dagen later genoot hij weêr volkomene gezondheid.
Den 18den Julij kwam de expeditie aan te Rhat. Deze kleine stad ligt aan den Noord-Westelijken voet van eene rotshoogte, die zich midden in een dal verheft, ten Westen omringd door zandheuvels. Een dadelhof strekt in eene lange reeks uit naar het Zuid-Zuid-Westen; eene andere groep toont zich mede aan de Westzijde, die gevormd wordt door het deftige slot en de tuinen van den gouverneur hadj-ahmed. De stad, op zoo gunstige plaats aangelegd, is zeker reeds van zeer oude dagteekening, ofschoon zij door geen Arabischen Schrijver vermeld wordt, dan alleen door ibn-batuta, den beroemden reiziger uit de 14o eeuw. Tegenwoordig bevat zij ongeveer 250 huizen, doch is voor den handel van groot gewigt. Want eene menigte goederen, zoowel uit het Zuiden als van de zeekust aangevoerd, wordt hier op de jaarlijksche markt verhandeld; en nog veel aanzienlijker zou dit gewigt worden, indien de bewoners van Tauat den regten weg van Rhat naar Timbuktoe wilden vrij laten. Deze echter beijveren zich om juist dien weg af te sluiten, om zoo zelve het voordeel van den karavaanhandel te trekken, die nu genoodzaakt is den langen omweg over Tauat te maken. De huizen in Rhat zijn niet wit, gelijk in de Arabische steden, maar van eene morsige kleur, uit ongebrande baksteenen en leem opgetrokken. Eene enkele minaret en groot gebouw, dat tot algemeen gasthuis dient, steken boven de platte daken der overige huizen uit. Een aantal hutten van stroo en palmtakken vormt eene soort van

{==199==} {>>pagina-aanduiding<<}
voorstad. De tuinen leveren een weinig tarwe, gerst, pennisetum typhoideum en eenige boomvruchten op; de tarwe gelukt echter alleen in vochtige jaren. De Tuaregs in Rhat leven uitsluitend van den arbeid der Imrhad, en van de schatting die zij van de doortrekkende karavanen heffen.
Richardson was door de Engelsche regering belast om een handelsverdrag te sluiten met de Tuaregs te Rhat, daar het van 't hoogste belang geacht werd om voor den Europeschen handel den toegang tot Midden-Afrika te openen. De onderhandelingen hadden echter geen gevolg; zij stuitten af op de hebzucht der Tuaregs en op hunnen weêrzin tegen de afschaffing der slavernij. Ontevreden over dezen slechten afloop, verheugden de reizigers zich na zeven dagen van Rhat te kunnen vertrekken, te meer dewijl de verdere reis liep naar te voren nooit bezochte, in Europa geheel onbekende landstreken.
Vereenigd met eene karavane van Kelowi, die den vreemdelingen bescherming op de reis hadden beloofd, trok ons gezelschap nu naar het hoogland der Asgaren; deze wildernis, 4 à 5000 voet boven de zee verheven, bood een ruw en woest schouwspel aan. Overal zwarte zandsteenklippen, doorsneden van diepe kloven en kleine dalen. De lucht is hier verfrisschend en gezond, maar de bijna volstrekte onvruchtbaarheid van den bodem verhindert elke vestiging van menschen. De plantengroei is beperkt tot de weinige, kleine dalen en ook daar nog schaars. In dit middelste en hoogste deel der Sahara houden zich dan ook slechts weinige Nomadische familiën op. - Men bereikte het dal Asiu, waar zich zeven bronnen bevonden. De reizigers meenden nu het bezwaarlijkste deel van den togt te hebben afgelegd. Zij zouden op onaangename wijze van hunne dwaling overtuigd worden. Reeds den volgenden dag sloten zich drie personen bij de karavane aan, wier voorkomen zeer verdacht was. Weldra bleek het, dat zij door een grooter getal werden gevolgd en dat er een aanval op de expeditie beraamd werd. De toestand der Europeanen werd nu uiterst benaauwd. Zij begrepen op de hulp van hunne begeleiders, de Kelowi, niet te kunnen vertrouwen; allen stonden als Mohammedanen vijandig tegenover de Christenen, van de meesten had men de hebzucht reeds leeren kennen, eenigen schenen zelfs met de roovers in verstandhouding. Bij Tarhadjit,

{==200==} {>>pagina-aanduiding<<}
het eerste dorp, dat de reizigers na het verlaten der woestijn aantroffen, vertoonde zich werkelijk een kleine troep roovers, op kameelen rijdende; zij vorderden de uitlevering der Christenen. Daar hen een hevig kleingeweervuur begroette, verwijderden zij zich, doch twee dagen later kwamen zij in het dal Imenan weder te voorschijn en wel in veel grooter aantal. Gedurende den nacht stalen zij eenige kameelen, en 's morgens daagden zij openlijk de karavane uit tot een gevecht. Ieder greep naar de wapens, en de Europeanen, door hunne getrouwe geleiders ondersteund, hadden het geluk de rooverbende op de vlugt te drijven. De overwinning baatte niet veel. Herhaaldelijk keerden de roovers terug, zij verklaarden luide, dat zij niet met de inboorlingen, maar alleen met de Christenen te doen hadden, deze moesten uitgeleverd worden, of terstond terugkeeren, of een groot deel der bagaadje als losgeld afstaan. De Europeanen zagen zich genoodzaakt deze laatste voorwaarde aan te nemen en offerden negen kameelen benevens eenige goederen ter waarde van 50 pond Sterl. op. Doch hiermede was het gevaar niet opgeheven. Naauwelijks hadden de reizigers het eigenlijke bergland Air betreden, of zij werden overvallen door eene andere partij, die hun het alternatief stelde: den Islam aan te nemen of te sterven. Wat te doen? Geen uitweg bleef hun over, geen middel kenden zij om hulp te verkrijgen tegen het geweld dezer woestelingen; evenwel wezen zij de verandering van godsdienst bepaald af. In diep stilzwijgen zaten de drie Europeanen in hunne tent, ieder oogenblik een gewelddadigen dood verwachtende; plotseling treedt een der getrouwste bedienden haastig binnen, en roept met hartelijke deelneming uit: ‘Gij zult niet sterven!’ Daar was eene overeenkomst getroffen, volgens welke de reizigers 35 pond Sterl. zouden betalen en daarvoor ongestoord verder trekken. Het materiëele belang was van meer gewigt geacht dan het godsdienstige.
De verdere reis naar Tintellust, de residentie van den Sheich annur, ging voorspoedig en veilig voort, onder bedekking van een sterk escorte, dat de hoofdman aan de expeditie had te gemoet gezonden. Tot vermaak der Europeanen werd in een dal, door steile bergen omgeven, een wedren te kameel gehouden. Een vrij zonderling schouwspel. Men

{==201==} {>>pagina-aanduiding<<}
stelle zich een kameel voor in galop gebragt, den ruiter op een klein, slecht vastgemaakt zadel boven op den bult van het dier heen en weêr hotsend, terwijl zijne veelsoortige wapens, voorraadzakken en lederen versiersels overal rondom zwaaijen en zijn groot schild van stijf leder voortdurend het dier op de ribben slaat. Een paar van de koene ruiters beten in het zand en er werd spoedig een einde aan het spel gemaakt.
Twee maanden lang hield de expeditie zich op in Tintellust, ééne der aanzienlijkste plaatsen van Air. De Sheich ontving de reizigers op eene rondborstige, barbaarsch-welwillende wijze. Ofschoon hij hen als Christenen onrein en schuldig achtte, meende hij, dat de vele gevaren en moeijelijkheden door hen verdragen, hen hadden gelouterd; zij hadden nu niets anders te duchten dan het klimaat en de dieren. Hij zou hen niet verhinderen de reis voort te zetten naar Sinder, en was zelfs bereid, indien zij het verlangden, tot hunne bescherming met hen te trekken, tegen betaling van eene bepaalde som gelds. Hij ging openhartig met hen om, gaf eenvoudig te kennen, wat hij verlangde; en had hij dit verkregen, zoo hield hij trouw zijn woord. - Intusschen was de regentijd begonnen. Dagelijks, bijna regelmatig des namiddigs tusschen 2 en 3 ure, stortten de regenstroomen neêr. In weinige dagen was een nieuw leven in de natuur ontwaakt, snel kwamen de frissche bladen en jonge spruiten van den waaijerpalm (Capparis sodata) en van de groote Mimosae te voorschijn, en ook in de dierenwereld toonde zich nieuwe kracht en beweging. De loofrijke boomen schaterden van het gekweel der vinken en het gekir van tortels en Egyptische duiven; apen klommen, zoo dikwijls zij niemand in den omtrek bespeurden, naar beneden in het dal om te drinken; hyena's en jakhalzen slopen des nachts loerend rond, nu en dan klonk ook het verwijderd gebrul van een leeuw. De lucht was, ondanks de vochtigheid, gezond en versterkend.
De reizigers maakten zich het lang verblijf ten nutte, om den toestand van dit tot hiertoe volstrekt onbekende land, zoo naauwkeurig mogelijk te onderzoeken. Richardson hield zich met taalkundige studiën, vooral met statistiek en topographie, bezig; overweg zette zijne natuurkundige nasporingen voort; barth zocht vooral inlichtingen omtrent de geschiedenis en

{==202==} {>>pagina-aanduiding<<}
de betrekkingen der bevolking te verzamelen. Merkwaardig zijn de mededeelingen des laatsten daaromtrent. Het land moet oorspronklijk Asben hebben geheeten, zoo als het nog tegenwoordig door de zwarte bewoners genoemd wordt; de naam Air, door de Arabieren Ahir geschreven, werd waarschijnlijk eerst door de Berberen, die het land veroverden, ingevoerd. Het was eerst een koningrijk van de Goberaua, den aanzienlijksten en edelsten stam der Hausa-natie. Reeds vóór 400 jaren viel het in handen der Tuaregs, maar de Kelowi, de tegenwoordige beheerschers, veroverden het omstreeks 1740. De veroveraars verbonden en vermengden zich met de oorspronkelijke bewoners, in plaats van ze uit te roeijen. Van daar dat men hier thans een gemengd ras vindt, en dat de Kelowi door de zuivere Berber-stammen met zekere verachting beschouwd en somtijds zelfs als ‘ikelan’ (slaven) bestempeld worden. Uit dezelfde oorzaak schijnt ook de zonderlinge gewoonte verklaard te moeten worden, volgens welke de vrouw bij het huwelijk de woonplaats bepaalt, waar zij zich wil vestigen. Wanneer toch in Asben iemand eene vrouw uit een ander dorp trouwt, verlaat zij hare woonplaats niet om haren man te volgen, maar hij is verpligt zich in haar dorp te vestigen.
De Kelowi zijn weder in onderscheidene kleinere afdeelingen gesplitst, die ieder haar eigen naam dragen. Hun gemeenschappelijk opperhoofd was te dien tijd annur in Tintellust. 't Is opmerkelijk, dat de heerschappij van dezen vorst niet op zijn zoon, maar op den zoon zijner zuster overerft. Deze wijze van opvolging is in vele staten van Midden-Afrika even als op sommige plaatsen in Indië gebruikelijk. Als oppergebieder erkennen de Kelowi bovendien den sultan van Agades, die door hen gezamenlijk met twee andere Tuaregstammen, Kelgeress en Itissan, gekozen wordt. Gewoonlijk leven deze veelvuldige stammen met elkander in tweedragt en verdelgen elkaâr onderling door bloedige oorlogen. Alleen dan, wanneer het belang der geheele natie op het spel staat, handelen zij eensgezind en gemeenschappelijk. Zoo hadden zij te zamen vóór niet langen tijd een oorlog gevoerd tegen het vijandige volk Uëlad-Sliman, die hen van het kostbaarste, dat zij bezaten, de kameelen ten getale van 50,000, poogden

{==203==} {>>pagina-aanduiding<<}
te berooven en bovendien de zoutputten, de hoofdbron van hun bestaan, trachtten te bemagtigen.
Het geheele volksleven dezer onderscheidene, maar zwak verbondene stammen is ten hoogste belangrijk, zoowel wegens het in 't oog loopend verschil van ligchaamsbouw en zeden, als om de zeer verschillende leefwijze; want terwijl deze bij hunne vaste woonplaatsen den grond bebouwen, kameelen, runderen, ezels en geiten houden, leven gene van den zouthandel, van rooverijen of van den arbeid der slaven. Vooral de zouthandel is van het grootste gewigt en voorziet in de meeste behoeften der bevolking. Voor zout worden bijna alle benoodigheden, kleederen en levensmiddelen ingeruild.

(Het vervolg in No. V, dat te gelijk met dit No. wordt verzonden.)

Op- en aanmerkingen.

Welk eene eer voor Nederland! - Zoo tuk als Nederland is op Fransche romans, zoo minachtend zag tot nog toe Frankrijk neder op onze litteratuur. Wat zou ook de toongeefster en voorgangster der beschaving van de mannen der trekschuit kunnen leeren? Maar ziet, thans brengt de speeulatiegeest, die zwaluw zoekende zelfs in de meest verwijderde hoeken, ook hierin verandering. Frankrijk heeft een Nederlandsch boek vertaald, en dan nog wel een roman, en - wat wel het meest bevreemding wekt, - het doet eene goede keuze.
De firma hachette & Co. te Parijs had reeds sedert eenigen tijd eene ‘Bibliothèque des meilleurs romans étrangers’ uitgegeven. Bulwer, dickens, thackeray, currer bell, g. freytag en andere beroemde Engelsche en Duitsche schrijvers hadden daar eene wèl verdiende plaats gevonden. En waarlijk, dezer dagen is nu ook een echt Hollandsche roman, van lennep's ‘Ferdinand Huyck’, daar bijgevoegd. Mijn vaderlandsche borst zwol van genoegen, toen ik dat zag.
Men moet echter niet vergeten, dat men het tegenwoordig dan ook overal van daan haalt. Vertalingen van Russische, Hongaarsche, en Poolsche romans zijn reeds niet vreemd meer in Frankrijk, ja, Perzië en Turkijë zien hunne geestesvruchten in de taal der beschaving overgezet. Zelfs Moraal neemt

{==204==} {>>pagina-aanduiding<<}
men van de Muzelmannen aan, zooals b.v. verleden jaar een Turksch zedekundig werk in Parijs verscheen: ‘Conseils de nabi efendi à son fils aboul khair.’
Doch tegenover Frankrijk is het al veel eer voor Nederland, dat wij ten minste niet bij de Turken achterstaan.

Fijn, maar brutaal. - In het opstel over orsini van het vorige No. werd reeds de gissing geopperd, dat waarschijnlijk 's mans vader aan dezelfde zamenzwering tegen den Paus had deelgenomen, waarin ook de beide broeders buonaparte (de eene reeds overleden, de andere thans Keizer) betrokken waren. Dit blijkt werkelijk het geval geweest te zijn. Maar nog sterker is het, dat de advokaat van orsini, Mr. jules favre, van deze omstandigheid gebruik heeft durven maken. In zijn pleidooi heeft hij ook de geschiedenis van den ouden Heer orsini opgehaald, en eindigt met te zeggen: ‘en 1831 il conspirait contre le gouvernement Pontifical avec d'illustres complices.’
Dat de Letteroefeningen eens van zulk eene omstandigheid gewagen, kan er door; dat de Engelsche bladen ronduit zeggen: ‘het is nog zoo lang niet geleden, dat gij zelf, Keizer der Franschen, in datzelfde Engeland, waar gij thans zoo over klaagt, eene wijkplaats hebt gevonden, en insgelijks van daar uit tegen het toenmalige gouvernement hebt zamengezworen, - dat laat zich begrijpen; maar dat men in Parijs zelf, bij eene openbare zitting van het Hof van Assises, al is het dan ook onder bedekte termen, durft zeggen: ‘Uwe Majesteit was weleer aan dezen man of aan zijn vader gelijk!’ - dat is een belangrijk verschijnsel.
Wat klagen die Franschen toch, dat de vrijheid van spreken aan banden wordt gelegd, omdat couranten aan de grenzen worden aangehouden, tijdschriften opgeheven, aan beambten het schrijven in dagbladen verboden, spionnen allerwege vermenigvuldigd worden, enz. enz.? Zij mogen immers zeggen, wat zij willen, of - zij willen zeggen, wat zij mogen, en meer dan dat.








{==205==} {>>pagina-aanduiding<<}

Mengelwerk.

Nederland in 1666, naar 't leven geteekend in enkele losse trekken, door een Duitsch tijdgenoot (*).

De Leidsche Hoogeschool en eenige harer professoren; Leiden - Amsterdam - 't Huis te Rijswijk en Willem III aan tafel - De opgebragte Engelsche schepen te Goeree.

De Leidsche Hoogeschool, enz.

Bij mijne komst te Leiden, vond ik onder de studenten veel landslui, die mij allen hartelijk ontvingen. De meesten waren van adel. Met gotfried besser von olau vernieuwde ik onze oude kennis uit Silezië, en wij werden groote vrienden.
De akademie was in vollen bloei. De professoren in alle vakken waren louter lumina [lichten]; en 't aantal studenten liep over de drie duizend. Golius, als taalkenner en wiskundige beroemd, was rector; en bij hem liet ik mij als student inschrijven.
In de theologische faculteit was de senior abraham heidanus, uit den Boven-Palz geboortig. In zijne jonge jaren had God

{==206==} {>>pagina-aanduiding<<}
hem bijzonder gezegend. Nog student zijnde, preekte hij eens. Een van zijne toehoorders, een rijk koopman, vond er zooveel behagen in, dat hij hem de hand zijner dochter liet aanbieden. 't Huwelijk kwam tot stand, en heidanus werd, op deze wijze, erfgenaam van verscheidene tonnen gouds. - De beroemde coccejus had grooten toeloop, vooral van Nederlanders, Engelschen, Schotten, Franschen, Hongaren, Zevenburgers en Westfalen. Even als heidanus, was hij een deftig heer, blond van wezen, met eene gekrulde pruik op. De ruime professorale toga, met zwart atlassen kraag en opslagen, stond hem daarbij zeer goed. Omtrent de studenten, vooral omtrent de buitenlanders, was hij zeer beleefd. Bij onze bezoeken, intusschen, liet hij zich niet lang ophouden; zijne grandessa (*) brak 't gewone gesprek dan al heel spoedig af.
Onder de regtsgeleerde professoren waren van thiemen en colonus in groot aanzien. De andere heeren van de faculteit heb ik niet gekend.
Geene minder groote lichten had de geneeskunde aan te wijzen. Men hield 't er voor, dat Dr. silvius in Nederland, noch Duitschland zijns gelijken had. Als ontleedkundige was Dr. van hoven vooral in sectionibus ervaren.
Ook de philosophische faculteit schitterde door groote mannen. Jacobus golius, toen reeds hoog bejaard, was in zijne jeugd met een stipendium van de Staten-Generaal naar de Levant geweest (†). Hij onderwees 't Arabisch, Syrisch en Aethiopisch; 't Sineesch was hem zoo gemeenzaam als zijne moedertaal. Johan frederik gronovius, als polyhistor en criticus zonder gelijken, tevens een beroemd philoloog en professor in de welsprekendheid, was de roem der akademie. Vele

{==207==} {>>pagina-aanduiding<<}
studenten kwamen vooral om hem. Bij zijne voordragt hield hij altijd de oogen toe. Dit gaf aan zijne suada [overreding] een bijzonderen nadruk [?]. De professor in de geschiedenis en politiek, georgius honnius, is een man, wiens roem niet onder zal gaan, zoolang de wereld staat (*). Hij had maar één oog, maar met dat eene zag hij meer dan anderen met twee, zoo als de Hollanders plegen te zeggen. Mij was hij bijzonder genegen. Als 't collegie was afgeloopen, moest ik hem dikwijls gezelschap houden en eene pijp bij hem rooken.
De moraal onderwees Dr. stuart, een Engelschman van geboorte. Hij nam zijnen post uitstekend waar, en wat hij voordroeg, was voortreffelijk. Maar hij was een Engelschman, en had wat een raar gezigt. Zoodoende had hij van de jonge Hollanders, zoowel op straat als op 't collegie, vrij wat uit te staan. Ik bezocht hem nog al; en daar was hij zeer mede ingenomen. Hij zeide mij dan ook, dat de Duitschers hem vrij wat meer achting betoonden, dan de ruwe Hollanders. Omstreeks dezen tijd huwde hij de nagelatene dochter van den beroemden thisius. Deze was eene zeer ‘galante’ dame, ook bij de studenten zeer bekend. Een andere professor in deze faculteit was de raey. Als voorstander van de Cartesiaansche wijsbegeerte, kreeg hij een grooten aanhang. Hij en stuart, die zich streng aan aristoteles hield, waren geslagene vijanden. Meermalen kwam het tot belagchelijke tooneelen tusschen hen beiden, en tot vechten onder de studenten. De raey had toen den naam van den eersten wijsgeer van Nederland te zijn. Zoowel in taal als in zeden, was hij een echt Hollander; aan beleefdheid stoorde hij zich weinig.

Over 't geheel genieten de studenten te Leiden vele voorregten; maar ze moeten ingeschreven wezen. Zoo hebben ze vrijdom van accijns voor wijn en bier. Als een student van elders eene ton bier laat komen, kost ze hem maar acht gulden, terwijl een burger er tien voor moet betalen. Op een vat wijn van acht-en-veertig gulden, wint hij er acht uit. Met het eten is 't naar evenredigheid; en de studenten, wier

{==208==} {>>pagina-aanduiding<<}
patria digt bij Holland ligt, kunnen hier goedkoop studeren. Men kan zijn vrijdom ook aan een ingezetene verkoopen; en dat gebeurt nog al. De privaat-collegiën kosten de studenten niet. De professoren trekken daarvoor f 2000 's jaars [??]; maar daarom houden ze ook liever openbare dan privaatcollegiën.
Hoe groot 't aantal van studenten ook is, nooit heb ik veel van vechtpartijen gehoord. Maar wij, Duitschers, hadden nog al van de straatjongens te lijden. Dikwijls sarden ze ons en riepen ons na: mof, mof, hazekop! Wil men 't hun betaald zetten, dan komt het janhagel voor de jongens op, en 't wordt niet beter.
Wij, Sileziërs, hielden ons meest onder elkander, en we kregen in dien tijd een witten voet bij de Nederlanders. De Silezische jonkers, namelijk, die hier mathesis studeerden, hadden, als proef hunner bedrevenheid in dit vak, een vuurwerk gemaakt. Om 't af te steken, namen ze de gelegenheid te baat, die de openbare vreugdebedrijven over de overwinning in den vierdaagschen zeeslag hun aanbood, Junij 1666. 's Avonds om negen ure voeren ze met een schip door de voornaamste grachten van Leiden, onder 't geroep van vivant Batavi! Inmiddels lieten ze, onder een toevloed van duizenden van aanschouwers, raketten, waterkogels en ander vuurwerk opgaan. De Staten-Generaal [?], d' Universiteit en de Regering namen dit zeer gunstig op. Drie dagen na 't gebeurde, betuigde de Rector Magnificus aan die van de Silezische natie zijn bijzonderen dank. 't Kwam in de couranten, en 't land door, hadden de Sileziërs er alle eer van.
Wat nu de stad Leiden zelve betreft, ze is rijk aan groote en schoone kerk- en stadsgebouwen. De Hoogelandsche en de St. Pieterskerk zijn de voornaamste. De laatste heeft twee uitmuntende orgels, waarop in 't najaar, even als te Utrecht, 's avonds van vijf tot zes uur bij kaarslicht gespeeld wordt, terwijl de toehoorders door de kerk wandelen. In beide kerken te zamen, komen 's zondags zeker een zes duizend kerkgangers. - Voor de Hoogduitschen is er ook eene kleine kerk. Ik ging er altijd aan 't nachtmaal, dat er op de in de Nederlanden gewone wijze gehouden werd, aan lange tafels, waaraan de nachtmaalsgangers achtereenvolgend plaats nemen. - De Luthersche gemeente was eveneens vrij talrijk. - De

{==209==} {>>pagina-aanduiding<<}
Doopsgezinden hebben er ook hunne openbare godsdienst. Meermalen woonde ik die bij, om hunnen leeraar te hooren, een man van buitengewone gaven. - Onder de stadsgebouwen is 't raadhuis niet onaanzienlijk, en even zoe min 't weeshuis, waarin 1000 arme jongens en meisjes opgevoed worden. - Op de straten, met klinkers [?] geplaveid, is 't zindelijker dan 't in Duitschland is in de huizen van vele aanzienlijken.
's Zomers ben ik dikwijls te Leiderdorp geweest, waar de Leidenaars, als 't mooi weêr is, bij duizenden heengaan. Men ziet in die streken uitmuntend rundvee; landbouw is er weinig of niets. - Die gezond en sterk van gestel is, kan zich te Leiden goed ‘diverteren’, maar zwakke gestellen moeten voorzigtig wezen. Door den moerassigen grond is de lucht meestal besmet. Omdat de bodem week en onvast is, begraaft men de dooden in de stadsbolwerken; die van meer aanzien zijn in de kerken; ook wel op andere plaatsen, waar men maar een vasten, droogen grond vindt [?]. Bij de begrafenis, geheel anders dan in Duitschland, worden geene gezangen gehoord, geene schoolkinderen volgen 't lijk; er is predikant, noch lijkreden.

Amsterdam.

Besser en ik zetten ons op een morgen in de trekschuit, en voeren, over Haarlem, naar Amsterdam. Haarlem is schoon en volkrijk, bijna zoo groot als Rotterdam. Er is veel vertier, en de garenhandel op Silezië, die inzonderheid van hier wordt gedreven, levert der stad veel voordeel op.
't Was ons doel niet, te Amsterdam alleen te gaan eten en drinken: we wilden hare merkwaardigheden zien, die overal in de wereld beroemd zijn; en bepaalden daartoe veertien dagen. Zoolang zijn we er ook gebleven.
Even als elders, ging ik eerst kerken en torens zien. De Nieuwe Kerk, om 't orgel en den kunstig bewerkten predikstoel, beviel mij zeer, enz. enz. - Omtrent de Gereformeerde predikanten moet opgemerkt worden, dat de gemeente hen als goden vereert. Zelfs de regering der stad moet hen ontzien, en veel toegeven, opdat de groote hoop niet in beweging kome.
Onder de wereldlijke gebouwen heeft het stadhuis den voorrang, enz. We gingen ook de beurs zien. Van grootte is ze omtrent als die van Antwerpen, maar ze is fraaijer. Hier hoort en ziet men dagelijks 't nieuws uit alle oorden der

{==210==} {>>pagina-aanduiding<<}
wereld. Op postdagen worden er de couranten hardop voorgelezen, even als eene leerrede in de kerk wordt voorgedragen. Heer Pasquil blijft ook niet voor de deur staan, maar treedt mede binnen. Nu eens ‘roskamt’ hij den Prins, dan de Staten; ditmaal heeft hij 't op de regering van Amsterdam, een andermaal op de kooplieden voorzien. Ongemerkt strooit somtijds iemand de pasquillen op het pnnt, waar de meeste kooplieden bijeen zijn; en, eer men er op denkt, is de vriend verdwenen.
De regering verliest het onderwijs niet uit het oog. 't Oude Agnietenklooster is door haar tot een gymnasium academicum ingerigt. Ook in 't Bethaniënklooster wordt de jeugd in allerlei talen en kunsten onderwezen [?]. Eveneens in de nieuwe stads Latijnsche school, waarvan, niet lang geleden, de beroemde junius rector was. Disciplina est vitae scipio: onderwijs en tucht zijn de steun van 't leven, staat er boven den ingang der laatste. Over 't geheel evenwel wil de Nederlandsche jeugd daar niet veel van hooren. De onderwijzers moeten behoedzaam te werk gaan, of 't wordt de verkeerde wereld, en 't kind straft den meester [?].
Van alle levensbehoeften is te Amsterdam ruime voorraad. De herbergen zijn uitmuntend, vooral de Heerenlogementen, met hunne prachtige vertrekken, bediening, keuken, kelders, galerijen, stallingen. Men kan er vorsten en koningen ontvangen. De Heerenlogementen behooren aan de stad; 't grootste is voor f 10,000 verpacht. - Gewoonlijk geeft men twee gulden voor 't middagmaal, waarbij zich altijd eene heerlijke muziek laat hooren. Wie er lust in heeft, kan er met vorsten en groote heeren aan tafel gaan (*).
Handel en nijverheid bloeijen; vooral is de graanhandel ontzettend. Straten en stegen zijn vol rijke winkels van ‘galanteriën’, van gemaakt goud en zilver, juweelen, boeken, platen, schilderijen en andere voorwerpen. Intusschen, die den weg weet, kan, met dat al, hier goedkoop leven, zooals ‘ik en Dr. besser’ ook deden. En in 't algemeen is 't in de logementen te Amsterdam goedkooper dan te Hamburg. Over 't geheel zijn de Hamburgers er meer op uit dan de Amster-
{==211==} {>>pagina-aanduiding<<}
dammers, om onredelijke winst te bejagen, dewijl hunne pracht, trotschheid en weelde al zeer veel noodig heeft.
Onder d' openbare uitspanningen te Amsterdam verdient de ‘schouwburg’ eene eerste plaats. De stad heeft er een bestuur over aangesteld, dat over 24 tooneelspelers kan beschikken. De toeschouwers worden zonder betaling ingelaten [?]. Wij vonden 't gebouw van binnen zeer hoog van verdieping en in den vorm eener halve maan opgehaald, fraai geschilderd en met verscheidenheid van decoratiën. De tooneelspelers waren zeer geoefend en prachtig gekleed; de blijspelen, die ze vertoonden, zag men met genoegen.
Wanneer ik mijne aandacht bepaal bij de bijzondere huizen te Amsterdam, dan moet ik bekennen, dat vele prachtig zijn, en uitmuntend ingerigt. Menig huis, met de inwendige betimmering, mag men wel op drie ton aanslaan. Op de Keizers-, Prinsen- en Heerengracht vindt men de voornaamste. De Hamburgers ‘apen’ in dit opzigt de Hollanders na. Evenwel, vele Amsterdammers drijven met hunne huizen ware afgoderij; d' eene wil den anderen hierin de loef afwinnen. Er woonde op de Heerengracht een koopman, pieter van aldewerelt, welke mijne brieven naar Silezië insloot. Hij woonde alleen met ééne meid. Als ik er kwam, liet de meid mij op de vloermat staan, en riep mijnheer. Hij kwam dan, uit vrees dat het huis vuil zou worden, zelf aan de deur, en liet mij ook niet verder. Dit verdroot mij niet weinig, en ik was tegen den ‘trotschen huizen-gek’ niet bijzonder vriendelijk. Niet verre van daar woonde de beroemde geleerde commenius, in een klein huis. Deze ontving mij altijd heel voorkomend. Hij kende mijn vader zoowel in persoon, als door zijne vermaardheid.

't Huis te Rijswijk en Willem III aan tafel.

Van den Haag gingen we naar Delft. Een half uur van den Haag ligt het schoone lusthuis, 't Huis te Rijswijk (*), een eigendom van den prins van Oranje. De prins was er toen;

{==212==} {>>pagina-aanduiding<<}
en we gingen er heen. Nadat we den lusthof hadden bezien, begaven we ons naar d' eetzaal; 't was juist toen men aan tafel ging. Men liet ons begaan, hoewel de prins zelf aan tafel was. Er was geen vertoon van grooten staat, en alles ging stil in zijn werk. We zagen den prins zitten, zijn gouverneur en twee edellieden. De drie helden hadden den hoed op, en schenen van den prins niet veel werk te maken. Onder 't eten kwam er nog een officier binnen, wiens rang we niet zijn gewaar geworden, en zette zich, zonder te groeten, naast den prins aan tafel. Wederkeerig groette niemand den ingekomene. Nooit hadden we ons zulk een volslagen gemis van vormen kunnen verbeelden, zoo we 't niet met onze eigene oogen gezien hadden. De schotels op tafel waren ook niet keurig. Er waren een paar kamerjonkers en bedienden, maar geen verdere stoet. We wilden juist heengaan, toen de gouverneur ons door een der pages liet vragen, wie we waren, en wat we wilden. We gaven onzen stand op en ons geboorteland, en zeiden, dat we den prins hadden willen zien. Toen 't antwoord was overgebragt, werd ons een beker wijn aangeboden, om op de gezondheid van den prins te drinken. Dat deden wij en vertrokken toen (*).

De opgebragte Engelsche schepen te Goeree.

Over Leiden sprekende, heb ik reeds verhaald van den vierdaagschen zeeslag, welken de Nederlanders op d' Engelschen hadden gewonnen. 't Schip van den vice-admiraal ayscue was in den grond geboord; hij zelf gevangen. De vice-admiraal berkeley had 't leven verloren, en zijn schip was genomen. Dit schip en een deel der verder veroverde schepen lag te Goeree. Ons tafelgezelschap besloot hierom tot een uitstap naar die plaats.
Op een maandagavond gingen we, tien sterk, met de nacht-
{==213==} {>>pagina-aanduiding<<}
schuit naar Delft, en waren er 's morgens om vier uren. Den vorigen dag had men er eenige honderd Engelsche krijgsgevangen, matrozen en soldaten, binnen gebragt en in de kapel van 't krankzinnigenhuis opgesloten. We gingen er heen. Er was veel kloek volk onder, maar ook vele zieken. De zorgelooze bewaking bevreemdde ons. Er stonden een paar armzalige musketiers voor de deur. De gevangenen hadden ze makkelijk kunnen overrompelen even zoowel als de wacht aan de poorten, en de vlugt nemen. Te weten, in alle Hollandsche steden, die geene vestingen zijn, heeft men geene bezetting van eigenlijk statenkrijgsvolk, maar er worden stadssoldaten gehouden, onder den naam van stoepjes 't meest bekend, een volkje van weinig moed en dat weinig in tel is (*).
Van Delft gingen we, per schip, over Maassluis en de Maas, die hier ruim twee mijlen breed is, naar den Briel. Van hier gingen we met de gewone schuit naar Helvoetsluis, en den anderen morgen over 't Haringvliet, een breede arm der opene zee, naar 't eiland Goeree. Hier vonden we de veroverde Engelsche schepen. Er waren er 15 (†), alle zonder bemanning. De zeekapitein, die 't opzigt had, vergunde ons den toegang tot de schepen. Zoolang ik leef heb ik nooit zoo iets gezien. Alle schepen hadden metalen kanonnen; de kleinste veertig, de grootste zestig en zeventig. De meeste geleken moordenaarsholen. Zij zelven, de masten, waren niet alleen zeer gehavend en doorschoten, maar daar lag eene afgeschotene hand, ginds een been, of ander ligchaamsdeel. Waarheen men zag, alles was met bloed bemorst.
Wij bestegen ook 't schip van den gesneuvelden vice-admiraal berkeley. 't Voerde acht-en-negentig metalen stukken. De woon- en slaapkamer van den admiraal was een vorstelijk

{==214==} {>>pagina-aanduiding<<}
vertrek. Kostbare tapijten rondom, fraaije stoelen, twee groote spiegels, 't bed met rijke gordijnen.
D' Engelschen meenen gewoonlijk daardoor een groot voordeel boven de Nederlanders te hebben, dat ze metalen stukken voeren, waarmede ze tweemaal kunnen schieten, tegen de Nederlanders eenmaal met hunne ijzeren [?]. Bovendien bouwen de Engelschen hunne ‘oorlogschepen’ van een bijzonder vast soort van hout, dat in Ierland wordt gevonden [?], en niet splintert gelijk 't greenen en eikenhout der Nederlanders. Als er een splinter van een balk los vliegt, wondt en verwoest hij dikwijls meer dan twintig kanonkogels. - In dezen zeeslag heeft dit voordeel den Engelschen niet gebaat.





De militaire wegen tusschen Rusland en Britsch Indië (*).

Welk Europeaan slaat thans geen bekommerd oog naar den geduchten Indischen opstand tegen het Engelsch bewind, en ziet met geen gespannen verwachting uit naar den afloop van dien? Het is eene worsteling der talrijke Indische bevolking tegen het blanke blaauwoogige ras, dat, in weerwil aller weldaden, die zij bewezen hebben, door de opstandelingen niet anders, dan als vreemde indringers en verdrukkers beschouwd wordt. Wanneer het den insurgenten gelukken mogt, Indië onafhankelijk te maken, dan begrijpen wij, hoe onmogelijk het zijn moet, ook voor den magtigsten Europeschen Staat, zijne Overzeesche bezittingen op den duur te behouden, indien de bevolking dier bezittingen overmagtig is en geene sympathie gevoelt voor hare beheerschers.
De Engelsche dagbladen en tijdschriften noemen de tegenwoordige Indische worsteling een strijd tusschen beschaving en barbaarschheid. Even zoo hebben zij den laatsten grooten oorlog tegen Rusland ook genoemd, nadat zij de leus: ‘onafhankelijkheid van het Turksche rijk’, niet meer op den voorgrond durfden plaatsen. Met deze gegevens komen wij on-
{==215==} {>>pagina-aanduiding<<}
willekeurig tot de vraag: waarom slaan de beide vertegenwoordigers der barbaarschheid in de xixo eeuw, Rusland en de Indische insurgenten, de handen niet inéén om aan de Europesche beschaving eene doodelijke wonde toe te brengen met de vernieling van Engelands overwigt?
Een Lord palmerston, op den troon der Czaren gezeten, zou welligt de heerlijke gelegenheid om den gehaten mededinger te kortwieken, zich niet ongebruikt laten ontglippen. Maar de Russische barbaarschheid schijnt deze staatkunde niet te volgen. En mogen wij al geene bewonderaars zijn der gewone diplomatie van den Noordschen reus, wie zou niet met ons deelen in het genoegen van uit een Petersburger regeringsblad den vurigen wensch te vernemen, dat Engeland gelukkig moge slagen in 't herwinnen zijner Indische bezittingen? Oogenschijnlijk toch heeft Rusland het in de magt om zich op het gehate en hatende Engeland te wreken door gemeene zaak te maken met een nena sahib c.s., door China, Afghanistan, Perzië en andere Aziatische mogendheden tegen Engeland te vereenigen, enz. en een geweldigen, maar zekeren slag te slaan. Doch het is of eene quaestie van tijd: wanneer? en de Noordsche reus vindt den tijd nog niet rijp voor de uitvoering van lang voorbereide plannen, - òf hij denkt inderdaad Christelijker, dan de meeste mogendheden, en wil ten behoeve zijner persoonlijke wraakzucht of zelfs zijner persoonlijke belangen, geen Mohammedaansch of Hindoosch rijk op de puinhoopen van Engelands grootheid helpen stichten, - òf hij wijst in 't oog der volken den schijn van veroveringszucht ver van zich af, uit wijze staatkunde, om door gematigdheid grooter invloed te verkrijgen en zijn land sterk te maken door de veroveringen des vredes.
Hoe het zij, wij hebben gemeend onzen lezeren geene ondienst te doen met de vertaling der volgende bladzijden, die wij in de Revue Britannique vonden. Zij maken het slot uit eener reeks van artikelen, welke uit het dagboek van den gewezen Franschen Luitenant-Generaal ferrier ontleend zijn, een officier, die Perzië, Afghanistan en de naburige landen gedurende verscheidene jaren in vele rigtingen heeft doorkruisd, en een allezins onpartijdig en bevoegd getuige in deze ernstige zaak schijnt te zijn. Hst blijkt daaruit, hoe gemakkelijk een

{==216==} {>>pagina-aanduiding<<}
Russisch leger Indië zou kunnen binnendringen, vooral in dagen, als de tegenwoordige, nu geene voldoende Europesche krijgsmagt het groote land in bedwang kan houden. Wel is waar, reeds meer dan zestig jaren lang heeft men er van gesproken, dat Rusland in staat zou zijn met eene landmagt naar Indië te trekken en aldaar de Britsche heerschappij te vernietigen. Maar daar men onbekend was in de geographie der landen tusschen den Oeral en den Himalaya, de Wolga en den Indus, wist men ook niets van de ongehoorde zwarigheden, welke eene Europesche mogendheid overwinnen moet, om maar eenigzins vasten voet te houden in de steppen van Middel-Azië. Eerst in onze dagen zijn die zwarigheden regt bekend geworden, te gelijk met de zekerheid, dat Rusland ze alle overwonnen heeft, en dat thans de marsch van een Russisch leger naar Lahore veel veiliger kan worden volbragt dan naar Constantinopel.
Doch hooren wij den Heer ferrier:
De Engelschen alleen - zoo schrijft hij - kennen de landstreken van Middel-Azië goed. Zij hebben ze met de meeste zorg gedurende vele jaren onderzocht, maar zij hebben de berigten, die zij er van inwonnen, zorgvuldig geheim gehouden. Deze bezorgdheid is zeer natuurlijk; immers van die zijde alleen vreezen zij eenen aanval op hun groot Indisch gebied. Ik ben niet verwaand genoeg van te beweren, dat ik een helder licht over het vraagstuk zal kunnen verspreiden, of veel toevoegen aan de inlichtingen, welke het publiek van Europa reeds bezit, want gedurende mijne omzwervingen in Turkestan en Afghanistan had ik noch voldoenden tijd, noch de noodige gemoedsrust om een zoo gewigtig onderwerp volledig te bestuderen. Niet te min zullen mijne opmerkingen zekere waarde hebben voor hem, die de kansen berekent van de Russen en de Engelschen in de worsteling, die men reeds zoo vele jaren tusschen deze twee groote mogendheden vooruit ziet. Ik zal ze dus hier mededeelen, doch onder voorafgaand protest tegen de mogelijke beschuldiging, dat ik gunstiger voor het eene, dan voor het andere volk gestemd zou zijn.
De bezwaren, welke eene Russische armée bij eenen aanval van Indië zou ondervinden, zijn ongetwijfeld van ernstigen aard; maar men kan zich verzekerd houden, dat zij meest

{==217==} {>>pagina-aanduiding<<}
bestaan in het karakter der bevolkingen van Turkestan (*) en Afghanistan, veel meer althans, dan in het gebrek der hulpbronnen of in de natuurlijke hinderpalen der landen, welke de aanvallers zouden moeten doortrekken. Tot dus ver hebben de berigten, door macdonald kinnear en alex. burnes geleverd, algemeen ten grondslag gediend der meening, die over het door ons behandelde onderwerp gevormd is geworden. Deze twee reizigers hebben echter uit een zeer verklaarbaar oogpunt alle gegevens gezocht, opgenomen en bekend gemaakt, welke ten nadeele van den aanval luiden. Burnes bovendien heeft alleen de moeijelijkste route onderzocht. In zijn handschrift evenwel, dat ik verscheidene jaren geleden heb mogen gebruiken, en dat belangrijk verschilt van hetgeen hij noodig gekeurd heeft te laten drukken, geeft hij allezins de mogelijkheid toe, dat een aanvallend leger de woestijnen of steppen van Turkestan en Afghanistan kan doortrekken. De taak is niet ligt, maar toch zeer wel uitvoerbaar. Voegen wij er bij, dat de Engelschen eene groote kans hebben, om den aanvaller zegevierend af te slaan, - in gevalle zij maar wèl op hunne hoede zijn, en in gevalle geen oorlog in Europa het Indië aan de noodige strijdkrachten laat ontbreken.
In afwachting van wat komen kan, gaan de Russen voort met het ten uitvoer brengen van hun geliefkoosd plan, om hunne veroveringen uit te strekken tot in het hart van Azië, en telken jare beproeven zij den Oxus en Khiwa nader bij te komen. Vroeger waren verscheidene ondernemingen van dezen aard mislukt wegens den barren grond en het ruwe klimaat, maar sedert zeven of acht jaren hebben de Russen een ander stelsel, vroeger reeds door de Romeinen gevolgd, aangenomen, namelijk dat van langzame, maar zekere vorderingen te maken. Na de rivier den Oeral tot aan de Kaspische Zee toe afgezakt te zijn, bereikten zij den mond van de Emba, en voeren deze rivier op tot waar zij zich op den kortsten afstand van

{==218==} {>>pagina-aanduiding<<}
het meer Aral bevonden. Daar stichtten zij een fort en vestigden eene kolonie. Van dit punt af groeven zij eene reeks van kort op elkander volgende putten, zoodat zij onder het genot van het noodige drinkwater den Noord-Westelijken oever van het meer Aral kunnen bereiken. Rondom die putten hebben zij posten van kozakken gesteld, die belast zijn met het bebouwen van den grond en het scheppen van hulpbronnen, waar zij vroeger niet bestonden. Aldus zal eene armé binnen weinige jaren levensmiddelen en voeder in voldoende hoeveelheid op dezen togt vinden, en zonder eenig bezwaar zich aan de kust van het meer Aral nederslaan (*).
De Russen hebben bovendien nog twee andere lijnen van putten daargesteld. De eerste, in de rigting van het Noord-Oosten naar het Zuid-Westen, verbindt de rivier Oerloo-Irghiz met den Noordelijken oever van het Aral-meer. De tweede, die van Mung-Isjlak en Alexandrowsk, de nieuwe Russische posten in Turkomannië tegenover Astrakan, uitgaat, eindigt aan de monden van den Oxus.
Met behulp dezer drie liniën van versterkte en bewoonde posten rekenen de Russen Khiwa te kunnen bereiken, en wanneer zij eenmaal deze stad bemagtigd hebben, is het onmogelijk vooruit te zien, waar zij ophouden zullen met voort te gaan (†). Het bezit van den Oxus is voor hen van dezelfde waarde als van den Indus voor de Engelschen. Deze rivieren zijn de slagaders, die leven brengen in een land, bewoond door groote Tartaarsche stammen, en 't welk ontoegankelijk is langs eenigen anderen weg, daar het omgeven is door steppen of woestijnen van stuifzand. Eens meesters van Khiwa, zullen de Russen met groot gemak al de stammen, die de boorden van den Oxus tot Badaksjan bewonen, aan zich onderwerpen, want zij zullen de rivier opvaren met de vaartuigen van het

{==219==} {>>pagina-aanduiding<<}
land tot op drie uren afstands van Balkh, het oude Bactra, waar de scheepvaart ophoudt. Burnes, wiens geloofwaardigheid in dezen boven alle bedenking verheven is, schrijft daarover het volgende: ‘De bruikbaarheid eener rivier voor de scheepvaart hangt voornamelijk af van de hulpbronnen der landstreek, die zij bespoelt, en bepaaldelijk van den aard en den voorraad van hout, dien men er zich kan verschaffen. Het aantal vaartuigen, die den Oxus bevaren, is voorzeker zeer beperkt, naardien ik het niet grooter schat, dan twee-honderd. Maar men kan er zeer ligt eene geheele flotille bouwen, omdat de materialen er in overvloed aanwezig zijn. De constructie dezer nieuwe schepen zou niet eens eene groote bekwaamheid vereischen; - ik geloof, dat elk ongeveer een honderd-vijftig man zou kunnen bergen’ (*).
Burnes had er moeten bijvoegen, dat het gebruik van inlandsche vaartuigen op den Oxus het eenige middel niet is, wat door eene Russische armée zou kunnen gebruikt worden (†). Wanneer zij met al hun materiaal de oevers der rivier te lande volgden, zouden zij vele moeiten voorkomen en altijd slagvaardig zijn. Eene Russische legermagt zou aldus zonder eenig bezwaar van Khiwa op Khulm kunnen marcheren; of wel, wanneer zij de rivier bij Tsjardsjoei [Charjooë, Tschehardschui?], ongeveer in 't midden tusschen Khiwa en Balkh, verliet, zou zij Merv bereiken, en van daar langs de vruchtbare en volkrijke vallei van den Moerghab optrekkende, even gemakkelijk te Herat komen. Aan de oevers der rivieren zou zij geene de minste physieke hinderpalen ontmoeten, en wat de woestijn tusschen Tsjardsjoei en Merv betreft, zij zou de daar aanwezige, doch zeer vergroote zwarigheden zeer wel

{==220==} {>>pagina-aanduiding<<}
kunnen te boven komen. Immers de Khans van Khiwa en de Emirs van Bokhava zenden jaarlijks eene expeditie naar Merv, waartoe zij in den regel tien- à twaalfduizend ruiters gebruiken, wat zij wel zouden nalaten, indien de woestijn zoo moorddadig ware voor menschen en dieren, als burnes ze ons afschildert.
Wanneer eene armée het onmogelijk bevond, aanhoudend in 't gezigt van den waterspiegel der rivier te marcheren, zou zij echter zonder eenig letsel op eenigen afstand, tot zes à acht uren ver binnen 's lands in de rigting stroom-opwaarts kunnen voorttrekken, altijd verzekerd, dat zij water genoeg voor hare behoefte zou vinden in de menigte putten, welke de herders voor hunne kudden gegraven hebben. Het getal dier putten zou zelfs in korten tijd en met kleine moeite belangrijk vermeerderd kunnen worden, naardien men het water op eene diepte van 9 tot 12 voet pleegt te vinden. De losse zandgrond is uiterst gemakkelijk te bewerken; men zou hem alleen met eenige planken tegen het invallen dienen te beveiligen. De boschjes en de struiken zouden brandstof genoeg leveren. Voegen wij er bij, dat de steppen in den winter en het voorjaar overvloedig van gras voorzien zijn, en de paarden in dien tijd des jaars weide genoeg zouden vinden. Ik teeken deze feiten aan, om tegen de hardnekkig volgehouden bewering van velen op te komen, die zeggen, dat men in deze steppen niets dan zand aantreft. De Russen zelven weten volmaakt goed, waar en hoe zij deze gronden zouden kunnen gebruiken. Men leest een bewijs er van in de volgende plaats uit het boek van murawieff (*): ‘Met de kennis, die wij thans hebben van deze landen, is de gelukkige uitslag der onderneming [de militaire expeditie tegen Khiwa] verzekerd. Een detachement van drie-duizend man, door een dapper en beproefd officier aangevoerd, zou dit land kunnen veroveren en behouden, welks bezit voortaan voor Rusland een noodzakelijk vereischte zal worden, om zijne handelsbetrekkingen in het Oosten uit te breiden. Te Khiwa zouden wij ons kunnen versterken met drie-duizend Russen, die er zich in slavernij bevinden, en met

{==221==} {>>pagina-aanduiding<<}
dertig-duizend Perzianen, die met even veel ongeduld als de Russen de ellenden hunner ballingschap dragen (*). Wat de levensmiddelen betreft, deze zou men zich te Khiwa zelve in overvloed kunnen verschaffen.’
Men ziet dus, dat de Russen, even zoo wel als de Engelschen, het bestaan erkennen van belangrijke hulpbronnen in die streken; hoewel de laatsten behagen vinden in het aankweeken der verouderde begoocheling, dat het den eersten onmogelijk zijn zou, door de Tartaarsche woestenijen te trekken, ten einde hun gebied te bereiken. Zij moesten anders wel overtuigd zijn, dat Rusland zich niet zal laten terughouden door de hinderpalen, waarvan zij spreken, zoodra het maar ernstig besluit Indië aan te tasten. Buitendien rekent Rusland er op, dat het al die hinderpalen ontwijken kan door Perzië aan zijne onderneming te verbinden. Een legercorps, volkomen voor een veldtogt uitgerust, zou kunnen worden ingescheept te Astrakan en te Bakoe en voet aan wal zetten in de baai van Asterabad, waar het zich voor den marsch zou kunnen gereed maken (†). De provincie Khorassan, welke dit corps zou moeten doortrekken, is eene rijke en wèl bevolkte landstreek, waar het zeer goed zou ontvangen worden, indien het maar eene goede krijgstucht bewaarde en zorgvuldig de geeischte levensmiddelen betaalde. De Russen zouden even gemakkelijk te Kandahar kunnen komen, als de Engelschen. Wanneer zij de route van Khorassan hielden, zouden zij de schoonste vlakten met overvloed van granen, water en hout aantreffen. En indien zij, om nog beter te kunnen bestaan, zich in drie colonnes wilden verdeelen en aldus van Asterabad naar Herat oprukken, de landstreek zou hun daartoe eene voortreffelijke gelegenheid aanbieden.
De stad Herat, wier vestingwerken moesten worden her-
{==222==} {>>pagina-aanduiding<<}
steld, vereenigt, daar zij omringd is van eene menigte kleine versterkte plaatsen: Balkh, Andekoe, Sjibbergan, Meimana, Subzawar, Furrah en Lausj-Jowaine, alle geschikte gegevens voor eene uitnemende basis van operatiën van een leger tegen Indië. Natuurlijk zouden de Russen eerst de voorzigtigheid gehad moeten hebben van zich op die plaatsen magazijnen te verschaffen. De Sjah van Perzië heeft nooit deze zorg genomen, en toch laat hij meermalen geheele legercorpsen van 30 tot 60,000 man door Khorassan marcheren, die aan niets gebrek hebben en alleen door requisitiën onderhouden worden. De boeren hebben nooit beproefd dezen last te ontduiken, alhoewel zij telken male mishandeld en geplunderd worden door de Perziaansche troepen. Zij hebben zich altijd zonder wederstand onderworpen; en wanneer zij dit reeds doen aan eene armée, die met willekeur en geweld handelt, wat zouden zij niet doen voor eene Russische armée, die stiptelijk de levensmiddelen betaalde, welke men haar verschafte? Wanneer deze armée vervolgens haren togt naar Kandahar wilde voortzetten langs den karavanen-weg over Dsjamberan, Giraneh, Wasjir en Girisjk, dan zou de geschiktste tijd daarvoor zijn het einde van den winter, of het begin van de lente. Op dien tijd des jaars is er ruimte van water in de steppen, de weêrsgesteldheid zacht, de lucht helder. De levensbehoeften zouden van het Noorden en het Westen kunnen worden aangevoerd, indien het land, dat men doortrok, ze niet in genoegzame hoeveelheid opleverde. Waren de inwoners maar verzekerd van het geringste voordeel, zij zouden bij gansche scharen hunne producten in het kamp ter markt brengen. Zelfs wanneer yarmohammed, de despotieke vorst van Kandahar, een veldtogt onderneemt, bieden de landlieden in lange treinen de vruchten hunner vlijt aan het leger te koop, ofschoon zij bij hem maar weinig winst en zeer
weinig veiligheid vinden.
Mogten onvoorziene omstandigheden de Russische legermagt verhinderen om Herat te verlaten vóór het einde der lente, dan zou zij zich regtsaf naar Subzawar en Furrah moeten wenden, om achtervolgens de valleijen der rivieren Haroet, Helmund en Urghend-ab door te marcheren, in welke men tot Kandahar toe nimmer gebrek aan levensbehoeften en water zou ondervinden. Van daar tot Sjikarpoer aan den Beneden-Indus zou zij door woeste steppen de hoogten van Boelan

{==223==} {>>pagina-aanduiding<<}
moeten winnen. Maar hoewel ik dezen laatsten togt nooit gemaakt heb, meen ik allen grond te hebben om te gelooven, dat hij volstrekt geene ernstige bezwaren voor een oprukkend leger zou veroorzaken. De zegevierende marsch der Engelsche troepen in 1839 naar Kandahar is daarvoor een afdoend bewijs. En deze troepen hadden nog wel de hoogten van Bolan te beklimmen, terwijl de Russen in het veronderstelde geval die maar hadden af te dalen. - De Indus is tot hiertoe door de Engelschen meestal beschouwd als hunne beste verdedigings-linie, maar zou hij geschikt zijn om den vijand tegen te houden? In allen gevalle mag men aarzelen met deze vraag bevestigend te beantwoorden. Wanneer de Russen eens den Indus bereikt hadden, zou het groote moeite kosten hen te beletten deze rivier over te steken. Bijzonder zijn er twee punten, Attock in het Noorden en Bukkar in het Zuiden, waar de overtogt zeer ligt kan geschieden. De Engelschen zullen wel niet nalaten deze punten krachtdadig te versterken (*); maar de Russen zijn buitendien van hunne zijde genoeg verzekerd, dat de Indus op zeer vele andere plaatsen kan worden overgestoken, in weerwil van zijn sterken stroom, zijne geduchte breedte en zijne steile oevers. Om deze onderneming uit te voeren, is het niet eens noodig een lastig en omslagtig corps pontonniers meê te voeren. Eenvoudige horden op ledige, met wind gevulde lederen zakken, gelijk men ze in het Oosten overal zich met weinig moeite verschaffen kan, zouden in 24 uren gereed zijn en in genoegzame hoeveelheid bijeen om een geheel armee-corps naar den linker-oever te verplaatsen, waar het oogenblikkelijk de wrokkende provinciën Sind en Guzjerat in opstand zou brengen.
Het zou ongetwijfeld noodig zijn, dat Rusland, vóór het eene zoo groote onderneming waagde, zich eerst meester maakte van Khiwa, Bokhara en Balkh, maar het zou volstrekt niet noodzakelijk zijn, als zeer vele schrijvers beweerd hebben, dat het de Tartaren uitroeide. Twee Perziaansche afdeelingen aan de Westelijke grenzen van Turkestan zouden voldoende zijn om de bewoners van dat land onschadelijk te maken, en de operatie-linie der Russen, beginnende van Khulm en Balkh,

{==224==} {>>pagina-aanduiding<<}
en voortgaande door Sjibbergan, Meimana, Herat, Subzawar, Furrah en Lausj-Jowaine, zou zonder eigenlijken tegenstand van die zijde Kandahar bereiken. Had Rusland zich eenmaal in de beide voornaamste steden van Afghanistan, Herat en Kandahar, gevestigd, dan zou het, door de gelijktijdige aanwending van zijn goud en zijne bajonnetten, eene beslissende stem erlangen in de even talrijke als wijd uiteenloopende twistvragen, welke Middel-Azië verdeeld houden. Het zou terstond alle stamhoofden om zijne vanen vereenigen, wanneer het openlijk verklaarde Indië te willen veroveren om de oude vorstenhuizen, welke door de Engelschen onttroond zijn, in hunnen rang te herstellen. De tegenwoordigheid alleen van Russische troepen in het schiereiland zou bij de inlandsche bevolking oogenblikkelijk een vijandigen zin jegens de Engelschen opwekken. En dezen, die in het binnenste van hun eigen grondgebied bedreigd zouden zijn, zouden verpligt wezen om de keur hunner troepen, namelijk hunne Europesche regementen, te bezigen tot het bedwingen der revolutiën, die allerwaarschijnlijkst in de meest uiteenloopende rigtingen zouden uitbarsten, bijzonder bij de Seiks, de Mahratten en de bewoners van Sind.
De Cipayers, wanneer zij gedresseerd en aangevoerd worden door Engelsche officieren, schijnen ver uit te munten boven de Aziatische troepen, en echter hebben de laatste in Indië geleverde veldslagen bewezen, dat zij niets beteekenden tegen eenen wèl beraden vijand (*). Zij zouden nooit de Seiks noch de Mahratten geslagen hebben, indien de Engelsche regementen, aan hunne zijde vechtende, de overwinning niet hadden verzekerd ten koste van ontzaggelijke verliezen. Ik betwijfel het zeer, dat zij langer dan vijf minuten den schok der aanvallende Russen of het vuur hunner artillerie zouden uithouden. En wanneer Engeland eens gelijktijdig in een Europeschen oorlog gewikkeld was, zou het Britsche gouvernement naar Indië maar weinig talrijke versterkingen kunnen afzenden, waarvan nog drie vierde deelen welhaast bezwijken zouden

{==225==} {>>pagina-aanduiding<<}
onder den verdelgenden invloed van het klimaat gedurende de eerste twee maanden van hun verblijf aldaar. Deze sterfelijkheid is een doorgaand feit, 'twelk alle uit Engeland komende detachementen treft, in weerwil aller voorzorgen om ze trapsgewijze te acclimateren, door ze eerst te Gibraltar, te Malta, te Aden of aan de Kaap de Goede Hoop in garnizoen te leggen, vóór dat zij naar Indië gezonden worden. De verliezen van dezen aard moeten voor een groot deel worden toegeschreven aan de al te stevige voeding en het vele gebruik van geestrijke en gegiste dranken, waarin de Engelsche soldaat zijn onderhoud vindt.
De Russische soldaat, die veel matiger en niet minder dapper is, zou evenzeer den nadeeligen invloed van het klimaat ondervinden, maar in veel minderen graad, bovenal, wanneer de troepen genomen waren uit de contingenten der Zuidelijke provinciën van het keizerrijk. De Russen voeren met zich niets dan het volstrekt noodzakelijke, terwijl eene Engelsche armée van 25 à 30,000 man, om dapper te kunnen vechten, een trein noodig heeft van 60 à 80,000 muilezels en kameelen, behalve de olifanten met een evenredig getal bedienden, alles ten behoeve der bagage (*). Om het onderhoud hunner troepen te verzekeren, hebben de Russen alleen noodig zulke generaals, die braaf genoeg zijn om de oneerlijkheid te bedwingen, welke men te regt aan hunne militaire administratie verwijt. Ik vermeet mij niet te beoordeelen, of Rusland op dit oogenblik [1853] bij magte zou zijn om den inval in Indië met goed gevolg te ondernemen, of dat het na eenige hervormingen en na eenigen tijd dit zou vermogen. Ik heb alleen uit een militair oogpunt de mogelijkheid van dien inval overwogen. Doch om zelfs den schijn van partijdigheid te vermijden, wil ik thans de verdedigingsmiddelen opgeven, waarover de Engelschen, naar het mij voorkomt, zouden kunnen beschikken.
In de eerste plaats zou het voor de Russen schier ondoenlijk zijn, Indië bij verrassing te overvallen, want het Britsch-Indisch gouvernement is altijd naauwkeurig onderrigt van wat

{==226==} {>>pagina-aanduiding<<}
er voorvalt in Rusland of Perzië, en zal tijdig genoeg zijne maatregelen kunnen nemen, maatregelen, voldoende geëvenredigd aan de grootte van het gevaar. De kansen om in Afghanistan te opereren, zullen altijd gunstig zijn voor de Engelschen, die dit land, dat zij vroeger bezet hielden, volmaakt kennen. Het zou hun overigens zeer gemakkelijk vallen, om van Sjikarpoer aan den Indus tot aan de oevers van den Helmund, over Kelat, door een land, dat geheel onderworpen is aan hunnen invloed, een militairen weg aan te leggen. De afstand van Kelat naar den Helmund overtreft geen 40 of 45 farsangs (50 à 60 uren gaans), die thans wel gedurende twee derden van het jaar woest en onbewoond zijn, maar vroeger bevolkt waren door talrijke bewoners. Niets verhindert de Engelschen, om op korte afstanden van elkander putten te graven en rondom deze kleine militaire en landbouwende posten daar te stellen, die tot stations konden dienen. Zij zouden op die wijze de mogelijkheid waarborgen, om in elk jaargetijde de vallei van den Helmund te kunnen bereiken, van waar zij te Herat in zes of zeven dagmarschen konden komen (*). De karavanen van Perzië en Turkestan, die thans genoodzaakt zijn, den omweg over Kandahar te nemen, zouden zich haasten dezen nieuwen weg te gebruiken, als veel korter, doelmatiger en veiliger, dan de gewone, en hun aanhoudend doortrekken zou het land verrijken en meer productief maken. In één woord, wanneer de Engelschen er op rekenen konden, dat Indië rustig bleef, terwijl zij Afghanistan verdedigden, zouden de kansen in hun voordeel zijn, want zij zouden een punt van 't allergrootste gewigt vooruit hebben, dat zij opereerden op een korten afstand van hun eigen land, en in geval van nederlaag derwaarts konden wijken, om zich oogenblikkelijk weder te herstellen en in staat te zijn tot het hervatten van een offensief stelsel. In dien tijd zouden de Russen, gescheiden van hun land door onmetelijke afstanden, onophoudelijk aan de verraderijen hunner zoogenaamde bondgenooten

{==227==} {>>pagina-aanduiding<<}
zijn blootgesteld, wier trouw zij slechts ten koste van goud zouden kunnen behouden. Eene enkele nederlaag zou hen vernietigen en de onmisbare voorwaarde tot wèl slagen zou voor hen zijn eene altijd durende zege (*).
Sir robert shakspeare zeide in 1843 aan den Khan van Khiwa: ‘Wij bezitten een tuin; dat is Indië. Hij heeft tot beschutting de versterkte steden van Tartarijë en Afghanistan. Als de Russen zich meester maken van deze steden, dan zijn zij meester van onzen tuin.’ Sir robert had gelijk, en ik ben het geheel met hem eens. De Indus formeert eene barrière, die onoverkomelijk is voor Aziatische legers; en achter zijne wateren kunnen de Engelschen den spot drijven met alle aanvallen van inlanders; maar wanneer er spraak is van een aanval der Russen, dan moeten zij bewegingen voorwaarts maken. De Indus moet dan door hen beschouwd worden als eene laatste linie van defensie; want zoo de Indiërs, die gewoon zijn, deze rivier te beschouwen als eene onoverkomelijke hinderpaal, haar zagen overgetrokken door eene Noordsche legermagt, zij zouden gelooven, dat de zaak van Engeland reddeloos verloren was.
De tegenwoordige meesters van Indië moeten dus, steunende op de twee heerlijke bruggenhoofden van Attock ten Noorden en Sjikarpoer ten Zuiden, zich voor goed vestigen in Afghanistan en de twee hoofdsteden van dit land, Kaboel en Kandahar, bezetten. Wanneer de Russische krijgsmagt langs den Oxus over Balkh en Khulm oprukt, moeten zij van Kaboel af door den pas van Bamaijan positie nemen te Heibak, waar het berg-gebied van den Hindoe-Koesj eindigt. Wanneer de vijand van Herat aankomt, moeten de Engelschen hem van Kandahar te gemoet trekken. Op beide liniën zullen zij, in geval van nadeelig oorlog voeren tusschen Afghanistan en den Indus, voortreffelijke vaste plaatsen kunnen verdedigen om

{==228==} {>>pagina-aanduiding<<}
den overwinnenden vijand lang op te houden. Tot elken prijs, wij herhalen het nog eens, moeten zij de Russische legermagt beletten om tot den oever der rivier door te dringen.
Eindelijk mag Engeland bij deze uitnemende verdedigingsmiddelen van stoffelijken aard allezins voegen de groote bekwaamheid zijner diplomaten, die te zijner gunste eene krachtige afwending in Perzië zouden kunnen bewerken. De Nomadische volkstammen in het Zuiden van dat rijk zijn, evenzeer als die van Beloedsjistan, zoo gesteld, dat zij bij den eersten wapenkreet zouden opstaan en de thans regerende Russischgezinde dynastie doen sidderen voor haar behoud (*). Onder de vorsten, die den Sjah omgeven, zijn er verscheidenen, die loon trekken van het Indisch gouvernement. Bovendien zal de Perzische monarch, wiens Russisch-gezindheid alleen aan vrees moet worden toegeschreven, maar die toch heimelijk een ingeworteld en billijk wantrouwen voedt tegen de dreigende magt van het Noordsche rijk, zich niet ligt laten wegslepen tot eene hartelijke en opregte verbindtenis met die zoo geduchte mogendheid. Wij voegen er nog bij, dat Perzië niets te vreezen heeft van Engeland, zoolang dit zich geen meester maakt van Herat.
Met één woord, om een aanval op Indië voor te komen moet Engeland zich gereed houden om Rusland te kunnen aanvallen. De Czaar wacht slechts den val van den Kaukasus af om zich op Afghanistan te werpen, en de herhaalde slagen, welke hij aan de Circassiërs toebrengt, bewijzen, hoezeer hij [nikolaas I] verlangt hunne onderwerping te voltooijen, om daarna zijne wapenen te keeren naar Turkestan, dat nu reeds ingesloten is door Moskovische forten. Van den Oxus tot Herat is de reis kort en gemakkelijk. De Russische bataillons zullen haar kunnen afleggen in tien dagmarschen, en wanneer zij dat punt gewonnen hebben, welk menschelijk verstand zal het punt aanwijzen, waar zij hunnen togt zullen eindigen?


{==229==} {>>pagina-aanduiding<<}

De reizen van Dr. H. Barth in Afrika.

(Vervolg van bladz. 203.)

Terwijl het reisgezelschap in Tintellust vertoefde, ondernam barth een uitstap naar Agades, de residentie van den sultan, onder wiens gezag ook de Kelowi staan. Zijn bezoek aan deze in Europa naauwelijks bij naam bekende, doch in Afrika wijdvermaarde stad was belangrijk, niet enkel omdat het tot de zending der reizigers behoorde, zoo mogelijk een handelsverdrag tusschen den sultan en de Engelsche regering tot stand te brengen, want de pogingen daartoe bleven vruchteloos, maar vooral wegens de interessante geschiedkundige en ethnographische bijzonderheden door den weetgierigen navorscher daar verzameld. In gezelschap van zijnen dienaar mohammed uit Tunis en nog een jeugdigen inlander begaf hij zich den 4den October op weg. De landstreek, die hij doortrok, was schilderachtig en vol afwisseling; hooge bergruggen en enkele vreemd gevormde toppen, groene vlakten en vruchtbare dalen volgden elkander op. Op sommige plaatsen toonde zich een overvloed van tropische planten en een rijkdom van dieren. Menigvuldig zijn op het hooge bergland van Air de leeuwen, vooral in de schraal bevolkte, bergachtige oorden. Het laatste gedeelte van den weg liep al hooger opwaarts naar het uitgestrekte plateau, waarop Agades ligt.
Agades werd gesticht in 1460, waarschijnlijk door eenige verbonden Berberstammen, die haar bezaten tot in 1515, toen zij veroverd werd door hadj mohammed askia, den magtigen beheerscher van het Sourhay-rijk. De veroveraars schijnen zich met de vroegere bewoners vermengd te hebben, daar nog heden de type van beide natiën in Agades op te merken is en een dialect der Sourhay-taal daar gemeenlijk wordt gesproken. Een geheel uit de vermenging der beide natiën gesprotene stam draagt den naam Ighdalen, en bewoont eene kleine stad in de nabijheid van Agades, die Ingal geheeten wordt. Deze stichting is aangelegd met het bepaalde oogmerk om eene tusschenplaats op te rigten voor den handel van Gogo, de hoofdstad van het Sourhay-rijk, met Egypte aan de eene zijde en met Tauat aan den anderen kant. Het

{==230==} {>>pagina-aanduiding<<}
voornaamste handelsartikel van Gogo was goud, even als in vroegeren tijd van Agades. Agades had zelfs een eigen gewigt voor het goud, den Mithkal (twee vijfden van een Spaanschen daalder), welk gewigt nog tegenwoordig, ofschoon er geen korrel goud meer op de markt komt, tot eenheid dient bij alle prijsbepaling. De stad moet eenmaal in hoogen bloei gestaan en grooten rijkdom bezeten hebben; daar zij, onderworpen aan de koningen van Sourhay, eene schatting van 150,000 dukaten jaarlijks opbragt. Sedert echter Gogo in 1591 tot eene provincie-stad van Marokko werd vernederd, en zijn goud aan den magtigen keizer van dit rijk leverde, verloor ook Agades zijne welvaart en werd langzamerhand gebragt tot den staat, waarin het tegenwoordig verkeert. Binnen den wijden omtrek zijner muren, die 50,000 inwoners zou kunnen bevatten, leven er ongeveer 7000 in 6 à 700 huizen. De gansche stad toont de sporen van verwoesting; zelfs in de aanzienlijkste wijken liggen vele woningen in puin; van de talrijke Moskeeën zijn maar enkele overgebleven; op de ledige marktpleinen zitten hongerige gieren (Neophron peronopterus) loerend en gereed op allen afval toe te ijlen. Alleen met zout, gierst en maïs (Holcus Sorghum) wordt nog eenige handel gedreven. Opmerkelijk is, dat geen gemunt geld, ook geen goud, zilver of schelpen, in omloop zijn op de markt; de prijs wordt altijd in andere koopwaren van verschillenden aard betaald. De nijverheid bepaalt zich tot lederwerk, dat meest door vrouwen vervaardigd wordt, en tot fijn smidswerk. De smeden genieten algemeen in Midden-Afrika groot aanzien en dragen den eertitel Mallem. - De huizen in Agades zijn meest van twee verdiepingen, van steen of leem opgetrokken met een plat dak en een ruimen binnenhof, waar de ruime legerstede gewoonlijk op eene schaduwrijke plek wordt geplaatst. Dikwijls vindt men hier ringduiven, geiten en jonge struisvogels. De geheele inrigting der leefwijze en
huishouding toont eene neiging tot gemak en vreedzame rust.
Het merkwaardigste gebouw van de stad is de Messalladje, de voornaamste Moskee, met een forschen, hoogen toren. De toren steekt ruim 90 voet boven het eigenlijke bedehuis uit, heeft aan de basis 30 voet middellijn en 8 voet aan den top. Hij is vierkant, op het midden der hoogte met een uitstek aan elke zijde voorzien, als naar het model van den schoonen

{==231==} {>>pagina-aanduiding<<}
waaijerpalmboom. Van historisch gewigt is het gebouw niet, daar het eerst in 1844 opgerigt werd.
Toen barth zich nog maar kort in Agades bevond, werd hij getuige van een bijzonder voorval, gewigtig vooral als eene bijdrage tot de kennis van de zeden en het karakter des volks, namelijk: de inhuldiging van een nieuwen sultan. De plegtigheid zelve was hoogst eenvoudig. De nieuwe vorst abd-elkadiri werd uit zijne woning naar een openbaar gebouw geleid, waar de hoofdmannen der drie stammen, van welke de vorstenkeuze afhangt, hem verwachtten. Daar aangekomen werd hij door de aanvoerders van twee dier stammen uitgenoodigd, plaats te nemen op den ‘Gado’, eene soort van divan, doch zoo, dat zijne voeten op den vloer bleven rusten, waarna de vertegenwoordigers van den derden stam hem zeiden, dat hij de voeten tot zich mogt trekken. Toen hij alzoo op Oostersche wijze zich gemakkelijk had neêrgezet, was hij in zijne waardigheid bevestigd. Tot de inhuldiging was een hooge feestdag uitgekozen, en terstond na de plegtigheid trok men in processie naar een buiten de stad gelegen bedehuis. Het was een interessante optogt: aan het hoofd reed de sultan, begeleid door muzikanten, gezeten op een uitmuntend paard. Over het onderkleed van bont weefsel uit katoen en zijde droeg hij den blaauwen burnous, dien barth hem gebragt had als een geschenk van de koningin van Engeland. Aan de zijde had hij eene kromme sabel met gouden gevest. Naast hem reden de beide hoogste staatsdienaren; dan volgden de adjudanten des sultans en de hoofdlieden der beide eerste stammen, allen te paard en in volle wapenrusting. Achter dezen eene lange rij van Kelowi, meest op kameelen, en eindelijk de inwoners der stad, deels te paard, deels te voet. Het gezigt dezer schaar in bonten tooi en veelvoudig afwisselenden opschik maakte een vreemden, doch niet onaangenamen indruk. Barth bleef omstreeks drie weken, tot den 30sten October, in Agades. Zoowel bij den sultan als bij de burgers vond hij
eene welwillende, vriendschappelijke ontvangst. Hij kon den vorst wel niet bewegen om het namens de Britsche regering hem aangeboden handelsverdrag te onderteekenen, maar hij verkreeg toch brieven van aanbeveling aan de stadhouders van Kano, Katsena en Daura.
Weldra maakte hij zich gereed om ook deze plaatsen te

{==232==} {>>pagina-aanduiding<<}
bezoeken. Het reisgezelschap was niet meer in Tintellust, toen barth daar terugkwam, maar had zich met den hoofdman annur naar een dal, Tinteggana, ten Zuiden der stad, begeven, waarheen de Sheich gewoonlijk ging op het einde van den regentijd om de landlucht te genieten. Hier moest men den terugkeer afwachten der zout-karavaan van Bilma, eer de hoofdman de reizigers naar Sindar kon begeleiden. Het ongeduld der Europeanen klom dagelijks, toen de karavaan steeds uitbleef. Doch eindelijk, den 12den December, kwam zij aan en men toog op marsch naar het Zuiden. De troep vertoonde een bont gewemel. De geheele volkstam was in beweging; mannen, vrouwen en kinderen, lastdieren en vee, huisraad en gereedschappen, ja zelfs de draagbare woningen werden meêgevoerd. Onder een luid gejuich brak de karavaan 's morgens op, de trommels werden geroerd en in militaire orde volgde de eene afdeeling op de andere; vrolijk ging de reize voort. Een enkel artikel, het zout, bragt al deze levendigheid te weeg. In de dorste, onvruchtbaarste plaatsen der woestijn vindt men rijke zoutbeddingen, terwijl uitgebreide landstreken van het vruchtbare binnenland geheel verstoken zijn van dit onontbeerlijk levensmiddel. Zoo wordt het onderling verkeer der volkeren, de ruiling der wederzijdsche behoeften, hier door de natuur zelve geboden en noodzakelijk gemaakt. De bewoner dezer onherbergzame streken gaat naar de zoutmeren, belaadt honderden en duizenden zijner lastdieren en onderneemt de maandenlange reis naar vruchtbaarder oorden, wier bewoners gaarne hun koren en de producten hunner nijverheid hem in betaling geven voor zijn zout. De zoutkaravaan der Kelowi bedroeg in dit jaar 3500 kameelvrachten, met eene waarde van 150 millioen kurdi of 60,000 Spaansche daalders.
Den 3den Januarij 1851 bereikte de karavaan het gebied der Tagama-Tuaregs; een heuvelachtig land met menigvuldige planten en vruchtbare weiden, waarop groote kudden runderen met bulten voorzien (zebou), schapen en paarden hun voedsel vinden. Deze volkstam is gering in aantal. De Tagama leggen zich vooral toe op de jagt en de veeteelt, terwijl eenigen deelnemen aan den zouthandel. Hunne dorpen hebben een armoedig aanzien. Hier vindt men voor het eerst de met leder gedekte, van takken gevlochten hutten, die verder Zuidwaarts

{==233==} {>>pagina-aanduiding<<}
algemeen in gebruik zijn. De talrijke kudden schapen, die de reizigers hier bemerkten, droegen geen wol, maar haren. Reeds hier duidde de welige plantengroei zoowel als het hooge riet en enkele stilstaande meertjes eene grootere vochtigheid van den grond aan en dus een hoogeren graad van vruchtbaarheid; en weldra ook betrad ons gezelschap in het gebied Damerghu, de korenschuur van Asben, die gezegende streken van Midden-Afrika, die, hoe weinig de nijverheid daar ook ontwikkeld zij, niet enkel hare eigene bevolking voeden, maar ook vreemde landen kunnen verzorgen. Dorpen, stoppelvelden, groentetuinen, grazende runderen en paarden gaven hier den indruk van vrede en veiligheid. De zwarte bewoners snelden de reizigers te gemoet met allerlei koopwaren, vooral levensmiddelen. Na de lange woestijnreis was het gezigt van deze bedrijvigheid bijzonder aangenaam voor de Europeanen. Zij kwamen den 7den Januarij in het dorp Taghelel aan, waar barth en overweg zich scheidden van richardson.
Men had nu streken bereikt, waar het mogelijk was zonder groot gevaar afzonderlijk te reizen, en daar de financiën van de expeditie zich in een uiterst slechten staat bevonden, werd na gemeenschappelijk overleg besloten, dat ieder op zich zelf beproeven zou wat hij alleen en zonder opzien te verwekken kon uitvoeren, tot dat er nieuwe onderstand uit Europa zou zijn aangekomen. Richardson wilde regtstreeks over Sinder naar Kukaua, overweg naar Gober en Maradi, barth met de zoutkaravaan over Katsena naar Kano gaan, om richardson in April te Kukaua weêr te ontmoeten. In het dagboek van richardson vond men later deze aanteekening: ‘Wij namen met eenige ontroering afscheid van elkander, dewijl reizigers in Centraal-Afrika, die zich van elkaâr scheiden en verschillende wegen inslaan, er niet vast op kunnen rekenen, dat zij allen weder te zaâm zullen komen.’ - 't Was of de man toen reeds een voorgevoel had van het hem wachtend lot; waarschijnlijk gevoelde hij ten minste wel, dat zijne gezondheid op de reis geleden had, en dat het drukkend warme klimaat niet gunstig op hem werkte.
De beide Duitschers bleven nog bij elkaâr tot in de stad Tessaua. Van daar volgde barth de Zuid-Westelijke rigting naar Katsena. De reis derwaarts voerde hem door eene streek, waar zich in vorige tijden een druk en bloeijend leven in tal-
{==234==} {>>pagina-aanduiding<<}
rijke steden en dorpen toonde; doch in den aanvang dezer eeuw begonnen de Mohammedaansche Fellatah uit het aangrenzend gebied alle andersdenkenden in de godsdienst op de gruwzaamste wijze te vervolgen, en maakten dit landschap tot het tooneel van den voortdurenden strijd tusschen Islam en Heidendom. Zij verdreven onder sultan bello den koning van Katsena uit zijne hoofdstad en verwoestten ook zijne laatste schuilplaats Dankama; nog in 1849 bestormden zij de versterkte stad Gasaua. Tegenwoordig is dit gebied voor het grootste gedeelte met bosschen bedekt, waarin vooral vele Dum-palmen en Tamarinden opgemerkt worden, en levert voor reizigers vele gevaren op. - Evenwel kwam barth, zonder door eenige noodlottige ontmoeting te zijn opgehouden, den 20sten Januarij te Katsena aan. Hier had hij de eigenlijke grenzen bereikt van het gebied der Fellatah; van dien merkwaardigen stam, die langzamerhand van de oevers van den Senegal af zich over een groot deel van Midden-Afrika heeft verspreid, in het eerst als een herdersvolk stil en vreedzaam levende van de opbrengst hunner kudden runderen, doch steeds toenemende in magt en sterkte, langzamerhand in de politieke betrekkingen zich mengende, tot zij eindelijk, door de geestdrift voor den Islam aangedreven, de wapens opvatten en zegevierend nieuwe rijken stichtten op de puinhoopen der oude. Hun magtige beheerscher zetelt in Sokoto, terwijl Katsena door een stadhouder bestuurd wordt, die echter in vele opzigten onafhankelijk regeert en dikwijls met den titel van sultan vereerd wordt. In de 17o en 18o eeuw was Katsena de eerste stad van dit deel des rijks
Sudan, zoowel door den handel als in staatkundig opzigt. Zij is omgeven door een ringmuur van ruim 35 voeten hoogte en 30 voet dikte, die tot heden wèl onderhouden is. Haar omtrek bedraagt 14 Engelsche mijlen en bevat ruimte voor zeker 100,000 menschen, doch slechts een klein gedeelte wordt bewoond door eene bevolking van 7 à 8000 inwoners. Barth werd hier door den gouverneur bijna met geweld opgehouden, daar deze een aanzienlijk geschenk van hem verlangde. Het was den reiziger bij zijne bekrompen middelen zeer moeijelijk om aan dat verlangen te voldoen; doch eindelijk wist hij den stadhouder tevreden te stellen en kon den 28sten Januarij de stad verlaten, om zich naar Kano te begeven. De landstreek tusschen beide steden

{==235==} {>>pagina-aanduiding<<}
had het aanzien van een park en behoort tot de schoonste en bekoorlijkste gedeelten van Afrika. De bodem is golvende en met frisch groen bedekt, waaruit een overvloed van heerlijke gewassen en hooge planten oprijst, die geen ondoordringbaar woud vormen, maar als door de hand eens kunstenaars in bevallige groepen zijn geschikt en de prachtigste werking van licht en schaduw te weeg brengen. Daar ziet men den Boterboom met zijn frisch, groen loof, de Tamarinde met haar ondoordringbaar schermdak, den reusachtigen Apenbroodboom (Adansonia), terwijl de kroon van den Waaijerpalm boven allen zich verheft. Velden met katoen, tabak, tarwe en uijen geven afwisseling aan het boomrijk tooneel; hier en daar bemerkt men eene kudde witte runderen of koffijbruine geiten op het vette weiland, en daartusschen liggen de leemen hutten der verstrooide dorpen, die aan het gansche landschap een voorkomen van vreedzaamheid en rust geven. - Den 2den Februarij trad barth de beroemde stad binnen, wier naam hem reeds langer dan een jaar in de ooren had geklonken. Groote bezwaren wachtten den stoutmoedigen reiziger in Kano. Hij had zijne overgebleven goederen, eene kleine hoeveelheid, derwaarts vooruitgezonden. Kon hij die waren voordeelig verkoopen, dan bedroeg de waarde omstreeks 500,000 kurdi of 200 Spaansche daalders. Daarvan moest hij eene schuld betalen ten bedrage van 112,300 kurdi. Zijne geldmiddelen bevonden zich dus in een wanhopigen toestand. In eene donkere, armzalige woning had hij zijn intrek genomen. Daar werd hij dagelijks geplaagd door schuldeischers en om zijne armoede bespot door een onbeschaamden bediende, dien hij niet wegjagen kon, omdat hij hem zijn loon schuldig was. Bovendien werd hij aangetast door eene hevige koorts. Terwijl hij ziek lag werd hij ontboden ter audiëntie bij den stadhouder. Hij durfde niet weigeren, want van zijne verhouding tot den gouverneur van Kano hing voor een groot deel
de voortzetting zijner reis af; en met inspanning van al zijne krachten begaf hij zich op weg naar het paleis. Met moeite volbragt hij de vrij lange wandeling van zijn verblijf naar de woning des stadhouders. De stad bood een levendig en bont schouwspel aan: talrijke huizen en hutten van leem in allerlei groepen, ligt opgeslagen kramen en luifels, afgewisseld door groene perken, op welke runderen, paarden, kameelen, ezels

{==236==} {>>pagina-aanduiding<<}
en geiten door elkander graasden; diepe, breede grachten met water gevuld en bedekt met bloeijende waterplanten; daarbij het gewoel der menschen in eene mengeling van kleederdragten, van de bijna naakte slaven af tot de veelkleurig en prachtig uitgedoste Arabieren toe. - Het paleis is een waar doolhof van binnenplaatsen, van elkaâr gescheiden door hutten, elk met twee tegenover elkander gelegene deuren voorzien. De zaal des stadhouders was ruim en prachtig, maar zoo donker, dat men naauwelijks iets daarin kon onderscheiden. De vorst zelf rustte in een rijk versierde nis op een divan, over welken een tapijt uitgespreid was. Hij ontving den reiziger welwillend en nam genoegen in de hem aangeboden geschenken: een zwarte burnous, een roode muts, een witte shawl, een stuk mousselin, twee fleschjes rozenolie, een pond kruidnagelen, een pond wierook, een scheermes, een schaar, een Engelsch knipmes en een grooten spiegel van Neusilber. Zijne vriendelijkheid ging zelfs zoo ver, dat hij den gever een tegengeschenk zond tot dezelfde waarde in baar geld, waardoor deze in staat gesteld werd zich te ontslaan van zijn lastigen dienaar, een paar kameelen te koopen en de noodige aanstalten te maken tot voortzetting van zijne reis.
Nog niet volkomen hersteld, doch welgemoed verliet barth deze stad den 9den Maart. Het landschap ten Oosten van Kano heeft hetzelfde vrolijke, vruchtbare aanzien als het Westelijk gedeelte der provincie; velden en weilanden omringen overal de kleine steden en dorpen. Weldra had barth de grenzen van Bonn bereikt en moest afscheid nemen van de bloeijende velden en de vlijtige bevolking van Haussa. Opmerkelijk is het groote onderscheid tusschen de bewoners van Haussa en de Kanori, die in het rijk Bornu gevestigd zijn. De eersten zijn levendig, vurig en vrolijk van aard, de laatsten melancholisch, somber en ruw. De gelaatstrekken geven ook dit onderscheid te kennen. De Haussaua hebben meestal aangename en regelmatige trekken en bevallige vormen; terwijl de Kanori met hunne breede gezigten, wijd geopende neusgaten, beenderige en plompe gestalten een veel minder aangenamen indruk maken. Dit laatste geldt vooral van de vrouwen hier, die zeker de leelijkste van haar geslacht in 't gansche Negerland zijn. Ook de natuur neemt, hoe verder men komt, meer en meer dat somber karakter aan. Hooge boomen

{==237==} {>>pagina-aanduiding<<}
worden zeldzaam, langzamerhand houdt ook de landbouw op, en onmetelijke dorre vlakten strekken zich uit, slechts hier en daar met schraal gewas bedekt. De naaste plaats van eenig belang, die barth nu bereikte, was Maschena, de hoofdstad eener provincie van denzelfden naam. Zij heeft 12,000 inwoners en is, behalve met aarden wallen en grachten, nog omringd met een kreupelbosch van doornstruiken, van omtrent 10 voet breed. Dit vormt eene veilige borstwering tegen ruiterij en te gelijk eene beschutting voor de boogschutters; want de sterkte van dezen half Heidenschen stam bestaat grootendeels in boog en pijlen.
Het eigenlijke Bornu kan men het rijk der Dum-palmen noemen, want de Cucifera Thebaica is bijna de eenige boom, dien men hier aantreft; alleen toont zich hier en daar ook nog de apenbroodboom, de ware vriend der Zwarten. Kort voor het stadje Surrikulo zag barth na langen tijd voor het eerst weêr een stroomend water; het was de Wani, een arm van den Komadugu-Wanbe, die zich in het meer Tsad uitstort. De landstreek droeg hier weêr een geheel ander karakter. Tusschen zandduinen van 100-120 voet hoog, met spaarzaam geboomte begroeid, ziet men dalen en kronkelige kloven met digt gewas bezet. Het bijzonder plantenrijke dal van den Komadugu is een geliefkoosd verblijf van de olifanten; waarschijnlijk om de groote plekken tusschen het geboomte, die met hoog rietgras zijn begroeid. Deze waterrijke plaatsen hebben groote overeenkomst met afbeeldingen van Indische landschappen.
Den 24sten Maart, toen barth Surrikulo verlaten had, kwam hem eene schilderachtige, vreemde groep te gemoet. In het midden reed een man van edel voorkomen en Arabische trekken, prachtig gekleed en, naar Arabisch gebruik, met rijk versierde vuurwapens voorzien; drie ruiters, minder rijk gekleed, maar eveneens gewapend, vergezelden hem. Zoodra hij Dr. barth zag, hield hij stil, en vroeg hem: of hij de Christen was, die van Kano verwacht werd? Op het toestemmend antwoord meldde hij hem zonder omwegen, dat richardson gestorven was, nog vóór dat hij Kukaua bereikte, en dat al zijne goederen verloren geraakt waren. De treurige tijding maakte diepen indruk op onzen reiziger. Het gold hier toch niet alleen een menschenleven, maar het lot der

{==238==} {>>pagina-aanduiding<<}
geheele onderneming stond welligt op het spel. Hij spoedde zich zoo snel mogelijk naar het tooneel der treurige gebeurtenis, het stadje Nghurutua, dat in eene uitgestrekte, vruchtbare vlakte ligt. Men had den Christen onder een schoonen sycomore eene grafplaats bereid, en die met doornstruiken rondom beschut. De inboorlingen, die wisten dat de overledene een Christen was, beschouwden het graf met zekeren eerbied. - De reis door het heete, vlakke land van Bornu had richardson zoo aangetast, dat hij den 28sten Februarij des avonds geheel uitgeput in Nghurutua aankwam. Den volgenden morgen was hij stil, zonder eenigen doodstrijd overleden.
De papieren en wat er verder van richardson's eigendom was gered, waren naar de hoofdstad gebragt en in handen gesteld van den vizier. Dr. barth reisde naar Kukaua af. Het land toonde in dezen omtrek overal sporen van verwoesting en verwaarloozing. Geheele streken zijn tot eene ondoordringbare wildernis, het gebied van olifanten en leeuwen geworden. Deze toestand van het schoonste deel des lands is inderdaad eene schande voor den tegenwoordigen beheerscher. Hij behoefde maar eenige honderden zijner luije slaven hierheen te voeren en in eene versterkte plaats te vestigen; weldra zouden de inboorlingen zich rondom verzamelen, en het vruchtbare land aan den Komadugu tot eene rijke bouwstreek maken, waar niet enkel koren, maar ook eene menigte katoen, indigo en suiker kon geteeld worden.
In armoedige kleeding, op een mager paard gezeten, zonder een enkelen geleider of dienaar, kwam Dr. barth den 2den April 1851 de beroemde stad Kukaua binnen. Deze stad, op zich zelve reeds het waardig doel van een koenen reiziger, werd door hem beschouwd als het punt van uitgang voor verdere, grootere ondernemingen.

(Ons verslag behandelt den inhoud van de eerste twee Deelen der reisbeschrijving, daar de overigen nog niet in het licht zijn verschenen. De volgende Deelen zullen het verhaal behelzen van de reizen naar Jola, Kanem, Musgu en Massena; de togt naar Timbuctoe met het verblijf aldaar en de terugreis naar Europa. Wij hopen later in staat gesteld te worden om ook van dat vervolg een verslag aan onze lezers meê te deelen.)





{==239==} {>>pagina-aanduiding<<}

Van goede familie.

Naar het Deensch van Carl Bernhard, door C. Eykman.

Het was in een stormachtigen herfst-nacht, dat ik langs het kanaal voorbij het gebouw van de bank van leening kwam, alwaar toen nog de oude hal stond. Niet verre van daar lag, in een hoek, een klomp, die met een eigenaardig geschraap zich voor- en achterwaarts bewoog. Nader komende, zag ik eene ineengekrompen vrouwelijke gestalte, die met het geduld eener boeteling onafgebroken met een steen een anderen afsleep, terwijl zij met eene heesche stem eene psalm-wijs neuriede. Zij scheen mij niet te bemerken, en zelfs toen ik haar het gewone ‘werda?’ toeriep, zag zij niet op, maar bleef aan hare bezigheid, terwijl zij naauwelijks antwoordde:
- Ik, mijnheer!
- Welke ik?
- Inger van den Rooden Steen, mijnheer! De heele wereld kent mij. Ik houd mij met mijn wettig bedrijf bezig. Hier is mijne fabriek; hier mag niemand anders komen; hier heb ik regt op den grond, waarop ik lig. Laat mij zoo liggen.
Ei, ik had dus eene notabiliteit voor mij, die op beroemdheid, op territoriaal eigendom zich verheffen kon, en die hier midden in den nacht op de openbare straat lag, om haar wettig burgerlijk bedrijf uit te oefenen! En desniettegenstaande zoude ik onverschillig verder gegaan zijn, toen een lang gerekt ‘zoo...’, dat ik uitbragt, zonder er verder bij te denken, en dat haar waarschijnlijk voorkwam als een twijfel aangaande de waarheid harer woorden, haar op half geraakten toon deed zeggen:
- Mijnheer mag gerust gelooven, wat ik zeg, want er is geen enkel woord leugen in, en u moet weten, dat, al lig ik hier, ik toch van goede familie ben.
Het was volstrekt mijn oogmerk niet geweest, haar te beleedigen.
- Ja, ja, moeder! dat wil ik gaarne gelooven. Ik heb menschen gekend, die van goede familie waren, en evenwel midden in de goot lagen, en gij, moedertje! ligt toch nog op het drooge.
Dit was eene leelijke scherts. De vrouw hief voor het eerst

{==240==} {>>pagina-aanduiding<<}
haar gelaat tot mij op en zag mij met een trotschen blik aan. Het schijnsel van de lantaren viel juist op haar, en nu konde ik de harde, gerimpelde trekken zien, die, in weerwil van den ouderdom en den invloed van het gure weder, nog sporen van vroegere schoonheid droegen.
- Moeder ben ik niet, mijnheer! ik ben nooit getrouwd geweest. Maar de heele wereld mag weten, hoe mijn eigen naam is. Ik heet inger snare, en mijne familie heeft eenmaal, naar men zegt, alles hier in den omtrek in eigendom gehad, en dus, dunkt mij, mag ik hier wel, onbespot, in een hoek liggen.
Inger snare! De moeder der beroemde tweelingen heette inge.... maar het geslacht was immers uitgestorven.... Of, verbeeldde zij zich misschien af te stammen van henrik snare, die te Hamburg om zijne misdaden ter dood gebragt werd? Een geschavotteerde als stamvader te kunnen noemen, zou veler eerzucht voldoen... maar de hare immers niet. Neen, zij zoude, volgens hetgeen hare moeder haar gezegd had, van eene voorname familie wezen, die in overoude tijden een beroemd bisschop en een dapper generaal in haar geslacht had, en die geheel Koopenhagen bezeten had, en naar welke de straat hier achter, den naam van Snare-straat gekregen had. Het kon mij niet langer twijfelachtig zijn, tot hoe verre hare pretentie ging. Ja, het volk is poëtisch, het heeft een open oor en hart voor grootsche gebeurtenissen, het minacht den rijken burger en de nagedachtenis zijner te zamengeschraapte schatten, het is aristocratisch in zijne pretentiën, en verkiest de adellijke afkomst en het zwaard boven het goud. De vrouw van den Rooden Steen kon zich met niet minder vergenoegen, dan met het beroemde geslacht van skjalm hvide, en toen zij zeide: ‘ik ben van eene goede familie’, knoopte zij zich onbewust aan het roemrijkste tijdvak der Deensche geschiedenis.
Ik had naast haar plaats genomen; uit achting voor de roemrijke gedenkteekenen der geschiedenis had ik het gesprek in eene andere stemming voortgezet dan in die, waarmede ik het begonnen was; deze overgang streelde haren trots, en wij waren weldra als oude bekenden. Zij beloofde mij, een andermaal ‘hare geschiedenis’ mede te deelen, als het niet zoo sterk zoude waaijen als heden avond; nu wilde zij haar dagwerk

{==241==} {>>pagina-aanduiding<<}
besluiten en naar huis gaan; zij woonde in de Snare-straat op een zolderkamertje; zij wilde nabij de plaatsen zijn, waaraan al hare dierbaarste herinneringen verbonden waren. Des daags was zij wiedster in verschillende tuinen, en zocht mol-salade in de omstreken der stad; daarvan leefde zij; alleen des avonds ‘fabriceerde zij roode-steen, die tot een bepaald gebruik dienen moest.’ En toen stond zij in hare volle lengte op, nam den zak met roode-steen onder den arm en stapte zoo trotsch de straat door, alsof zij inderdaad eigenares geweest ware van esbern snare's grond, met alles wat er op staat, de bank van leening incluis. Ik bleef achter in den donkeren, eenzamen nacht, alleen met den storm en de schitterende sterren. Dit was de aanleiding tot velerlei overdenkingen en herinneringen uit den ouden tijd.
Skjalm hvide's oud geslacht! En ik, die meende, dat het uitgestorven was en dat zijn wapenschild eeuwen lang reeds in het graf lag. Maar voor deze vrouw uit het volk en voor allen, die haar wilden hooren en haar gelooven, had het voortgeleefd tot op haren tijd, en het geloof aan deze familie-verwantschap, was de steunpilaar geweest, die haar in den storm op de beroerde zee des noodlots had staande gehouden. Later bezocht ik haar nu en dan in het voorbijgaan des avonds in hare ‘fabriek’, want ik ging dikwijls langs dien weg naar huis, en terwijl zij onophoudelijk voortging met het wrijven op den rooden steen, vertelde zij mij de geschiedenis van haar leven. Zij was niet gelukkig geweest. Eerst na vele lots-wisselingen en nadat het zeer met haar was achteruitgegaan, was zij tot haar tegenwoordig handwerk gekomen, dat niet veel afwierp. Zij had nu, meen ik, reeds een twintigtal jaren daar gelegen, en dit was niet onwaarschijnlijk, want zij toonde mij de holte, die zij in den steen geslepen had; toen zij hier kwam, was die geheel glad. Zij kon niet zeggen, dat zij deze bezigheid vervelend vond, want men kon er immers bij denken. En hare gedachten bepaalden zich eigentlijk alleen tot het verzamelen van zulk eene som, als voldoende zoude zijn, om eene fatsoenlijke begrafenis te bekomen, wanneer zij stierf, of, zooals zij zich uitdrukte, ‘onder den grond te komen zonder hare familie schande aan te doen,’ - ofschoon die eindelijk met haar zoude uitsterven. - Om haar familie-trots bewoog zich alles; deze was zwaar beproefd geworden. Hare ouders

{==242==} {>>pagina-aanduiding<<}
hadden in de Snare-straat een van die kelder-huizen bezeten, alwaar de menschen hunne panden bragten, om die van daar naar de bank van leening te zien overbrengen. Dit was haar stamhuis, waarop zij zich niet weinig liet voorstaan, en dat toenmaals van niet weinig beteekenis was; toen konde zij dikwijls goud en zilver en kostbaarheden naar de bank van leening aan den overkant brengen, dat was anders dan nu voor roode munt in de koele nachtwinden roode-steen te slijpen. Hare ouders stelden er ook niet weinig eer in, zulk een eerlijk bedrijf aan de hand te hebben. Hare moeder had haar verteld van de ‘voorname familie’, van welke zij zouden afstammen. Inger was schoon en hoogmoedig; zij wilde iets groots worden, en wees hare vrijers af, die allen van den dienstbaren stand waren. Hare ouders stierven, het stamhuis werd aan andere menschen verhuurd en zij stond alleen. Een handelsbediende verloofde zich met haar, hij bedroog en verliet haar, zij werd ongelukkig, kwam langzamerhand tot ellende - en sleep nu roode-steen bij de bank van leening. Maar zij was nog even zoo trotsch op hare ‘familie’ als in hare vroegste jeugd; zij was altijd in de Snare-straat blijven wonen, alwaar zij een zolderkamertje met gaten in het dak boven eene betere woning in eene andere straat verkoos; want daar gevoelde zij zich te huis, daar was zij op den grond harer vaderen, daar was zij geboren en daar had zij hare gedenkteekenen. En opdat alles volmaakt zoude worden, had het lot haren trouwloozen bruidegom in dezelfde straat geleid. Hij was getrouwd met eene xantippe; nu, dit schaadde hem niets; hij had eene kelderwoning in hetzelfde huis, waar zij onder het dak woonde; maar zij hadden geen omgang met elkander, en hij wist misschien niet eens, dat zij nog bestond. Er was niet veel aan hem verbeurd, maar zij had reeds lang vergeven, wat hij haar misdreven had. ‘Als men van goede familie is’, moet men
zich van slechte menschen onthouden, maar hen haten, dat mag men niet, en zij hield zich voor veel te goed, om hem te laten bemerken, dat zij nog aan hem dacht. Altijd nog: skjalm hvide's geslacht!
Dewijl ik haar van tijd tot tijd ongemerkt eene kleinigheid gaf en haar jufvrouw snare noemde, zag zij mij altijd gaarne; ik was blijkbaar haar voornaamste kennis, en wij praatten

{==243==} {>>pagina-aanduiding<<}
dikwijls met elkander, dewijl mijn weg naar huis mij gewoonlijk langs haar heen voerde.
Eenigen tijd daarna werd de oude hal afgebroken, en zoolang men daarmede bezig was, vond men jufvrouw snare niet meer in hare ‘fabriek’. Maar toen alles opgeruimd en gelijkgemaakt was, kwam ik op zekeren avond voorbij, toen een scherpe zuidewind over de ledige vlakte blaasde, als weeklaagde hij over de vernietiging van de oude hal.
Ik geleidde juist eene vriendin van een partijtje naar huis; ik had haar verhaald van de oude van den Rooden Steen, en zij was nieuwsgierig dit wezen, hetwelk hare fantasie half in eene heks herschapen had, te zien. Inger lag midden op het plein, want de steen, die vroeger digt bij de hal gelegen had, lag nu midden op de opene vlakte, en zij bleef er als naar gewoonte voortslijpen. Maar de psalm-melodie had opgehouden, en inger hoestte.
- Hoe gaat het, jufvrouw snare?
- Slecht, mijnheer! De magistraat doodt mij, maar wat bekommeren de groote heeren zich daarom. Nu hebben zij mijne oude plaats verstoord, waarop ik wettig eigendoms-regt bekomen had, want ik heb er lang genoeg gelegen, zoo als de heele wereld weet. Maar zij respecteren niets, wanneer het hun in het hoofd komt. De drommel zelf zou hier den wind en togt op den duur niet kunnen uithouden, want er is hier niets, dat beschut. Afbreken, dat kan de magistraat, maar ik heb nooit gehoord, dat het minste door hem werd opgebouwd. Mij heeft hij den knak gegeven.
En het scheen, dat zij niet overdreef, de arme stumpert, want zij bleef aan het hoesten.
Mijne gezellin beschouwde haar meer met nieuwsgierigheid dan met deelneming.
- Lieve Hemel! - zeide zij half luide - waarvoor is het ook dienstig, dat zulk een ellendig wezen een nutteloos leven voortsleept!
Het waren harde woorden, maar inger gevoelde zich daardoor niet beleedigd, niettegenstaande zij ze gehoord had. Hoe vaak had zij welligt hetzelfde gedacht! Zij zag op naar de jonge, schoone, net gekleede dame, en zeide zachtmoedig:
- Men moet wel zoo lang op aarde zwerven, als God het wil, mijne lieve jufvrouw! En als men ‘van eene goede

{==244==} {>>pagina-aanduiding<<}
familie’ is, dan houdt men het ten einde toe uit en springt niet in het kanaal, dat anders nabij genoeg en ook diep genoeg is voor allerlei nood. Men kan bovendien immers ook niet weten, waarom onze Heere God iemand in het leven houdt,... ofschoon het er waarlijk wel naar uitziet, dat ik niemand tot groot nut zal kunnen zijn; daarin heeft de jufvrouw misschien gelijk.
Er was zoowel vroomheid als kracht in deze woorden en in de wijze, waarop zij die voortbragt. Mijne gezellin, aangedaan en beschaamd, bukte naar de oude van den Rooden Steen, zeide haar eenige vriendelijke woorden en klopte haar op den schouder. Maar toen zij haar de beurs in haren zak wilde laten glijden, weerde inger dit af. Zij was geene bedelaarster zoo lang zij voor haar brood konde werken, daartoe was zij van eene te goede familie. Eerst nadat ik haar herhaalde malen verzocht had, de beurs als een geschenk van twee vrienden aan te nemen, vermogt ik haar over te halen, die te behouden. En toen zij eindelijk aan onzen wensch voldeed, ging er een trotsche glimlach over haar gerimpeld aangezigt, en zij zeide vergenoegd:
- Nu zal ik weldra zoo rijk zijn, dat ik zelfs een steen op mijn graf hebben kan; zoo zal de familie waarlijk geene schande van mij hebben.
Weinig dagen na deze ontmoeting lag inger op zekeren avond weder op haren ouden steen te wrijven. Het was nog geen tien uur geslagen, maar de straat was reeds geheel ledig, want het was koud, het vroor een paar graden, en de wind zweepte de sneeuw in digte vlokken over de straat heen. Dewijl het oostewind was, strekte wel het oude waaghuis tot eenigen schut tegen den storm, maar het was desniettegenstaande alles behalve aangenaam in de vrije lucht te werken. Inger dacht er juist over om haar werktuig te zamen te pakken, en wilde haar ronden, tot wrijven dienenden Kampesteen (*) in den zak, die den roode-steen bevatte, bergen, toen haastige schreden hare opmerkzaamheid wekten. Het was eene jonge en oogenschijnlijk goed gekleede dame, die den hoek van de straat kwam omloopen, naar het kanaal ijlde, en zich op het bol-
{==245==} {>>pagina-aanduiding<<}
werk nederwierp, zoodat hare armen over het water hingen. Zij weende luide. Inger hief zich vlugger op, dan men van haren ouderdom en hare stijfheid had kunnen verwachten; zij greep het jonge meisje bij haar kleed en trok haar schielijk terug, terwijl zij met eene barsche stem vroeg, wat dat voor dolle streken waren, of zij den Heere God vergeten had, of zij, die goede kleederen aan had en tot eene fatsoenlijke familie behoorde, er aan had kunnen denken, om de familie schande aan te doen, en zich aller verachting op den hals te halen, wanneer men haar, als drenkeling, in het kanaal zou zien ronddrijven. Het jonge meisje hield niet op met jammeren en schreijen - zij had er in het geheel niet aan gedacht zich te verdrinken... maar zij was zoo ongelukkig... zij wist niet, waar zij heen zoude... er was nergens redding voor haar.
- Is er dan - zeide inger - geene redding bij den Heer?
Maar het jonge meisje zeide, dat de Heer haar niet helpen konde, het was te laat. - Daar wilde inger toch meer van weten.
- Kom weg van het bolwerk - zeide zij - hier staan wij beschut, en vertel mij dan, hoe alles te zamenhangt.
En zoo vernam inger ten laatste, dat de jonge dame eene dochter van een gestorven officier was, dat hare moeder in haren weduwenstaat min of meer gebrek geleden had, dat zij door ziekten waren achteruitgegaan, dat hare handwerken niet voldoende waren geweest om in hare karige behoeften te voorzien. Zij hadden het meeste van hetgeen zij bezaten, naar de bank van leening moeten brengen, op de briefjes hadden zij ook al iets geleend bij een geldschieter in de Snarestraat; nu wilde hij die niet teruggeven dan met betaling van zulke hooge renten, dat het hare krachten te boven ging; morgen zouden de panden bij publieke verkooping verkocht worden, in geval zij niet ingelost werden, maar daartoe waren de briefjes volstrekt noodzakelijk... er was geen tijd meer te verliezen... eerst heden avond had zij het geld bij elkander kunnen krijgen, dat zij voor handwerken te goed had... maar nu had de man de deur gesloten, omdat zij niet alles konde geven, wat hij verlangde... hare moeder zou van verdriet sterven, als zij met dit berigt moest t'huis komen... ten minste zou zij op nieuw weêr ziek worden... het was haar moeders trouwring, haar vaders horologie...

{==246==} {>>pagina-aanduiding<<}

- Dus familie-stukken! - viel inger haar driftig in de rede. - En die wilde hij menschen ‘van goede familie’ onthouden, de schurk! Dat zullen wij eens zien... Waar woont de bedrieger? Waar in de straat is de kelder? Er is toch nog policie en regt en regtvaardigheid tegenover zulk volk!
Het jonge meisje beschreef de plaats tamelijk naauwkeurig - het was in hetzelfde huis, waar inger woonde; de hardvochtige woekeraar was haar oude minnaar.
- Is hij het! Is hij het! - barstte zij driftig los. Zij had zich nedergezet, want hare knieën knikten. Oude herinneringen en oude krenking vernieuwden den strijd in hare borst. Zoo zat zij een oogenblik; toen stond zij weder op, nam de hand van het jonge meisje en voerde haar langzaam en plegtig de straat langs. Er werd geen woord onderweg gesproken.
Aan het huis gekomen, klopte zij driftig op de kelderdeur en verschafte zich toegang.
- Sluit de deur achter ons - sprak zij gebiedende tot den verbaasden kelder-bewoner - en kom dan binnen, want ik heb een woord met u te spreken. Zie zoo. Kent gij mij?
Neen, hij kende haar niet.
- En kent gij die dame ook niet?
Neen, hij kende haar ook niet.
- Dat liegt gij, en het boos geweten staat u op het aangezigt geschreven. Eenige oogenblikken geleden hebt gij haar willen bedriegen, gij hebt haar haren wettigen eigendom willen onthouden, in geval zij uw woekergeld niet wilde voldoen! En mij kent gij ook niet! Zie eens goed, man! Ik ben inger snare, die gij bedrogen en voor haar gansche leven ongelukkig gemaakt hebt. Zie maar eens goed, dan zult gij u wel herinneren. Maar onze Heere God leeft nog; Hij trekt zich de verongelijkten aan. Ik heb u voor mij zelve kunnen vergeven, maar dat gij op uwen ouden dag zoodanig handelen kunt jegens een jong kind, dat gaat te ver. Ja, kruip maar niet weg, maar kom voor den dag met hetgeen haar toebehoort; voor den dag er mede, of wilt gij, dat ik onzen Heere God bidden zal, mij aan te hooren, als ik u vervloeken zal voor hetgeen gij aan mij misdreven hebt, toen ik nog jong was? Kom voor den dag met de pand-briefjes, man! - riep zij opgewonden van drift, en sloeg met de hand op de tafel

{==247==} {>>pagina-aanduiding<<}
- voor den dag er mede, of ik zal ze zelve zoeken, al zou ik het geheele huis het onderste boven halen!
De man stond versuft tegenover dien krachtigen wil. Hij haalde eindelijk de papiertjes te voorschijn en had allerlei nietige verontschuldigingen voor zijn gehouden gedrag; hij wilde niets anders hebben, dan wat hem met regt toekwam, ieder moest in deze wereld voor het zijne zorgen, enz. Maar inger luisterde niet naar hem, zij maakte de rekening af met het geld, dat het jonge meisje daartoe had medegebragt, terwijl zij het verachtelijk op de tafel wierp; daarop nam zij de pand-briefjes en keerde hem den rug toe. Maar in de deur bleef zij staan, en zeide met eene blijmoediger uitdrukking op het gelaat:
- Denk aan onzen Heer, nu gij daartoe nog den tijd hebt, en doe al het goede, dat in uw vermogen is, dan zult gij misschien nog veel kunnen goed maken van hetgeen gij bedorven hebt, want de Heer onze God is langmoedig en genadig. Maar aangaande mij, behoeft gij u niet te bekommeren, ik heb u reeds lang vergeven, want ik heb u eenmaal opregt liefgehad... Laat nu alles tusschen ons vergeten zijn. Gij hadt eene betere vrouw en van betere familie gekregen dan die, waarmede gij nu bezwaard zijt; dat kan ik u zeggen.
- Inger! - zeide de pandjes-man met een half verlegen, half bewogen stem - inger! ik heb niet goed jegens u gehandeld... Zeg mij, inger! kan ik niets voor u doen?
En terwijl hij deze vraag deed, grepen zijne vingers naar een zilverstuk, dat op de tafel lag.
Inger had zijne bewegingen met de oogen gevolgd - hare aandoening was oogenblikkelijk voorbij, zij verhief zich trotsch, en zeide:
- Goede God! hoe kan iemand... schrijf mij haren naam en hare woonplaats op een stukje papier, dat is toch altijd iets....
De man stak het stuk geld weêr op, en met bedaarde trekken schreef de oude zondaar, volgens opgave van het meisje, haar moeders naam en adres op een strookje papier. Inger nam het en stak het in den zak.
- Zoo, nu zijn wij beiden voor ditmaal klaar... en met mijnen wil zien wij clkander in deze wereld niet weder.

{==248==} {>>pagina-aanduiding<<}

En zij verliet de kamer zonder om te zien.
Het sneeuwde niet meer, de sterren flikkerden helder aan den donkeren hemel, de wind was gestild, de maan begon op te komen, en de vorst deed de pas gevallen sneeuw onder de voeten kraken. Inger bragt het jonge meisje naar de plaats, waar zij haar het eerst ontmoet had; hier gaf zij haar de pand-briefjes over, en zeide:
- Pas nu goed op morgen, en laat ze op den regten tijd vernieuwen, anders loopen de zaken nog verkeerd... of... neen, het is beter, dat iemand als gij niet op zulke plaatsen komt, met familie-stukken moet men fatsoenlijk omgaan. Zie hier, mijn kind! - hernam zij, terwijl zij eene oude kous uit een verborgen zak voor den dag haalde - hier is papieren- en zilvergeld, en iets in eene kleine beurs, dat ik ten geschenke gekregen heb; het is mijn wettig eigendom, ik heb het met God en met eere, zoo als men zegt. Ik zal toch wel met eere in mijn graf komen, indien de Heer het wil. Neem het, jufvrouw! en los morgen de zaken in, en laat ze niet meer zoo in de wandeling komen. Ik heb opgeschreven wie gij zijt, en uwe moeder kan het mij weêr terugbetalen, wanneer hare beurs tot nieuwe krachten komt - hernam zij, met eene soort van humor, die verbergen moest, dat zij aangedaan was over den toestand van het jonge meisje. - Ga nu naar huis en troost uwe moeder, jufvrouw!.. en zeg niet meer, dat onze Heere God niet helpen kan, want dat kan Hij gemakkelijk als Hij wil - en nu zal niemand zeggen, dat ik zonder eenig nut geleefd heb... nu... het is goed zoo, goed, ga nu... ga!... en als ik mijne zaakjes bij elkander gezocht heb, dan ga ik ook naar huis om te slapen... en ik zal gemakkelijk inslapen, zoo als gij wel begrijpen zult, jufvrouw! want ik ben regt in mijn schik. Menschen ‘van goede familie’ moeten elkander helpen, als zij daartoe in staat zijn, en ik ben, Gode zij dank! ‘van goede familie’.
De verbazing van het goede meisje kende geene grenzen. Zij stond sprakeloos met den schat in de handen; de lange rede van de oude was niet eens lang genoeg, om haar in dien tijd tot bedaren te doen komen. Het was niet meer de oude van den Rooden Steen, die daar in lompen voor haar stond, het was een bovenaardsch wezen, eene zegenende Engel uit den Hemel. Zij wierp zich met vuur om haren hals, en kuste

{==249==} {>>pagina-aanduiding<<}
de gerimpelde wang van de oude met eerbiedige dankbaarheid.
Inger legde haar de handen op het hoofd, en zeide aangedaan: - Wij zien elkander weder.... ga nu.... denk aan uwe moeder.
En als een gejaagd hert vloog het jonge meisje naar de straat heen en verdween om den hoek.
Een paar uren later kwam ik met twee mijner vrienden van mijn gewone avond-bezoek. De koude was scherp geworden, en wij hadden de ooren met onze mantels bedekt, opdat zij niet zouden bevriezen. De maan was geheel opgekomen; zij verlichtte met haar onzeker tooverachtig schijnsel den hemel en het water en de groote gebouwen, en daaronder het gebouw van de bank van leening en ook inger snare, die onverdroten op hare oude plaats zat. Maar zij hoestte niet meer, en bewoog zich ook niet - zij was dood. De koude was haar eene te groote afwisseling geweest na de sterke aandoening, die zich van haar meester gemaakt had. Zij was door de koude bevangen en ingesluimerd, met de hand op den kampesteen en den zak, waarin zij den roode-steen verzamelde; zij lag daar als een dapper held op het slagveld, dat zij niet had willen verlaten; zij was gestorven op den ‘vaderlijken grond’, op den grond, waarop zij wel regt had, na zoo vele jaren van moeite en strijd. Maar een blijde glimlach op het gelaat der oude bewees, dat haar dood ligt geweest was en dat haar engel haar verlost had, te midden van de aandoeningen der vreugde, om in te gaan tot de eeuwige vreugde. Nu is zij vereenigd met hare familie - en hare vaderen, wie zij ook zijn mogen, hebben waarlijk geene schande van haar.
Het adres, dat in haren zak gevonden werd, leidde mij op het spoor harer ontmoeting bij de bank van leening, en van de laatste daad haars levens, welke de jonge dame met levendige dankbaarheid schilderde, terwijl zij warme tranen stortte bij het berigt van den plotselingen dood van hare onbekende weldoenster. Voor haar zullen de gebeurtenissen van dezen nacht steeds eene plegtige herinnering en een dierbaar aandenken zijn.
Wij, die haar dood vonden en naar het gasthuis hebben laten brengen, zorgden ook voor hare begrafenis, en begeleidden haar naar hare laatste rustplaats. Een schoone krans van immortellen lag op hare kist; het jonge meisje en hare

{==250==} {>>pagina-aanduiding<<}
moeder hadden zelven dien daar nedergelegd, als hare dankbare afscheidsgroet. Op haar graf lieten wij een kleinen steen leggen, met het opschrift:
‘Hier rust inger snare. Zij was van de familie der Goeden’, - en daaronder werden, op verzoek van mijne jonge vriendin, als eene bede om vergiffenis aan de door haar miskende afgestorvene, deze woorden geplaatst:
‘Niemand leeft te vergeefs, die in den Heere leeft.’




De vlinder.

Alles ontwaakte tot een nieuw leven. De nevel trok weg, en de gouden zon steeg op aan den horizon, terwijl de parelen van den dauw op blad en grashalm glinsterden. De zonnestralen werden gebroken in de waterdroppelen, waardoor de schoonste kleuren werden voortgebragt; het was alsof de aarde met diamanten bezaaid was. De bloemen wasemden de liefelijkste geuren, en de vogelen zongen; alles ademde rust en tevredenheid; het was ook een zomermorgen, zoo heerlijk en schoon, als in het Noorden kan gevonden worden.
Boven in een boom zat eene pop in een blad ingesponnen. De eerste zonnestraal kuste haar, de schaal brak open en een vlinder, zoo groot en schoon, met prachtige, bontkleurige vleugelen, vloog er uit. Hij verhief zich in de blaauwe lucht, om de zon te naderen, die hare stralen op zijne vleugelen wierp; de kleuren schenen in gouden glans, terwijl de wind hem over het veld dreef.
Schoone vlinder! Zinnebeeld der ziele! Gij hebt uwe vleugelen ontleend aan de heilige goden der onsterfelijkheid. Alleen de zonnestralen kunnen u kussen; met de minste aanraking verdwijnt het stof uwer vleugelen; de zachte wind omgeeft u, terwijl gij van de eene bloem naar de andere vliegt en de welriekende kelk uitzuigt.
Slechts een enkele dag is uw leven. Wanneer de dauw valt, valt ook het stof van uwe vleugelen; de kleuren verdwijnen, en uw aardsche leven is geëindigd. Kort is het, maar zalig en schoon. Gij ziet niet anders dan zomer en zonneschijn, en vermoedt niet, dat er een tijd komt, waarin de bloemen verwelken en er ijs en sneeuw is op het geuren-wasemende veld, waar gij nu vliegt; gij kent den kouden, barren winter niet.
En de vlinder verhief zich in de lucht, en vloog over veld en weide en over de blaauwe zee. Daar rustte hij op een schip, dat met gezwollen zeilen de kust voorbijvloog. Op het dek liepen de matrozen heen en weêr; de muziek speelde, en in vaderlandsche toonen klonk hun gezang; de wind dreef ze naar het land, en de echo antwoordde; het was de laatste groet van den geboortegrond. De vlag waaide van den top van den mast en zweefde in de blaauwe lucht. Het gezang klonk steeds krachtiger en in voller toonen steeg het ten hemel. Zij zongen van eer en roem, van het kanon-gedonder in den strijd op de woeste wateren; hun oog straalde van hoop en moed, want

{==251==} {>>pagina-aanduiding<<}
de geboortegrond verdonkerde bij de gedachte aan eer en glorie.
- Dit is een edel streven naar onsterfelijkheid - dacht de vlinder - hun leven is rijk; zij hebben eene wereld, waarvoor zij leven - en hij vloog naar de kust terug.
Daar stond eene hut. De wand was van vochtig leem; het dak van zeegras; maar binnen in de hut, waar alles armoede was, woonden twee gelukkige menschen. Een klein bootje en een oud vischnet was alles, wat zij bezaten; maar in hunne borst was de rijkdom der liefde; hunne gedachten en droomen behoorden elkander toe - en de vlinder vloog de hut binnen, en was getuige van hun geluk. In eenen houten bak, op een eigengemaakt onderstuk, dat schommelen kon, lag een kindje. Het sliep, maar glimlachte in den droom, en de beide ouders beschouwden het; zij konden zich niet moede zien aan het lieve gelaat, en hunne armoede was vergeten; zij volgden den droom van geluk en rijkdom van hun kind - en de vlinder had de liefde, het aardsche beeld der onsterfelijkheid gezien. Toen vloog hij weder op naar de blaauwe lucht, waar de vogelen zongen, verre weg van de groene kust, tot hij aan de kerk kwam, waar de orgeltoonen hem te gemoet stroomden. Daar zette hij zich op den muur neder, koesterde zich in de warme zonnestralen, die aan alles leven en kleur geven.
Eene kist werd de kerkdeur uitgedragen; in het zwart gekleede mannen volgden, en lieten die laatste woning in het graf op het kerkhof nederzinken. De oude leeraar trad naar voren en sprak over de doode, herinnerde wat goeds zij gedaan had, en daarop vielen de aardkluiten dof op het deksel der kist neder; de begrafenis was voorbij, en de lijkstoet ging uit elkander.
Een man, met een knaapje aan de hand, verliet ook die plaats. De volwassene weende; het kind liep den bonten vlinder achterna, maar eensklaps wendde hij zich tot zijnen vader, tot wien hij zich vleijende ophief.
- Ween niet, vader - zeide hij - nu is moeder bij God, en van avond zien wij haar weder.
- Dat is waarheid, wat het kind zegt - dacht de vlinder - want des levens nacht is de onsterfelijkheid.
Daarop vloog hij weêr van bloem tot bloem; de zon neigde ten ondergang, en toen de laatste straal verdween, was het leven van den vlinder voorbij. Zinnebeeld der onsterfelijkheid! Uw aardsche leven is slechts een eenige dag. Zoo kort zal ons ook een menschenleven toeschijnen, wanneer wij uit het rijk der onsterfelijkheid op ons eigen leven terugzien - een dag en eene eeuw zijn dan twee uitdrukkingen van dezelfde gedachte.

Uit het Deensch van wilhelm haffner.

C.E.

Laat ons niet klagen!

In de zeer belangrijke en lezenswaarde bijdrage, door den bekwamen oudheidkenner j.h. van dale geplaatst in het jaarboekje Cadsandria, en getiteld: Der Sluizenaren opstand ten jare 1477, vinden wij het volgende opgeteekend: ‘Zoo er-
{==252==} {>>pagina-aanduiding<<}
gens, dan vooral te Sluis, drukten de lasten en heffingen de poorters boven mate. De stad ging gebukt onder eenen ontzettenden schuldenlast, daar hare inkomsten - het is ons opgeteekend - vaak slechts het derde deel der uitgaven bedroegen; de vreemde kooplieden, wegens de opslikking der haven, de stad allengskens minder bezochten, en men jaarlijks aanzienlijke sommen aan lijfrente betalen moest. Dit laatste vooral viel des te zwaarder, wijl zij voortsproot uit gelden, opgenomen ten behoeve der graven of ter bekostiging van den aanleg der vestingwerken. Voegt men hierbij een onregtvaardig beheer der geldmiddelen - eene beschuldiging, waaronder destijds alle regeringsleden of tresoriers schijnen gerust te hebben - de hoogst stuitende wijze, waarop de verschuldigde lasten werden geïnd, dan verwondert het ons niet meer, dat der Sluizenaren verbittering slechts een geschikt oogenblik verbeidde, om te voorschijn te treden: eene enkele vonk was voldoende, om 's volks toorn te doen ontbranden. Gui de baenst lodewijkszoon, een regtschapen en eerlijk man, die het wèl met de stad meende en haar eenige verligting wenschte te bezorgen, had het zoo ver weten te brengen, dat hem vergunning was verleend, den renteniers slechts halve renten te betalen; na hem waren er anderen aan het bestuur gekomen, nóch zoo eerlijk, nóch zoo wijs als hij, en ontvingen sommige schuldeischers nóch halve, nóch heele renten; maar nu ook pleegden dezen parate executie op de Sluizenaars, die, waar men ze vond, gegijzeld werden en in hechtenis gesteld, om den wille der achterstallige renten. Arme Sluizenaren! Zóó moesten wel
alle bronnen van welvaart ophouden voor u te vloeijen; zóó waart ge dan als binnen de muren uwer stad opgesloten, vrij en toch gevangen. Van binnen verdrukking; daar buiten gevangenis.
......................
......................
‘Men schijnt in het heffen der belastingen en pointingen niet altijd den weg der heuschheid en zachtheid bewandeld te hebben, enz. Elk poorter werd, in verhouding tot zijnen stand, belast met de opbrengst van twee tot tien pond grooten 's jaars; de dienstboden zelfs moesten van hunne zuur verdiende penningen pondgeld betalen, en de kruijers, de geringsten onder de ambachtslieden, schatpenningen geven van hun sober loon. Den onwilligen werd door het hardvochtig bestuur het beste stuk huisraad de woning uitgehaald, in de bank van leening, den Woekere, gebragt tot kwijting der verschuldigde som, en hun het lombardbriefje thuis gezonden. Zoo regeerden burgers over burgers’, enz.
Als wij nu dit lezen, en onze ondervindingen vergelijken met het lot der Sluizenaren, zouden wij dan niet tot de bekentenis komen, dat wij waarlijk niet te zeer ons mogen beklagen over aequivalent en dergelijke kwellingen van onzen tijd, maar veeleer dankbaar moeten zijn voor het voorregt van in den tegenwoordigen tijd te leven?

d.






{==253==} {>>pagina-aanduiding<<}

Mengelwerk.

De Alkmaarsche drinkhoorn,

Een tafereel uit den vóórtijd. Door Johs. Hk. Jonckers.


Uw steden waren, overal, 
Verstrooide en ruwgebouwde hutten: 
- - - - - - - 
Toen 't heilig woud, in krijgsbesluit, 
Of vreêverbond, ten raadhuis strekte: 
Een linnen kiel of hertehuid 
Hardvogte en sterke leden dekte: 
De disch, niet voor een kieschen mond 
Gedekt, maar voor gezonde maagen, 
Aan vriend en vreemden open stond. 
Toen de os, in 't ploeggareel geslaagen, 
Of 't ros, met oorlogstuig gecierd, 
In steê van tooi voor hals en lokken, 
Der wakkre bruid geschonken wierd; 
- - - - - - - - 
Daar ge in het ongekorven woud 
Uwe outers van begraasde zooden, 
Voor Theutates en Herk'les bouwt, 
En menschen offert aan uw Goden; 
Nog wint uw gulheid meerder lof 
Dan al de list van Romens hof. 
 
elisabeth koolaart. 


I.

Ik moet u, mijn lezer! een tal van eeuwen terugvoeren - tot in 't jaar onzer tijdrekening 68. Uwe verbeelding zal de grenzen van uw eigen land niet behoeven te overschrijden; doch ge zult moeite hebben er zelfs iets van te herkennen.

{==254==} {>>pagina-aanduiding<<}
Waar thans bloeijende steden en dorpen malkander verdringen, zag men toen slechts hier en daar een hoop armelijke hutten, en nog spaarzamer een enkelen inheemschen of Romeinschen burgt met zijne bijgebouwen; waar thans welige akkers en wei-velden ons aanlagchen, kon men destijds de weinige voor korenbouw en veeteelt toegeschikte gronden te naauwernood terugvinden tusschen onafzienbaar moeras en bosch, heide en veen. Moerassig en boschrijk was in 't bijzonder ook het Eiland der Batauwers, onder welken naam wij ons inmiddels niet enkel de tegenwoordige Batauwe of Betuwe tusschen Waal en Rhijn hebben voor te stellen, maar evenzeer de verdere landstrook, gelijk zich die tot aan de Noordzee toe uitstrekte tusschen Maas en Rhijn; welke laatste toenmaals - want ook de rivieren hebben in zóó lange tijdruimte haren loop veranderd - met eenen sinds verzanden mond bij de eerste Wijk der verdrevene, later naar hun vaderland tot Batauwers omgedoopte Chatten in zee viel. Met dat al noodig ik u toch niet uit, mij in déze - maar in onze nog heden zoo genoemde Betuwe te volgen.
In de kom van het Rhijndorp Heteren wijst men u bij navraag ligtelijk een grondstuk, de Hooge Hof geheeten, en door zijne fijne zwarte aarde voor de dáár heerschende en welvaart aanbrengende tabaksteelt bij uitstek geschikt. Het is met der daad aanmerkelijk hooger dan de omliggende landerijen, en men kan 't het nog wel aanzien, dat het weleer bij eene lagere bedding der rivier, en bij hare meer gelijkmatige, door geene of onbeduidende dijken belemmerde, overstroomingen, vloedvrij zal zijn geweest. Tal van steenen en scherven, de laatsten van Romeinschen oorsprong, tuigen u van vroegere bewoning. Daarachter ligt een nu grootendeels gedempte Pol of poel, met een eilandje in zijn midden, welks bodem almede de resten van een aêloud gebouw verbergt of opwerpt. En de huizing des eigenaars, zijwaarts van den Hoogen Hof in de laagte geplaatst, voert nog altijd den naam van Rouwendaal, en spiegelt ons daarmeê een grijs verleden voor, waarin de terpers van den Hoogen Hof op een ruw, met ruigte bewassen dal aan hunne voeten nederzagen.
't Was een ongure, wilde Octobermiddag, welks stormvlagen slechts nu en dan vervangen werden door de koude regenbuijen, die zij aanvoerden. De Batauwers echter van den

{==255==} {>>pagina-aanduiding<<}
Hoogen Hof waren te zeer tegen de invloeden van wind en weder gehard, dan dat zij zich veel des gekreund en zich binnen hunne woningen gehouden zouden hebben. Hunne kinderen speelden in de open lucht; en in de deur zijner hut stond de oude heinric, die bijkans zeventig winters telde, gereed om ter jagt te gaan. Wel was het voormaals blonde hair nu geheel wit gebleekt, en in steê van, als toen, onbelemmerd langs de breede schouders neêr te golven, was het in den nek met een knoop opgebonden; maar de helderblaauwe oogen vonkelden nog nagenoeg even moedig, de kloeke leest verhief zich nog even rijzig, de spieren bewogen zich nog even lenig en krachtig als in vroeger jaren. Een leven in de vrije natuur, 't geen de palen der eerbaarheid nooit, en die der matigheid slechts bij enkele gelegenheden was te buiten gegaan, had ook hier zijne gewone uitwerking gedaan. Nogtans had de zorgzame hand eener dochter de grijze kruin met een soort van teenen korfje gedekt, en duldde zij ook niet, dat haar vader, ofschoon de eigenlijke wintertijd nog niet daar was, zonder zijne schoenen van boombast zich op weg begaf; terwijl hij zelf reeds den korten mantel - 't eenige eigenlijke kleedingstuk dat hij bezat, en 't geen hij bij den haard nog altijd afwierp, maar in zijne jeugd ook wel eens buiten 's huis vergat - niet meer verzuimde. Trouwens, zijn tegenwoordige mantel diende hem niet enkel tot beschutting, maar tevens, al werd hij in plaats van de meer sierlijke gesp met een eenvoudige doornen pin vastgehaakt, tot een eereteeken; want de ruige vacht, waaruit hij vervaardigd was, was herkomstig van een vervaarlijken bruinen beer, eenmaal de schrik van dezen omtrek en door heinric geveld. Ook thans voerde zijne hand dezelfde priem - de framee of liever pframe van tacitus - waarmeê hij het koene feit had verrigt: 't was een korte speer met kleine, doch scherpe en
driekantige ijzeren spits. Een paar steenen werpbeitels - het bijgeloof heeft dezulken naderhand, toen men ze terugvond, voor gewrochten van 't onweder gehouden, en donderbeitels of dondersteenen genoemd, - die echter niet, gelijk ze soms voorkomen, aan 't einde doorboord waren om aan een houten steel bevestigd te kunnen worden, staken, nevens een scherp geslepen knijf, in een ruwen om 't lijf gewonden riem, en voltooiden - zoo we niet misschien den sterken Britschen dog, die zelden zijne

{==256==} {>>pagina-aanduiding<<}
zijde verliet, mede in rekening willen brengen - de uitrusting van onzen ouden Batauwschen jager.
Toen hij over den dorpel naar buiten trad, werd hij van zijne door ons reeds vermelde dochter gevolgd, die, nadat hij haar op zijne barsche, maar goedwillige manier een korten afscheidsgroet had toegeworpen, hem nog een wijle belangstellend nazag. Haar naam was holda, en zij was dien verschuldigd aan eene Godin haars volks, die men zich van wege hare lieftalligheid en weldadigheid onder een woord, dat beide deze eigenschappen uitdrukt, vertegenwoordigde. Heinric's kind had de verwachting, waarvan hare naamgeving blijk gaf, niet teleurgesteld: dat getuigden, wat haar uiterlijk voorkomen betrof, nevens de welgevormde leest en de van gezondheid bloeijende wangen, niet het minst de glanzige goudgele lokken, dat sieraad der Germaansche schoonen, 't welk, als bekend is, den naijver harer Romeinsche zusters zóózeer opwekte, dat zij het door kunst trachtten na te bootsen. Tot hooger eere strekte het haar, dat ook de deugden haars volks, ingetogenheid en gulhartigheid, haar in hooge mate eigen waren, en dat het gemis der beschaving bij haar werd opgewogen door eene ongemeene vriendelijkheid en zachtaardigheid, die haar bovenal naar hare peetgodin deden gelijken en haar eene ongekunstelde bevalligheid leenden. Zij had dit jaar hare vijf-en-twintigste lente begroet: een leeftijd, die onder eene natie, waar kindsheid en ongehuwde staat lang van duur waren, voor nog zeer jeugdig werd aangemerkt. Evenwel zwierde het rijke hair toch niet meer, gelijk vroeger, in losse krullen nederwaart, maar was met eene kam - wier gebruik in steê van een eenvoudig vastbinden haren vader wel eenigzins te weelderig voorkwam - dierwijze opgestoken, dat alleen de einden vrij afhingen. Zoo waren ook hare laarsjes niet uit bast of hout, maar uit dierenvel vervaardigd; doch voor 't overige was dan ook een linnen kleedje zonder mouwen, met purper afgezet, en een hoofddoekje van dezelfde stof, haar éénige tooi.
Wij willen nu voorloopig de schoone holda ongestoord tot haar huiswerk laten terugkeeren, 't geen haar, na den dood harer moeder en de verwijdering harer oudere zusters, druk genoeg bezig hield, en voor ditmaal liever haren vader op zijnen jagttogt vergezellen. Onze weiman behoefde niet vele

{==257==} {>>pagina-aanduiding<<}
schreden buiten zijnen terp te doen, om zich te midden van digte en eenzame bosschen te bevinden, wier voetpaden, slechts voor hem en zijns gelijken kennelijk, hem aldra in het binnenst der Betuwe voerden. Indien toch naderhand onder Heteren slechts één edelgoed op zeer korten afstand bewesten den Hoogen Hof den naam van Vorst plagt te dragen, en zelfs deze naam in 't verloop der tijden bijkans is uitgewischt, toenmaals was de vorst- of boschgrond, die de oppervlakte der Betuwe bedekte, met het Rijkswald tusschen Nijmegen en Cleve tot één onmetelijk woud zaâmgeschakeld. Ware het heinric alzoo om eenige hazen of houtsnippen te doen geweest, hij had daarvoor niet zooveel moeite en geduld, als onze jagers, noodig gehad, daar ze, in deze wilde streek als in hun element tierende, telken reize voor hem opsprongen of opvlogen; doch hij had zich ditmaal de vangst van eenig edeler wild, van een hertebok bij voorbeeld of van een elk - gelijk men hier voorheen den eland noemde - ten doel gesteld. Ofschoon dezen nu toen ter tijde mede gansch niet zeldzaam voorkwamen, mogt het echter heden middag den jager niet gelukken er schielijk één te zien te krijgen. Reeds meer dan een uur had hij rondgekruist, en hij bevond zich thans digt aan een groot moeras, sinds onder den naam van 't Resner Broek in een uitgebreid weiveld herschapen, 't geen nu nog alleen bij een door hoogen rivierstand veroorzaakt kwelwater zijne oude gesteldheid verraadt; toen zijn geoefend oog door 't herfstelijk ijl gebladert der rijswilgenbosschen, die 't moeras omzoomden, de flaauwe schemering van eenig groot dier ontdekte, 't welk zich blijkens de schuddende en krakende twijgen een doortogt door 't hout trachtte te banen. Behoedzaam trad de jager nader, vervatte zijn priem in de linker- terwijl hij met de regterhand een zijner beitels omhoog hief, en wachtte
in die houding het oogenblik af, dat een kleine plek der huid door een open van 't rijs zigtbaar werd. Het weêrlicht schiet niet sneller en zekerder neêr, dan heinric's werptuig op dat gunstig tijdstip. Ook bleef de uitslag zoowel als de naam van 't getroffen dier niet lang twijfelachtig: een ontzettend geloei deed zich hooren, en alles voor en onder zich brekende en vertrappende stormde een wilde oer of aueros, die op zijn terugkeer van den waterpoel, waarin hij zijn dorst gelescht

{==258==} {>>pagina-aanduiding<<}
had, zóó onzacht overvallen was geworden, met daverend getramp het hout uit, en op zijnen vijand aan.
Zoo weinig de Batauwer ook vóór zijnen worp van het dier had kunnen zien of hooren, hij was er, ook uit vroeger overwinningen, te zeer meê vertrouwd, dan dat hij 't aan 't zwartbruine hair en den zwaren tred niet aanstonds zou herkend hebben. Met dat al kon hij zichzelf niet ontveinzen, dat er hem op al zijne zwerftogten wel nimmer een van zóó geweldige grootte was ontmoet. Zulk een reus onder zijne ook reeds niet dwergachtige makkers moet caesar voor den geest gezweefd hebben, toen hij zijnen Romeinen de oeren beschreef als maar weinig onderdoende voor den elefant. Voorwaar, wie daar den woesten woudbewoner aanschouwd had, hoe hij, van pijn brullende, met doldriftige sprongen vooruitschoot, den digtbehairden kop met de lange kromme hoornen ten aanval voorovergedoken, de ruige manen over nek en schoften zwierende, de altijd levendige oogen nu vuurrood en vonkelende van gramschap, de tong uit den wijden muil gestoken, en zich de zijden geeselende met den dreigend opgeheven staart - het grootsch, maar schrikverwekkend schouwspel zou hem spijt al zijne stoutmoedigheid het hart in den boezem hebben doen trillen, ware hem niet, gelijk heinric, de gewoonte te stade gekomen. Deze toch dacht er slechts aan om zijne kans niet te verliezen.
‘Nu, Vechter! nu!’ zeide hij schielijk tot zijn viervoetigen metgezel, wiens dof gegrom de zelfverloochening verried, waarmeê hij zich tot dusverre aan zijns meesters wenk om rustig te blijven, had onderworpen: ‘pak aan, jongen!’ - Vechter had geene tweede aanmaning noodig: onder luid geblaf vloog hij den stier tegen, en hing hem met éénen greep aan den hals. Doch het dier, welks woede bijkans tot dolheid was opgevoerd, doordien het zich nog niet van den in zijne ribben gedrongen beitel had kunnen ontslaan, stelde ditmaal al de kracht en behendigheid van zijnen zóó wèl afgerigten bestrijder te loor: hij schudde hem met geweld van zich af, en toen de onverschrokken dog aanstonds den kamp hervatte, onderving hij hem met zijne sterke horens, en slingerde hem daarmeê zóó hoog in de lucht, dat de arme Vechter half geleêbraakt neêrkwam, en in dien staat van weerloosheid onder de hoeven van den oer een onmiddellijken dood vond.

{==259==} {>>pagina-aanduiding<<}

Een schreeuw van spijt ontsnapte de lippen van den ouden jager, toen zijnen trouwen makker zulk een deerlijk lot wedervoer. Hij had voor 't geval dat de os zich in zijne vaart niet door den hond liet stuiten, of anders om terwijl deze hem werk gaf zijn slag waar te nemen, zijnen priem in gereedheid gehouden; maar thans - zonder te bedenken dat hij zich, daar hij behalve zijn mes slechts één werpbeitel overhield, voor een gevecht van nabij met zulk een geduchten tegenstander nagenoeg buiten staat van verdediging stelde - liet hij, aan een oogenblikkelijk wraakgevoel toegevende, den spriet haast onwillekeurig aan zijne hand ontschieten. Het wapen doorkliefde krachtig genoeg de lucht, maar de drift had elk bedaard mikken verhinderd, en in plaats van den kop des diers te doorboren, snorde het daarover heen, en wijd weg, tot het in de schors van een iepenboom steken bleef. Gelukkig voor heinric, dat de oer, welks aandacht door den hond van diens meester was afgetrokken, deze nieuwe aanranding niet gewaar werd, en, alles voor de vlijmende pijn zijner wonde vergetende, het bosch instoof, waar hij weldra tusschen de takken van den martelenden beitel bevrijd werd, en met de hem eigene, reeds door caesar geroemde snelheid uit het gezigt des jagers verdween.
Hoewel deze, sinds hij zich door zijne noodlottige onvoorzigtigheid ontwapend zag, zichzelven had moeten gelukwenschen, dat zijne gevaarlijke weêrpartij zich niet van 't op hem verkregen voordeel bediende, was hij echter thans niet in de stemming om dit ter harte te nemen. Mistroostig zoo over 't verlies van zijn veeljarigen vriend als over de hem in zijne schatting vernederende ontkoming van diens moordenaar, haalde hij met loome schreden priem en beitel op, en dolf met behulp van den laatste, maar meer nog van zijne vereelte handen een soort van graf voor het moedige dier, dat zich om zijnentwil had opgeofferd. Hij koos daartoe den hoogen iep, waarin zijn priem gedrongen was; en de vochtigheid, die bij deze verrigting zijns ondanks in zijne oogen opwelde, toonde ten duidelijkste, dat ook deze geharde natuurzoon niet ontbloot was van die zachtere aandoeningen, welke het sieraad onzes geslachts uitmaken, en welke hem zeker naderhand nog menigmaal met een weemoedig gevoel op deze plek zouden doen stilstaan.

{==260==} {>>pagina-aanduiding<<}

De lust tot verder jagen was hem vergaan: evenwel, hij kon toch niet ledig huiswaarts keeren; doch hij nam nu het besluit om zich met het vroeger versmade klein wild tevreden te stellen. Hiervoor zouden misschien weinige minuten voldoende zijn geweest, indien niet, toen hij 't hout maar even weêr was ingegaan, een gedruisch in de nabijheid hem eensklaps tot andere gedachten gebragt had.
‘Een elk!’ mompelde de weiman met terugkeerende jagtdrift, en inderdaad kwam op dit pas van achter een donkere boomengroep het breedgetakte gewei eens elands te voorschijn. Eer echter heinric, nu bezadigder dan straks, gelegenheid vond om hem een zijner beitels toe te zenden, had het dier door zijn fijnen reuk reeds onraad gespeurd, en zijn heul in een overhaaste vlugt gezocht. Het nam zijnen weg naar 't moeras, en, dit ondoorwaadbaar bevindende, stond het gereed om zich met den hem door zijn instinct ingegeven kunstgreep op zijde te werpen, en zijne rassche pooten alsdan tot roeiriemen aan te wenden, toen juist de scherpe beitel zijns vervolgers hem bereikte en de nekhuid hem opscheurde. De wond was niet doodelijk, en diende slechts om de bloohartigheid van 't dier in razernij te veranderen: het keerde zich plotseling tegen zijnen belager om, en rende als onzinnig op hem aan. De Batauwer wist dat hij verloren was, zoo de grimmige elk hem met hoef of horen kon bijkomen; evenwel liet hij, op de regterknie neêrzinkende, hem met de meeste gelatenheid tot op een paar passen naderen. Toen eerst, maar toen ook met wisse hand, velde hij zijnen speer: de steek drong door het regteroog in den kop, en de hooge, forsch gebouwde koning van 't hertengeslacht stortte verwonnen en dood voor zijne voeten.
Thans kwam den Batauwer, die, hoe breed zijne schouders wezen mogten, er toch bij geene mogelijkheid een zóó zwaar wildbraad op vervoeren kon, zijn knijf te pas. Met eene door langdurige oefening verkregene behendigheid begon hij zijnen buit te ontweiën, sneed vervolgens de beste stukken af, verborg den kop - welks hoornenpracht zijne hut moest versieren of dáár verwerkt worden - op tamelijk wijden afstand onder eene laag mos en bladeren, en liet met eene verkwisting, die bij den toenmaligen overvloed van wild verschoonlijk was, het niet geringe overschot aan wolven en raven ten prooi.

{==261==} {>>pagina-aanduiding<<}

Inmiddels begon de korte, donkere najaarsdag langzamerhand ten avond te dalen, en de waterwolken goten haren inhoud niet meer nu en dan, maar bij gestadige stroomen uit. 't Liet zich aanzien, dat, zoo de nacht inviel, zelfs heinric bij zulk een weder de woudsporen zou kunnen missen, en hij was dus willens zijne vracht zonder vertoef op te laden. Hij bukte, maar rigtte zich aanstonds in zijne volle lengte weder op; want zie, uit de verte klonk plotseling een menschelijk hulpgeroep in zijn oor: geen jammerkreet echter eener lafhartige wanhoop, maar eerder het rustig opontbod eens mans aan zijnen naaste, ten einde niet noodeloos 't leven te verliezen. De Batauwer liet oogenblikkelijk zijnen jagtbuit rusten, en ging met stappen, die al wijder en sneller werden, op eene streek van 't moeras aan, waar de stem naar zijne meening van daan kwam. Ook bleek hij aldra zich niet bedrogen te hebben; want nadat het noodsein een en andermaal, telkens van digterbij, herhaald was, ontwaarde hij ten laatste op eene plek, waar 't moer op zijn diepst was, het behelmde hoofd van een man, die, tot aan de keel in het taaije slik gezonken, ijverige pogingen aanwendde om zich daaraan te ontworstelen, maar bij elke poging lager zakte en grooter gevaar van versmoren liep. Hij zou dan ook, daar zijne krachten uitgeput raakten, dat vreeselijk sterflot niet lang meer ontgaan zijn; doch de oude jager, met de plaatselijke gesteldheid van der jeugd af gemeenzaam, had in een enkelen oogopslag de eenige, maar zekere kans tot redding uitgevorscht. Met een paar duchtige kerven een langen en stevigen esschentak afsnijdende, schreed hij 't Broek in en op den drenkeling aan. Geenszins evenwel nam hij hiertoe den kortsten weg, maar gebruikte integendeel tal van omwegen, daar hij de hem bekende bedriegelijke gronden - wier bodem, hoe veilig zich die met zijn groen tapijt mogt voordoen, onder een onvoorzigtiger wandelaar spoedig zou zijn weggezonken - ten zorgvuldigste vermeed; zoodat
hij den verongelukte, wien hij vooraf toegeroepen had zich niet meer te verroeren tot hij bij hem kwam, niet dan zeer langzaam naderde. Deze van zijnen kant volgde met groote tegenwoordigheid van geest den hem gegeven raad op, en hield zich, in welke spanning hij ook verkeerde, ten eenenmale onbewegelijk. Gelukkig kon de Batauwer hem zonder veel gevaars tot op eenige voeten afstands bijkomen, en

{==262==} {>>pagina-aanduiding<<}
aldaar tevens vasten post vatten door zijn linkerarm te slaan om een half verstorven boomtronk, die, na in de hier nog al drooge bovenste aardlaag eerst welig te zijn opgeschoten, bij de verdere verspreiding zijner wortels door het water in zijnen groei was gestuit. Dus ver gevorderd, stak heinric, zijn ligchaam zooveel mogelijk vooroverbuigende, den esschentak, die ook maar even lang genoeg was, aan den vreemdeling toe, en deze slaagde er in om hem te vatten. Nu begon zijn redder deze soort van lijn in te palmen, en de ander al wat hem nog aan kracht overgebleven was te werk te stellen, om door den kleverigen modder heen al plassende en voorwaarts strevende de vrijplaats te bereiken. Nog éénen torn - nog één - en hij stond, wel druipnat en bezoedeld, maar geborgen toch en veilig, aan de zijde des mans, wien hij zijne behoudenis was verschuldigd.

II.

Was de deugd der herbergzaamheid aan alle Germaansche stammen tot een heilige gewoonte geworden, de grijze weiman hield het dan ook voor eene stilzwijgende voorwaarde, dat de vreemde hem als gast naar zijne woning verzellen zou, en deze, die thans zoowel als hij zelf een Batauwer bleek te wezen, dacht er om diezelfde reden niet aan, een van onze niet of half gemeende wellevendheidsbezwaren tegen die veronderstelling in te brengen. Met dat al zou heinric, indien hij zijn hart regtuit had gesproken, geene groote ingenomenheid met zijnen landgenoot aan den dag hebben gelegd. De verdwaalde en hulpelooze toestand, waarin hij hem had aangetroffen, boezemde hem iets van die onbillijke, maar zeer gewone minachting in, die de ervarene en geharde voor den nog onbedrevene en zwakke pleegt te gevoelen; maar bovenal toch was de Romeinsche wapenrusting, die hij aan zijnen gast opmerkte, hem een doorn in 't oog. Behalve den koperen helm namelijk, waarvan wij reeds gewaagd hebben, was de vreemde ook met een koperen schild, dat hem aan den linkerarm hing, en voorts met een lang zwaard, een pantserhemd, en de caligae of krijgslaarzen, waarnaar caligula zijnen naam droeg, voorzien. Voor 't overige, ofschoon gelaat en gedaante den echten Germaan verrieden, en hij alzoo zijnen redder niet zeer ongelijk zou geweest zijn, telde hij kennelijk vele jaren minder dan

{==263==} {>>pagina-aanduiding<<}
deze, en was dus ook bij hen beide al het andere veelvuldige verschil merkbaar, 't geen de wijde afstand tusschen blonde lokken en graauwe hairen van zelven medebrengt.
Heinric had zijn wild op de schouders genomen, terwijl zijn nieuwe metgezel aanbood zich met het eerst verscholene gewei te belasten; waaraan hij, hoezeer 't eene tamelijk wigtige en ongemakkelijke dragt heeten mogt, en ondanks de geringe meening, die de ander van zijne krachten had opgevat, toch niet bijzonder zwaar scheen te tillen. Dus aanvaardden zij te zamen de wandeling naar den Hoogen Hof; en daar zij dien bij hunnen stevigen tred nu nog wel halen konden eer de duisternis al te digt werd, en geen van beide zich veel om den neêrkletterenden regen bekommerde, ontspon er zich van lieverlede, vooral van de zijde des jongelings, een geregeld gesprek, 't geen wij slechts behoeven af te luisteren om elks omstandigheden uit zijn eigen mond te vernemen.
‘Zoo zou ik’ - begon de drenkeling - ‘na jaren afzijns en een verren togt mijn vaderlijken grond betreden hebben enkel en alleen om er een jammerlijk einde te vinden. Zonder 't goed luk, dat mij juist van pas zóó trouw een landsman toezond, ware ik nu alreê in 't moer verstikt.’
‘Hebt ge nu nog eene wijde reize vóór u?’ vroeg de oude, die liefst van verdere dankbetuigingen ontslagen scheen.
‘Eigenlijk niet wijder dan ik zelf wil. Ik ben van Luegdune; maar vader of moeder heb ik niet meer, en vriend of maag zullen mijns wel naauw meer gedenken. 't Is mij des genoeg, in mijne eigene goede Batauwe terug te zijn; maar zeker, eer ik zóó ver was, heb ik een heel stuk wegs afgelegd. Ge moet weten, de nieuwe Imperator galba, vrekkig en schrokkig als hij is, heeft onze Batauwsche cohorte - die zijne voorgangers om hare beproefde trouw tot hunne lijfwacht kozen! - zonder eenig loon haar afscheid gegeven; en zoo schoot er ook voor mij, die het reeds tot centurio gebragt had, niet veel anders over, dan hoe eer hoe beter heimwaarts te keeren. Dus toog ik met een groot deel der afgedankten heel Gallië door: - dat daarmeê vrij wat gevaar en ongemak gemoeid was en vrij wat zonnen daarover op- en ondergingen, hoeve ik u niet te zeggen: - en nu laatstelijk hebben we den heirweg gevolgd van Maestricht naar Nijmagen. Daar zijn we heden middag uiteengegaan; en mitsdien de dijk van drusus mij 't gelegenst

{==264==} {>>pagina-aanduiding<<}
was om naar Luegdune te komen, meende ik dien van avond nog te halen, en dan den nacht bij een mijner landsluiden te verblijven, zooals ik juist nu ook bij u doen zal. Doch daar ik aan dezen oord nooit te voren geweest was, kon ik de dras niet genoeg van den vasten grond onderscheiden - en hoe 't mij toen verder vergaan is, hebt ge zelf gezien.’
‘Geen vrij Batauwer had zich immer tot legerknecht der trotsche vreemdelingen moeten verlagen,’ morde heinric. ‘Maar, dank zij wodan! wat ge mij daar meldt, zal welligt eerlang een eind maken aan de lange beguicheling. Sinds mijn vader den dijk, waarvan ge spreekt, door den Roomschen droes heeft zien opwerpen, is deze afgelegen hoek der Batauwe maar zelden door den Romein bezocht - want toen germanicus met de Eiberbeenen hier eene vloot bijeenbragt, sloeg hij digter aan zee zijne legeringen op; - maar toch heeft de mare, dat de laatste verbasterde telg van den droes en den Eiberbeen niet meer zij, ook onzen terp reeds bereikt. Aan die abele en kloekharte verwinnaars onzer stamgenooten waren we door eene aanhankelijkheid, als alleen de erkentenis van weêrszijdsche dapperheid inboezemt, te vast verkocht, dan dat er ooit aan losscheuring te denken viel: wat leeds dezen of dien van den heerscher of zijne trawanten weêrvoer, 't werd door onbekrompen gunst- en eerbetoon aan de gemeenschappelijke natie weder uitgewischt; maar een nieuw vorstengeslacht draagt de herinneringen van 't oude niet bij zich, noch maakt ze bij ons gaande. Dat heeft galba getoond, toen hij u wegzond: dat zullen wij toonen, wanneer we vroeg of spaê zijn juk of dat zijner opvolgers van den hals werpen. Ik zeg u, jongman! het ijzer gloeit reeds in de smidse, dat den Roomschen adelaar tot mikpunt kiezen zal.’
‘De Imperator is ons anders niet geheel ongenegen,’ haastte zich de centurio te antwoorden, daar de eerbied voor den Romeinschen naam niet zoo spoedig bij hem was uitgedelgd, dat hij dien zonder tegenzin kon hooren aanranden. ‘Indien onze julius claudius civilis bij u bekend is, kan ik u meêdeelen, dat hij van de boeijen, die fontejus capito hem aanleî, en nero om diens wil hem niet afnam, door galba is ontheven geworden.’
‘Ei, dat's waarlijk eene blijde tijding!’ riep de jager met zigtbare opgeruimdheid. ‘Of ik de juliussen ken? vraag

{==265==} {>>pagina-aanduiding<<}
liever, welk Batauwer ze niet kent! Nam hun geslacht niet reeds de voorste plaats in onder onze adelingen, toen het zich vóór meer dan honderd winters uit vriendschap voor den beste der Romeinen naar diens naam benoemde? Wèl slecht heeft de laatste caesar de gedachtenis van den eersten gevierd, toen hij 't vermoorden van den eenen julius en 't kluisteren van den ander met goede oogen aanzag! Of ik hen ken? Wel, de vader van paullus en civilis was de krijgsmakker mijner jonkheid, en trouwer of koener makker vindt ge in de Batauwe niet.’
‘Nu, de nog overgebleven zoon is niet min strijdhaftig dan de vader. Niet voor niet is hij in der tijd door claudius caesar, wiens naam hij sedert heeft aangenomen, met het burgerregt van Rome begiftigd; want meer dan twintig jaar lang is er in de Romeinsche legers maar ééne stem geweest over den moed en de list van den Batauwschen Éénoog.’
‘En wat vergelding is er hem voor gedaan? Spreek mij niet van een burgerregt, dat geen onverdiende en smaadvolle ketens kan weren. Neen, 't is hem gegaan als geheel ons volk: of heeft men ons allen niet voor Vrienden en Broeders van 't Romeinsche Rijk verklaard, om ons te gemakkelijker als willige slaven te kunnen vertrappen? Al heeft de eenzaamheid en armoede van onzen terp ons meerendeels voor hunnen overlast gevrijwaard, wij weten maar al te wèl, hoe de vreemde elders huishoudt, waar zijne sterke burgten den landzaat breidelen: hoe hij zich dáár vetmest aan onzen roof, en meêdoogenloos onze jongelingen wegsleurt! O, dat de oude julius eens uit de Walhalla zijner Romeinsche Goden op ons neêrzag om ons tegen zijn verbasterd volk te beschermen! of, beter nog, dat hij onzen eigenen Batauwschen krijgsheld, wiens voorvaderen zijne vrienden waren, zijn alverwinnend zwaard wilde leenen, om ons voor goed de vrijheid te hergeven!’
Hoezeer de jonge centurio met deze heftige uitboezeming zóó gaaf niet kon instemmen, kon hij 't echter evenmin over zich verkrijgen om met zijnen weldoener een woordentwist aan te vangen; en hij beproefde dus na een oogenblik zwijgens het gesprek over een anderen boeg te wenden. In zijne onwetendheid nogtans koos hij een wel natuurlijk, maar juist niet gelukkig onderwerp: hij vroeg aan den ouden weiman, of bij

{==266==} {>>pagina-aanduiding<<}
dien dag, behalve den eland, nog eenig ander belangrijk wild op 't spoor was geweest.
Heinric was het volmaakte tegenbeeld van een leugenaar, maar zoo hij ooit in verzoeking geweest was zich aan onwaarheid schuldig te maken, dan was het bij deze gelegenheid. Ook zonder zulk een pijnlijke herinnering werd hij bij zichzelven al meer dan genoeg door de ergerlijke gedachte gekweld, hoe het dier, door welks toedoen hij zich beroofd zag van zijn beminden jagtgenoot - van een dog nog wel uit dat edel ras, 't welk de Batauwers, toen zij tijdens Keizer claudius het weêrstrevige Brittenland ten onder hielpen brengen, naar hun geboortegrond hadden overgeplant - zich aan zijne wraakoefening onttrokken, ja oogenschijnlijk met zijne uittartingen den spot gedreven had. Toch dreef de onverzaakbare rondborstigheid van zijn karakter, gepaard met de zucht om zijn verkropten spijt in woorden lucht te geven, in zóóverre bij hem boven, dat hij zijnen metgezel het gebeurde verhaalde, en langzamerhand daarover zelfs aan 't uitweiden raakte; maar dit nam niet weg, dat zijne stemming zoowel als zijn toon ietwat netelig was tegen den ongeroepen vrager, en dat - hoe geheel ook buiten diens schuld - de ongunstige dunk, welken de oude van hem had opgevat, alles behalve verminderd werd. De jongman bemerkte ten deele wat er gaande was, en zocht op nieuw van gesprek te verwisselen door zijnen gastheer nog wat nader met zijn afkomst en levensloop - onder anderen ook met zijnen naam, die in 't Batauwsch adelhard luidde, maar door de Romeinen tot adelardus was verhaspeld - bekend te maken; doch heinric leek daar weinig belang in te stellen, en het onderhoud woû zóó slecht meer vlotten, dat zij onder weêrkeerig zwijgen bij hun nachtkwartier aankwamen.
Alhoewel wij de bevallige holda niet geheel van de aangeborene nieuwsgierigheid harer sekse willen vrijpleiten, en de haar niet dagelijks voorkomende Romeinsche kleedij van den onverwachten gast wèl geschikt was om die op te wekken, bezat zij echter te veel natuurlijke wellevendheid, en was deze door de onbegrensde herbergzaamheid haars vaders haar te zeer tot gewoonte geworden, dan dat zij op fijner of grover wijze eenig onderzoek, wie de vreemde was en hoe hij in heinric's gezelschap kwam, te werk zou gesteld hebben. Adelhard zelf intusschen was aanstonds gereed om haar uit eigen

{==267==} {>>pagina-aanduiding<<}
beweging alle mogelijke ophelderingen te geven - waarbij hij niet naliet haars vaders verdiensten jegens hem hoogelijk te verheffen - en holda luisterde aandachtig; maar een ongeduldige blik van den ouden jager herinnerde haar, dat het tijd werd aan hun eenvoudig avondmaal te denken, en zij onderwierp zich zonder morren.
Gelijk in elke Batauwsche hut, zoo werd ook in die van heinric slechts één éénig rond vertrek gevonden. Te midden daarvan was de ruime haardkolk aangelegd, welks rook door eene opening in 't dak naar boven steeg. Het vrolijk knappend vuur, door groote eiken blokken gevoed, kwam de beide mannen, vooral adelhard, ditmaal bijzonder te stade, om er zichzelf en hunne doorweekte kleedingstukken bij te droogen. Rondom diezelfde haardsteê zag men eenige lage en kleine driepootige tafeltjes geschaard; en van dezen werden er nu door holda ten behoeve van haren vader, van den vreemdeling, en van haar zelve een drietal uitgekipt. Ze bleven staan waar ze stonden, maar voor elk werd eene beestenvacht op den grond gespreid; want heinric was een veel te gelukkig jager, en mogt zich, ofschoon geen adeling, toch met veel te goed regt onder de wèlgeborenste vrijlingen rekenen, dan dat hij zijn gezin op biezen of boombladeren zou hebben laten neêrhurken. Nadat de jonkvrouw vervolgens aan de mannen, die middelerwijl hun wapentuig aan den wand hadden opgehangen, water geboden en ook zichzelve daarvan bediend had, plaatste zij op ieder tafeltje een aarden schotel met haverbrij, welke zelfs bij de toenmalige Romeinen geliefkoosde kost weldra in de gezonde en hongerige magen verdween. Op dit eerste geregt volgde een tweede, en wel een vleeschgeregt; evenwel niet van den pas t'huis gebragten eland, maar van een des vorigen daags buitgemaakt hert afkomstig, en overigens door holda op Batauwsche wijze, zonder braden of koken, in de versche huid gewikkeld en met handen en voeten murw gekneed. Dan, ook deze vleeschschotels maakten eerlang op hunne beurt plaats voor een derde geregt: gestremde melk, in boordevolle houten bakken opgedragen. Eindelijk werd, ten besluite van het wel eenvoudige, maar rijkelijke maal aan elk een teenen
bord vol wilde peren en appelen voorgezet; terwijl onder dit alles de berkemeijer - een drinknap, welke van den berken mei of tak, waaruit hij gesneden

{==268==} {>>pagina-aanduiding<<}
was, zijnen naam, en van diens zilverachtige schors zijn sieraad ontleende, en die ditmaal ter eere van den gast niet met appeldrank of mede, maar met krachtig gerstenbier gevuld werd - herhaaldelijk rondging. Bij den gastheer intusschen vermogt het schuimende vocht zijne gewone opwekkende uitwerking niet te weeg te brengen: de zwaarmoedige, zoo niet stuursche rimpels bleven op zijn voorhoofd zetelen, en trokken zich nog al donkerder zamen, toen zijne dochter de belangstellende vraag opperde, ‘waar Vechter toch bleef?’ en het kort afgebroken berigt, 't geen zij daarop omtrent den jammerlijken dood van het goede dier ontving, haar de tranen ruimschoots over de wangen deed vlieten. Onder eene dusdanige ontstemming had niemand lust om de nachtrust langer dan noodig was uit te stellen, en zocht ieder alzoo hoe eer hoe beter een hoek van 't vertrek op, waar hij zich op zijne derwaarts meêgenomene vacht nedervlijde. De kieschheid der latere dagen, die voor den gast eene afzonderlijke slaapkamer zou geëischt hebben, was nog niet geboren, wijl de onschuld der vroegere nog niet verloren was gegaan.

III.

De regenstorm van den voorgaanden avond is uitgewoed, en heeft voor den bekenden witten herfstnevel plaats gemaakt, waarachter de zon zich 's ochtends een wijle pleegt schuil te houden, om naderhand, wanneer ze het gordijn heeft weggeschoven, met des te heller en vriendelijker stralen te voorschijn te treden. Wij voor ons willen het fraaije weder te baat nemen, om den Hoogen Hofschen terp eens van wat naderbij te bezien en er eene vlugtige schets van op te maken.
In omvang was deze vlieberg gewis wel een van de kleinsten; want te naauwernood slechts had een tiental hutten met hare bijbehoorende erven de noodige ruimte er op gevonden. Ze waren opgeslagen zonder orde of plan: overlangs of overdwars van elkander, voor- of achterzij naar elkaêr toegekeerd, al naardat het ieder goeddacht: alleen hielden de terpers er éénen algemeenen uitweg op na, die, op een breeden landweg uitkomende, hen langs dezen naar hunne zeer weinig talrijke, meest aan den Rhijndijk gelegene korenakkers en gemeene weiden voerden. De woningen zelve waren inderdaad,

{==269==} {>>pagina-aanduiding<<}
en wel in den ergsten zin, wat wij onder den naam van hutten verstaan: eenige kringsgewijze in den grond geheide palen, wier tusschenvakken met wilgen- of berkentwijgen waren digtgevlochten, en dezen weder met leem - of bij de aanzienlijksten, waaronder ook heinric behoorde, met blinkende kleiaarde - zorgvuldig toegestreken: daarover heen dan verder ettelijke schuins opgelegde sparren, die, met stroo of riet gedekt, een koepelvormig dak uitmaakten. In 't middelpunt van elken koepel zag men de reeds vermelde opening, die intusschen niet enkel tot schoorsteen, maar tevens tot venster dienen moest, ofschoon zeker reeds de breede deur, welke dag en nacht open stond, eene aanmerkelijke hoeveelheid licht en lucht inliet. In den ruimen hof eindelijk, die, door gevlochten heiningen afgeschut, elke hut omringde, bevond zich bij sommigen - niet evenwel bij onzen jager - eene schuur, die, in bouwtrant en bouwstof weinig van de huizing verschillende, 's winters tot berging van het vee gebruikt werd, welks verzorging, even als de verbouwing van 't graan, doorgaans voor rekening der vrouwen kwam, die daarin door hare kinderen en enkele uitgeleefde bestevaêrs geholpen werden.
Zoodanig was het oord, waar de jonge Romeinsche soldenier was teregt geraakt, en 't geen hij thans rondwandelende bezag. De hutten trokken weinig zijne aandacht, en het kreupelhout van den Rouwendaal of de bosschen van Vorst boden hem ook geen ongewoon schouwspel aan; maar daarvoor maakte een gebouw, dat uit het eilandje van den Pol oprees, zijne belangstelling des te meer gaande. Er liet zich wel is waar niet veel schoons of sierlijks daaraan opmerken: vierkant, in steilte naar een kleinen toren zweemende, en zóó bekrompen van omvang, dat het maar voor één benedenen één bovenvertrek ruimte inhield, was het - even als de oude Kerk, wier overblijfsels de Wageningsche Berg u nog te zien geeft - zoo ruw mogelijk uit kalkbrokken met daarin gegoten keisteentjes opgemetseld, en het rieten dak verschilde, behalve dat het natuurlijk niet koepelsgewijze gelegd was, zeer weinig van de andere daken; maar het was dan toch in allen gevalle de éénige woning, waaraan de metselkunst was te pas gekomen: de éénige ook, waaraan zich boven elkaêr twee vensters van ijzeren traliewerk, elk met een houten luik voorzien, en tevens een soort van schoorsteen vertoonden. De

{==270==} {>>pagina-aanduiding<<}
zonderlinge keuze vooral, om zich op eene plek te vestigen, die men niet dan met behulp eener kleine aak - welke trouwens aan een ijzeren ring in den muur gereed lag - verlaten kon, moest bij den oningewijde verwondering baren. Adelhard echter, hoe lang hij zijn volk reeds verlaten had, was genoegzaam met diens zeden vertrouwd, om hier met zekerheid het verblijf van ééne dier Wijze Vrouwen te vermoeden, die, wegens hare vermeende bekendheid met de toekomst, bij al de Germaansche stammen zóó hoog stonden aangeschreven, en die, om zichzelve met een des te smetteloozer waas van heiligheid te omkleeden, eene eenzame plaats tot heure woonsteê uitkipten, waaruit zij dan voortaan slechts bij de gewigtigste gelegenheden openlijk voor heur volk optraden.
't Was dienvolgens geen eigenlijke nieuwsgierigheid te noemen, wat adelhard zóó lang op dien onbehagelijken steenklomp staren deê, maar veel meer, dat allerlei gedachten daarbij in hem wakker werden en zijn hoofd doorkruisten. Hij had in Rome te veel gehoord en geleerd, dan dat de onwaarachtigheid en ongerijmdheid zijner voorvaderlijke godsdienst hem bij zijne natuurlijke schranderheid niet in vele opzigten klaarblijkelijk zou zijn geworden; nu kon hij zich zeker met de Goden der Romeinen, te meer wijl dezen zelven er luttel geloof meer aan sloegen, nog veel minder vereenigen; doch de meer en meer zich verspreidende mare van christus had ook zijn oor bereikt, en was dáár gretig opgevangen. Wel is waar was zijne Christelijke kennis nog uiterst gebrekkig, en had hij zelfs nog niet eens den Heiligen Doop begeerd, maar er was toch menig denkbeeld van éénen God en Vader, van liefde tot alle menschen, en diergelijken, in hem blijven hechten, 't geen hem met tegenzin voor elke daarmeê in strijd zijnde godsdienst, en dus ook voor de zijne, vervulde. De woning der waarzegster had op ééns alle deze door zijne reisavonturen eenigzins naar den achtergrond gedrongene herinneringen verlevendigd, en schijnbaar naar die woning turend, liet hij zich inderdaad door zijne mijmeringen bijkans geheel daarvan aftrekken, toen eene plompe hand hem onzacht bij den schouder pakte en eene barsche stem hem afvroeg: ‘of hij haast gedaan had met de eerwaarde irmfriede in hare gewijde verrigtingen te begluren?’
Adelhard keerde zich om en zag een even grimmigen als

{==271==} {>>pagina-aanduiding<<}
reusachtigen Batauwer van middelbaren leeftijd vóór zich, die, in de huid van een oer gekleed, zich met opzet nóg grimmiger en reusachtiger scheen te hebben willen maken door het vel van den kop met de daaraan vast zittende hoornen tot een hoofddeksel toe te schikken. Den jongen Centurio nogtans leek zijn aanblik in 't minst niet te vervaren, daar hij hem eerst een paar oogenblikken van 't hoofd tot de voeten mat, en hem toen met droogen spot ten antwoord gaf:
‘Sinds wanneer is 't bij mijne landsluiden verboden hunne woningen te bekijken?’
‘Landsluiden!’ riep de ander kwaadaardig. ‘Ik erken geen landsman, die een Romeinsch pak draagt.’
‘Ei zoo, dan heb ik vrij wat deelhebbers in mijn ongeluk - wakkere deelhebbers ook, al dragen zij geen stierenkoppen - en ik zal mij des maar troosten met het spreekwoord, dat een last, dien men zamen draagt, nog al ligt draagt.’
‘Pas op, knaap! - walraven, hunalds zoon, laat niet ongestraft met zich narren. Hebt ge lust, de scherpte van mijn praam te proeven?’
‘Mijn volk is voorwaar al wonderlijk veranderd, sedert ik er weleer onder verkeerde,’ hervatte adelhard weder even koel. ‘Toenmaals ten minste werd een gast niet met het aanbod van hem te pramen ontvangen.’
‘De gast kan er zich naar gedragen!’ beet de reus hem toe, maar de herinnering aan de regten der herbergzaamheid deed hem toch eenigermate bedaren. Hij wist, dat eene schennis dier regten door de zijnen schier met heiligschennis gelijk werd gesteld. Grommend wendde hij zich weg, en ontsloeg adelhard van zijn gezelschap.
De jongman, aldus in zijne gepeinzen over de velleda van den Hoogen Hof gestoord, en verder niets om zich heen ziende, wat hem tot het voortzetten zijner wandeling kon uitlokken, was aldra weder in heinrics woning teruggekeerd, en vertelde lagchend aan hem en de schoone holda zijn wedervaren. 't Ontging zijner opmerkzaamheid niet, dat onder zijn verhaal de wangen der dochter zich met nog hooger blos dan gewoonlijk kleurden, en 't voorhoofd des vaders met nog dieper fronsels dan gewoonlijk betrok; doch wat de reden hiervan ware, vermogt hij op dat tijdstip niet dan zeer gebrekkig te gissen. Wij, die beter ingelicht zijn, willen aan onze lezers meêdeelen,

{==272==} {>>pagina-aanduiding<<}
dat walraven - doordien hun beider zienswijs in menigerlei opzigt zamen strookte - in hooge mate de gunst van den ouden heinric bezat, en op grond daarvan zichzelven als den éénigen regthebbenden minnaar van diens dochter beschouwde; doch dat hij aan den anderen kant op de genegenheid van deze vrij wat minder gerust was, en zijne jaloezij deshalve bij de geringste aanleiding gaande raakte; dat daarvandaan dan ook nu het gerucht, hoe een vreemd jongman in de hut des jagers was opgenomen, hem met wantrouwen vervuld had, en het geheele tooneel met adelhard eigenlijk moest aangemerkt worden als eene proefneming, of hij den verdachten persoon ook door vrees de baan kon doen ruimen.
Dit evenwel woû hem niet te best gelukken; want adelhard was noch door zijne dreigementen, noch door heinrics stuurschheid - al werd deze zelfs door den duren pligt der gastvrijheid met moeite binnen de perken gehouden - derwijze af te schrikken, dat hij zijn verblijf op den Hoogen Hof er ook maar een dag om verkort zou hebben. Voor de afkeerigheid der anderen toch vond hij ruimschoots vergoeding in de minzaamheid der lieftallige holda, die zij, zoo vaak de donkere blikken haars vaders haar niet bereiken konden, onverholen jegens den jongeling aan den dag leide, en die eerlang tot een vormelijken minnehandel aanleiding gaf. Zoo verliep er meer dan ééne week, waarin heinric zich zijns ondanks gedwongen zag den soldenier van Rome voor een behendig en onverschrokken jager te erkennen, en de liefde tusschen dezen en zijne dochter hoe langer hoe dieper en vaster wortelen schoot. Eindelijk nogtans kon adelhard met den besten wil geen voegelijk voorwendsel meer tot een langer blijven, waartoe hij niet werd uitgenoodigd, verzinnen; en hij maakte zich dus met looden schoenen naar zijne geboorteplaats Luegdune - de naam beteekent Kijkduin, en de ligging is althans wel niet ver van het tegenwoordige Leyden te zoeken - op weg: evenwel niet zonder vooraf zijne holda onder vier oogen verzekerd te hebben, dat hij met de terugkomst niet lang zuimen zou.

IV.

De jonge Centurio moest tot zijn spijt ondervinden, dat hij meer beloofd had dan hij volbrengen kon. Hij had er niet

{==273==} {>>pagina-aanduiding<<}
op gerekend, dat het eiland der Batauwers toen nog meestal tijdens den herfst in een wijden waterplas herschapen werd, in welks omgolving de terpen alsdan met moeite het hoofd omhoog bleven houden, strenger van elkaêr gescheiden dan de oasen in een zandwoestijn. De afdamming van den Rhijn, door drusus begonnen en door paullinus pompejus voltooid, had wel is waar eenige verbetering hierin te weeg gebragt; maar zij hield toch, de Waal vrijlatende, slechts éénen arm van den grooten stroom in bedwang, en werd ook voor dezen nog menigwerf te laag en te zwak bevonden. Dus zich den pas afgesneden ziende, leed het tot in 't laatst der Februarijmaand, eer adelhard den Hoogen Hof weder kon opzoeken. In dien tusschentijd had galba troon en leven ingeschoten, en otho en vitellius streden om de opvolging. Van lieverlede begon het merkbaarder te worden, dat de uitsterving van 't Julische Keizergeslacht de banden, die de Batauwers aan Rome verbonden, vrij wat losser had gemaakt: een geest van onvergenoegdheid met het uitheemsch gezag en van ontwaakte vrijheidszucht straalde in veler woorden en handelingen door. Adelhard zelf, toen hij nu met eigen oogen de afpersingen en geweldenarijen aanschouwde, die zijne landgenooten van de Romeinsche magthebbers te verduren hadden, werd onwillekeurig van dag tot dag koeler voor zijn tweede vaderland, terwijl daarentegen de gehechtheid aan het eerste en eigenlijke in dezelfde evenredigheid weder bij hem boven kwam, en het mededoogen met de verdrukten zich dus ook hier bewees als een magtigen hefboom voor elk regtschapen menschelijk hart.
Niet dan noode door heinric ontvangen, begreep de jongman, dat de zaak, hoe dan ook, tot eene beslissing diende gebragt te worden, en marde hij dus niet langer met de schoone holda van haren vader ten huwelijk te verzoeken. Of deze, indien hij 't vermogt had, hem niet met zijn aanzoek duizend mijlen ver zou hebben weggezonden, laten we dáár; maar hij had zijne dochter zeer lief - hij had genoeg bespeurd, dat zij over den jongeling anders dacht dan hij - en zoo besloot hij een middelweg te beproeven, die naar zijne meening goede kans aanbood op een gewenschten uitslag.
‘Sinds lang’ - zeide hij norsch - ‘heeft de wakkere walraven holda ter vrouwe begeerd. Hij ware mij liever dan

{==274==} {>>pagina-aanduiding<<}
een die de veldteekenen van het dwingelandsche Rome gevolgd heeft. Opdat ge u echter niet over ongelijk beklaagt, stel ik u beide hetzelfde beding. Mijn trouwe Vechter is nog altijd ongewroken gebleven. De oer, die hem gedood heeft, moet op de eene of andere hoogte den vloed zijn ontkomen; want eerst gisteren nog heb ik hem bij den Beverpol gezien. Hij was te ver af en te schielijk weg, dan dat ik iets tegen hem kon ondernemen; maar vergist heb ik mij niet, want aan zijne groote hoornen ken ik hem uit duizenden. Welnu dan, wie van u tweeën mij die hoornen brengt, en daarbij de gezette huwelijksgave aan te bieden vermag, die, en geen ander, wordt holda's bruigom. Ik vertrouw haar dan aan een jager, in wiens hut het wild niet hoeft te ontbreken. Ge hebt nu mijn voorstel gehoord -’
‘Ik neem het gaaf aan,’ sprak adelhard bedaard.
‘Goed! - dan ga ik nu dadelijk ook uw mededinger er van verwittigen. Morgen moogt ge met den wedkamp aanvangen.’
Daarmeê verwijderde zich de oude weiman; zijn gelaat echter verried wel eenige teleurstelling. Dat hij adelhards jagtkunst niet al te gering meer durfde schatten, weten we reeds; maar hij maakte toch nog al vaste rekening op walravens meerdere sterkte en ondervinding, en nu beviel 't hem in geenen deele, dat de ander zóó luttel tegen zijn gunsteling scheen op te zien. Maar - de bal was eenmaal zijne handen ontglipt, en men moest afwachten, welken kant hij rollen zou.
's Anderen daags vroeg bevond adelhard zich bij den Beverpol. Een kleine arm of zoogenoemde strang van den Rhijn, door de rivier bij eene lang verledene verandering van haren loop achtergelaten, en door drusus buiten zijnen dijk gehouden, was door de vernuftige dieren, die aan de plek hunnen naam gegeven hadden, afgedamd, en had alzoo eene waterkom gevormd, in wier bed, doch niet verre van den oever, zij hunne koepelvormige winterwoningen hadden opgeslagen. Die twintig of vijf-en-twintig hutten waren niet het éénige blijk hunner aanwezigheid; want, behalve dat men hunne bruinhairige gedaanten met de korte geschubde staarten in volle bedrijvigheid door 't water zag plompen, was ook het meirtje, hoezeer anders te midden van uitgestrekte bosschen gelegen, in zijne naaste omgeving geheel kaal geworden, door-
{==275==} {>>pagina-aanduiding<<}
dien de elzen, wilgen, berken en esschen, welke dáár te voren hun lommer plagten te spreiden, reeds lang door de tanden der bevers waren afgeknaagd, die, zich van de schors voor hun voedsel en van de stammen voor hunne dammen en woningen bedienende, alleen de stompen in den grond hadden gelaten.
't Is nu al heel wat jaren geleden, sinds de laatste bever, die op Neêrlandschen bodem omzwierf, werd neêrgeschoten, en deze was niet eens meer een inboorling, maar een overlooper uit den vreemde, wiens verschijning even eenzaam als zeldzaam was. Wij voor ons zouden dus het ons ongewoon geworden schouwspel van een beverdorp met meerder belangstelling gadeslaan dan adelhard, die, zonder op de dieren of hunne verblijven veel te letten, zich hier enkel zocht te orienteren, hoe hij zijne vervolging van den aueros het best zou inrigten. Zijn plan was spoedig gemaakt, en voerde hem zuidwaarts het bosch in.
De geheele voormiddag verstreek, zonder hem nader tot zijn doel te brengen. Hij was den Rhijndijk overgestoken, en kruiste thans her en ginds door 't nog altijd bladerlooze geboomte der onbezochte Binnen-Betuwe, nu en dan wel een spoor van stierenhoeven ontdekkende, doch die niet versch genoeg waren om hem van de nabijheid der begeerde prooi te vergewissen, en evenmin hem de vaste zekerheid geven konden, dat ze juist van dien oer, dien hij zocht, herkomstig waren. Eindelijk echter deden zich nieuwere sporen op, en bragten den ietwat gezonken ijver des jongen jagers aanstonds weêr op de vorige hoogte. Zorgvuldig volgde hij de welkome teekenen, en tot zijne blijdschap behoefde hij zich niet lang daarmeê te vermoeijen, eer een dof gebrul zijn scherp gespitst oor bereikte. De geluiden drukten toorn en woede uit, doch ze maakten adelhard zóó weinig bevreesd, dat hij nu veeleer als een pijl voortschoot, ten einde hij zijne vondst niet weder verliezen mogt.
Zonder het dier ooit te voren gezien te hebben, had hij er, toen hij 't in 't oog kreeg, slechts een enkelen blik op te werpen om zich te overtuigen, dat hij niet ongelukkiger wijze een anderen oer dan dien van heinric achterhaald had. 't Was ten minste verre van waarschijnlijk, dat twee zulke zeldzaam voorkomende monsters van 't zelfde ras zich juist in ééne

{==276==} {>>pagina-aanduiding<<}
buurt zouden ophouden. Doch ook de grimmige wanklanken, die de kolos uitstiet, lieten zich thans gemakkelijk verklaren; want het bleek, dat walraven zijnen medeminnaar reeds was vóór geweest, en op dit pas met den oer in een kamp op leven en dood was gewikkeld. Hij was daarbij echter geenszins de bovendrijvende partij; want terwijl zijn priem de huid zijns vijands slechts ligtelijk had opgereten, had deze hem met zijne horens overhoop geworpen, en scheen juist van zins hem den genadestoot toe te brengen, toen de wèlgemikte werpbijl, waarmeê adelhard zich voorzien had, over den gevallene heen flikkerde, en den stier midden tusschen de slagvaardige hoornen treffende, diep in 't voorhoofd steken bleef. De gewonde boschbewoner sprong met al zijne vier pooten te gelijk van den grond, liet nog eenmaal een ijzingwekkend geloei hooren, waar de bodem van dreunde, en zeeg na dit uiterste krachtsbetoon stervende neêr.
Adelhard vloog toe, en terwijl hij, om aan de wreede doodsworsteling een einde te maken, het dier een speer door den hals dreef, poogde walraven zich op te rigten, 't geen hem, zoo zwaar gekneusd en gekwetst als hij was, niet dan met moeite gelukte. Hij uitte een dof gegrom, 't geen voor dank gelden moest, maar inderdaad veel meer geleek naar een toornig morren over de geleden nederlaag en de verbeurde schoone. Zijne meer voorspoedige partij sloeg in den roes der blijdschap daar weinig acht op, en haastte zich om met de uit de wond getrokken bijl den kop zijns slagtoffers van den romp te scheiden, ten einde dien als onweêrsprekelijk bewijs zijner zege aan holda's vader aan te bieden. Het vleesch mogt heinric, zoo hij wilde, straks of morgen afhalen; want de jongeling, vol verlangen om zich aan zijne geliefde als haren wettigen verloofde te vertoonen, gunde zich geen tijd tot langer vertoef. Ook hoopte hij door een spoedigen en snellen aftogt het lastige gezelschap van walraven kwijt te raken, waarin hij echter niet slaagde; want deze, schijnbaar door den drang van zijn erkentelijkheidsgevoel daartoe genoopt, strompelde wat hij kon om zijnen redder ter zijde te blijven, en adelhard was te goedhartig van aard om eene zóó geheel uit het veld geslagene tegenpartij nog meer te vernederen door hem met zijnen vluggen tred wijd achter zich te laten. Zelfs had hij met geweld een onwillekeurigen schaterlach

{==277==} {>>pagina-aanduiding<<}
ingehouden, toen de verwonneling zijn ontleend hoornenpaar, 't geen hem tegenover 't aangeborene van den oer zóó luttel gebaat en in den strijd hem begeven had, zorgvuldig weder opzette.
Al gaande weg hield walraven telkens bij den ander aan, dat hij toch den afgehouwen stierenkop voor hem dragen en hem zoodoende ten minste eenige wederdienst bewijzen mogt. ‘Wel, man! ge hebt genoeg aan uzelven te dragen,’ antwoordde adelhard losweg; maar, behalve dat hij een aanbod, om 't welk aan te nemen hij al zeer gemakzuchtig moest geweest zijn, inderdaad dwaas vond, koesterde hij bovendien eenig mistrouwen nopens de bedoelingen, waarmeê dat aanbod geschiedde, en meende hij, dat de reus misschien wel eens gereeder kon zijn om dien kop over te nemen, dan af te geven, en, eens in 't bezit daarvan, voor regtmatig eigenaar kon willen doorgaan.
Inmiddels waren zij bereids tot bij de plek gekomen, die toenmaals als de Thonreberch bekend stond, en nog tegen woordig met geringe afwijking de Donderberg genoemd wordt. 't Is nu een laag, vlak korenveld - niets meer; destijds echter hadden onze voorvaders hier te midden van een hunner aêloudste en dies als heilig vereerde wouden of Baren een kleinen, reeds lang uit der nazaten heugenis weggewischten heuvel opgeworpen, en zich daarop van groote steenen een ruwbewerkt altaar gesticht. Een majestueuze eeuwenheugende eik, aan den voet der hoogte wortelend, strekte zijne breede armen beschermend over dat altaar heen, 't geen, even als de boom zelf, aan thonre, den God des hemels - den thor der Skandinaviërs - was toegewijd. Ook de gewone heilige waterkom - het Loo, gelijk ze in de landtaal heette - ontbrak hier niet: ze was ter andere zijde van 't altaar in den grond uitgediept. Bron en eik en altaar waren voorts in 't vierkant omsloten door eene van wilgentakken gevlochten heining of Hege, terwijl het alzoo gevormde perk almede voor heilig gerekend, en deswege als wijkplaats, waarop de Godsvrede rustte, met den naam van Vrijthof bestempeld werd. Nog zag men even buiten de hege, door een tweeden slechts weinig lageren eik beschaduwd, de hut, waarin de priesterlijke wachter huisde, die ter eere van den Dondergod het

{==278==} {>>pagina-aanduiding<<}
vuur, welks gebruik allereerst door hem zou zijn uitgevonden, op zijnen altaar brandende hield.
Onze twee wandelaars gingen de hege digt voorbij, toen adelhard onverhoeds over een boomwortel struikelde, die even boven den grond uitstak; en daar de ietwat plompe trofee - dien hij niet losliet - hem in zijne bewegingen belemmerde, viel hij met zijne gansche zwaarte tegen de heining aan. Oud en wrak als ze was, kraakte en knapte ze onder hem; en, hoe schielijk hij ook weêr op de been wezen mogt, zijn mispas liet een duchtige breuk in de heilige omtuining achter. Gelukkig voor hem was de priesterwoning aan den tegenovergestelden kant gelegen, en werd de priester door 't een of ander van 't geen daarbuiten omging afgetrokken: althans hij kwam niet te voorschijn om den onwillekeurigen heiligschenner op zijne euveldaad te betrappen. Walraven echter sloeg met geveinsde of wezenlijke ontsteltenis de handen zamen, en riep zóó luide alsof hij verlangde dat de altaarwachter hem hooren zou: ‘Wee ons! welk onheil hebt ge daar aangerigt!’
‘Zoo'n overgroot toch wel niet,’ zeide adelhard glimlagchend. ‘'t Is zonder opzet geschied, maar de schade is ook ligt te herstellen. Met een twijg of wat is alles verholpen.’
‘Maar ge zult alevel uw beste paard aan thonre moeten offeren, zoo ge den vertoornden God verzoenen wilt. Anders, vrees ik, zult ge zijne hege niet straffeloos hebben aangerand.’
‘Indien hij een God is, walraven!’ sprak de jonge Centurio, terwijl hij rustig zijnen weg begon te vervolgen, ‘moet hij alwetend genoeg zijn om mijne onschuld te erkennen, en regtvaardig genoeg, om geen onschuldige leed te doen. Ik voor mij zie er dus geen de minste noodzaak in, om hem voor een diergelijk vergrijp eenig offer te brengen.’
‘Mij dunkt, adelhard! gij spreekt in allen gevalle te oneerbiedig van den vreeselijken Wagenmenner. Hoorde hij u, hij zou zijnen mortelhamer naar u kunnen slingeren.’
‘Dat er een God is die ons hoort, weet ik, en dat we voor Hem nooit genoeg eerbied kunnen hebben, hou ik even zeker. Maar of uw thonre daarom veel van u of mij verneemt...’
‘Ik zie wel, ge hebt in Rome geleerd de Goden van uw

{==279==} {>>pagina-aanduiding<<}
volk te verachten. Die van onze vreemde verdrukkers zullen u beter behagen.’
‘Evenmin. 't Zij ze door Romer of Batauwer gediend worden, ik kan mij nu eens voor al zoo'n tal van Goden niet verbeelden. Zoo zij bestonden, denk ik dat de wereld, die zij te regeren hadden, gaauw in duigen zou liggen; want het zou er dan wel meê gaan als met ons menschen: zóóveel hoofden, zóóveel zinnen.’
‘Foei toch, makker! gij slaat lasteringen uit, die mij 't hair schier te berge doen rijzen. Hoe, zoo de magtige thonre nu eens in zijn rooden baard blies, en een storm deê opsteken, waarin hij u onder een zijner eiken verpletterde?’
‘Daar ben ik niet hard bang voor, walraven! Maar we kunnen van dat gesprek wel uitscheiden, als 't u zóó ergert. Laat ons dan liever maar wat aanstappen.’
Slechts weinige, en zeer onverschillige, woorden werden er nu verder tusschen de beide wandelaars gewisseld. Adelhard was zeer tevreden, toen hij den ander vaarwel kon zeggen, en ijlde op vleugelen der min naar heinrics hut. De hoornen van den oer - want de eerlijke Batauwer dacht er zelfs niet aan om een eens gegeven woord, al was 't niet naar zijn zin uitgevallen, ook maar te beknibbelen - voerden den overgelukkigen jongeling in de opene armen zijner holda.

V.

Niet zóó voetstoots evenwel zou de gewezen Romeinsche soldenier den kostelijken prijs hebben gewonnen. Dat had hem walraven toegezworen: walraven, die, toen de volgende ochtend aanbrak, reeds in de vroegte zijne hut uitsloop, en zich van nieuws naar den Thonreberch op weg maakte. Hij vond den dienaar van thonre bij zijn haardvuur: een oud man met een langen sneeuwwitten baard, wiens grof linnen onderkleed en broek van schapenvacht, nevens zilveren halsketen en armringen, hem aanstonds als een persoon van aanzien onder de zijnen kenmerkten. Tegenover hem zat een aankomende knaap, die door zijnen priesterlijken bloedverwant, wiens eigen echt vroeg ontbonden en kinderloos gebleven was, in huis was genomen, om hem eerst tot handlanger en naderhand tot opvolger te strekken, en die met dien

{==280==} {>>pagina-aanduiding<<}
eerbied voor meerbejaarden, welke hem van kindsbeen af was ingescherpt, zijne plaats onverwijld aan den bezoeker inruimde.
‘Vader luipo!’ begon deze op half eerbiedigen, half vertrouwelijken toon, ‘hebt ge reeds ontdekt, hoe zeer uwe gewijde hege gisteren is geschonden?’
De priester knikte toestemmend, en zag hem vragend aan.
‘Welnu, dat's geen toevallig ongeluk geweest, zoo als ge misschien gedacht hebt, maar bare moedwil. Zekere adelhard is er de schuld van, die vroeger 't brood onzer dwingelanden gegeten heeft, doch nu door hen is afgedankt, en in de Batauwe rondzwerft. Ik ontmoette den knaap op de jagt, en daar we éénen weg uit moesten, kwamen we zamen hier voorbij. Maar zoodra had hij 't altaar niet gezien, en gehoord voor wien 't gebouwd was, of hij begon uit al zijne magt op onzen grooten thonre te schimpen; en toen ik hem den ongewasschen mond met mijne vuisten dreigde te snoeren, werd hij zóó boosaardig, dat hij onder gruwelijke vervloekingen den tuin intrapte. Eer ik hem straffen kon, had hij zich uit het voetzand gemaakt, en voor klikspaan te spelen woû er toen eerst bij mij niet in. Doch nu bekroop heden nacht mij de vreeze, dat thonre's wraak den heler niet min dan den steler zou treffen; en zoo ziet ge mij herwaarts gedreven, vader luipo, niet door eenige zucht tot verraderij, maar enkel en alleen door mijn ontzag voor de heilige Goden.’
De priester had aandachtig toegehoord, en eene wolk van kwalijk verkropte grimmigheid verduisterde het buitendien niet heldere of zachte gelaat. ‘Waar houdt de heiligschenner zich op?’ vroeg hij aan walraven.
‘In de hut van den jager heinric. 't Lijkt wel: of hij met de verwijfde manieren, die hij den vreemden heeft afgezien, of met de snoode kunsten, die hij van hen mag geleerd hebben, de jonge holda betooverd hebbe; zóó bovenmatig en zóó halsstarrig is ze op hem verzot.’
‘Bij den gezegenden hamer mijns Gods! de wulp zal geene Batauwsche maagd meer verstrikken. Hij zal 't ervaren, dat de oude luipo nog magts genoeg heeft om een godenverachter zijne verwatenheid te doen boeten. Verzel mij naar den Hoogen Hof, trouwharte walraven! en gij, werenbert! draag zorg voor 't heilige vuur, tot ik wederkom.’

{==281==} {>>pagina-aanduiding<<}

't Is nog niet zóó onheugelijk lang geleden, dat men in de kom der meeste dorpen een open plek vond, door een overouden boom tegen zonnehitte en matigen regen beschut, en dat onder dien boom de belangrijkste dorpszaken door de naobers - gelijk men in de Betuwe plag te zeggen - met malkaêr werden afgehandeld. Zelfs nu nog is immers op menig dorp zulk een plek en zulk een boom overgebleven, en worden althans de praatjes van den dag dáár verteld en besproken. Wij gelooven vast, dat dit gebruik uit die langverloopen eeuwen dagteekent, toen elke veeljarige en statelijke boom als een voorwerp van vereering beschouwd werd. Ten minste, de wilde perenboom in 't midden van den Hoogen Hof, tot eene hoogte opgewassen zooals men tegenwoordig geen perenboomen meer kent, zou niet ligt met baldadige hand zijn bejegend; en ook hij reeds leende zich tot een weldadig dakscherm bij de beraadslagingen zijner terpers.
't Was dan ook naar dezen boom, dat de grijze luipo, door walraven gelijfstaffierd, zijn achtbaren tred rigtte. Hij behoefde dáár, gelijk hij wel voorzien had, niet lang alleen en dus werkeloos te blijven; want de komst van den priester was op den terp zulk een ongewoon verschijnsel, en stond meestal met zulke ongewone omstandigheden in verband, dat eene door bekommering versterkte nieuwsgierigheid welhaast alle hoofden der gezinnen, voor zoo verre zij niet, gelijk heinric, reeds ter jagt waren uitgegaan, om hem heen had verzameld. Slechts met eene naauw merkbare beweging van 't hoofd groette luipo de aankomenden, en bewaarde voor 't overige een ernstig zwijgen - 't geen niemand waagde te storen - tot er geene waarschijnlijkheid meer bestond, dat zich nog de een of ander bij de vergadering voegen zou.
‘Mannen der Batauwe!’ begon hij toen, en zijne woorden klonken met die doffe en gelijkmatige zwaarte waar ge de golven meê hoort klotsen tegen 't verwijderd strand: ‘de dagen dat luipo's naam onder de jongelingen zijns volks genoemd werd - dank zij den Goden! hij werd er met eere onder genoemd! - zijn van overlang voorbij. De zon mijns levens duikt ter kimme: de nacht genaakt. Het zij: ik klage des niet. Al sterve ik niet den schoonen dood der dapperen, hopen mag ik toch, dat thonre voor zóó trouw een dienaar de poort zijner Walhalla niet sluiten zal. Maar des klage ik, dat mijne

{==282==} {>>pagina-aanduiding<<}
grijsheid aanschouwen moet wat mijner jonkheid gespaard bleef: dat zij het opkomend geslacht moet zien ontaarden van die vrome en deugdrijke zeden, die wij mogten erven van onze vaderen. Wel moesten, helaas! ook zij den fieren nek reeds krommen in 't gareel der overmagtige vreemden, maar nooit echter werden zij aan de inzettingen van den eerwaardigen vóórtijd, nooit aan onze hooge Goden ontrouw. Wij daarentegen, wij nemen de weelde en wulpschheid, die onze overheerschers schandvlekken, van hen over: en of dit niet genoeg ware - wij, o gruwel! beginnen de uitheemsche Godheden eere te bewijzen, en onze eigene te minachten. Reeds stijgt de rook onzer offeranden zeldzamer naar hunne hemelwoning opwaarts: reeds... maar wat zoeke ik meer? het feit, dat ik u kom melden, waarvoor ik regt van u kom eischen, spreekt sterker dan al wat ik nog noemen kan: - mannen der Batauwe! de hege van uwen magtigen thonre is ontheiligd, is door een uit uw midden ontheiligd: de voet van een onverlaat, die 't brood uwer gastvrijheid eet, heeft haar smadelijk durven vernielen!’
De redenaar had uitgesproken. Kunstig had hij, om de gemoederen zijner hoorders op te winden, waarheid en verdichting ondereen gemengd, door het verwijt van Romeinsgezindheid, 't geen den Batauweren elders misschien niet zonder grond ware voorgeworpen, ook op deze nog tamelijk onbedorvene streek over te brengen, en het vermeende wanbedrijf van éénen énkele tot maatstaf voor allen te misbruiken. Toen hij dat wanbedrijf verhaalde, doorliep een onwillekeurig gemurmel van verontwaardiging den ganschen kring, doch werd oogenblikkelijk door eene diepe stilte vervangen. 't Duurde eene geruime wijl, eer iemand zich bewoog. Eindelijk traden de oudsten der terpers naar malkander toe, zonderden zich van de overigen af, en staken zacht fluisterend de hoofden zamen. Zij schenen 't vrij spoedig ééns te zijn, hoe in dezen te handelen, en een hunner, de bedaagdste onder de bedaagden, wendde zich tot den priester met de woorden:
‘Ons is eene smet aangewreven, die wij hoe eer hoe liever wenschen uit te wisschen. - Wie is de vloekwaardige dien gij bedoelt? en wie zijn zijne beschuldigers?’
‘Mij is hij onbekend van aanzien en van afkomst. Zijn

{==283==} {>>pagina-aanduiding<<}
beschuldiger echter, die hem adelhard noemt, staat hier.’ En hij wees hen op walraven.
De getuige scheen bij den patriarch van den Hoogen Hof niet zóó veel vertrouwen te hebben als bij den priester: althans hij zag hem aan met zulk een gestrengen ernst, dat walraven de anders zóó vrijpostige blikken tegen wil en dank moest neêrslaan. Vervolgens keerde de woordvoerder in den ring der Graauwen - eene benaming, die aan de latere Graven hunnen oorsprong gaf - terug, en het gemompel begon op nieuw. De zaak was echter ook nu in korten tijd afgedaan, en ditmaal waren 't de twee jongsten van de ouden, die zich als afgevaardigden van den raad naar de woning van heinric begaven. De Germaansche regtspleging toch bragt mede, dat de aangeklaagde zich in eigen persoon voor de vergadering des volks moest verdedigen.
Hunne boodschap kwam adelhard niet ten eenemale onverwacht. Hij hield, onderwijl holda heur huiswerk verrigtte, zich aan de deuropening bezig met het vervaardigen eener teenen horde, waarop hij, om heinric te voldoen, met behulp van buurmans os - want de jager had er geen - den romp van den oer wilde t'huis halen, toen hij den priester, onder geleide van walraven, den terp zag optreden. Terstond giste hij dat het om hem te doen was, en verwittigde zijne holda van 't geen er gisteren gebeurd was en thans daarop scheen te volgen. Zij was met hem van oordeel, dat hij best deê zich achteraf te houden: immers 't bleef altijd nog mogelijk, dat luipo om eenige andere reden den Hoogen Hof bezocht, en dat juist de aanwezigheid van adelhard diens bevrijder op een denkbeeld brengen kon, 't geen hem anders niet ware ingevallen. Door een reet van den leemen wand hadden zij toen verder den ganschen gang der zaak bespied; en zoo ging adelhard nu, op alles voorbereid, met kalmen zin, die zich op zijn gelaat afspiegelde, zelf de gezanten te gemoet, en met hen mede. Holda moest achterblijven; want bij al de achting, die de Germaan voor de vrouwelijke kunne aan den dag leide, kende hij haar echter - ten ware zij, gelijk eene velleda, als tolk der Goden tot hen sprak - geene stem in zijnen raad toe.
De tegenwoordigheid van den gedaagde bragt meteen orde in het tot dusverre eenigzins ongeregeld tooneel, en ontwik-
{==284==} {>>pagina-aanduiding<<}
kelde het tot een wettelijke vierschaar. De priester en de graauwen stelden zich onder den boom, adelhard werd tegenover zijnen betichter vóór hen geplaatst, en de overigen sloten een halven cirkel om hen heen. Alsnu werd walraven opgeroepen om zijne aanklagt voor te brengen. Hij deed zijn verhaal gelijk hij 't aan luipo gedaan had, ofschoon hij bij wijlen begon te stameren, wanneer hij bij zijne booze verdraaijingen en verzinsels het onafgewende oog van den belasterde ontmoette. Die schuldbewuste aarzeling ontging geenszins aan de regters, met name niet aan hun eerwaardig hoofd; en toen dus de beurt nu aan adelhard kwam, vond hij een zeer welwillend gehoor. Hij sprak eenvoudig en onopgesmukt: zijn verslag nopens de toevallige schennis der hege bragt den stempel der waarheid meê. Ééne leemte nogtans bleef er in zijne verantwoording, welke hij te opregt was om te verhelpen: hij had zich, al was ook dit buiten kijf door walraven ver overdreven, toch vrij oneerbiedig over thonre's goddelijkheid geuit. Wèl bediende hij zich van 't regt, dat ook den rondborstigste, vooral tegenover een valschaard, vergund is, om namelijk niet zonder noodzaak álle waarheid te zeggen, en liep hij ietwat vlugtig over dit gedeelte van 't voorval heen; maar de priester, wiens waardigheid te naauw met die van thonre verbonden was, dan dat hij niet op den versmader zijns Gods bijkans even fel gebeten zou zijn geweest als diens medeminnaar zelf, had de zwakke zijde van den redenaar te gretig opgemerkt, om ze onbekeurd door te laten, en er niet als een welkom wapen tegen hem gebruik van te maken.
‘Mannen der Batauwe!’ ving hij aan, toen adelhard geeindigd had en zijne woorden kennelijk een algemeenen gunstigen indruk hadden achtergelaten: ‘alhoewel de getuigenis van den abelen walraven zwaar bij mij weegt, zal ik desniettemin de eerste zijn om te erkennen, dat wat de jongman aanvoert, veel schijn van waarheid heeft. Dat hij echter over den geduchten thonre steeds met dien heiligen schroom, welke ons jegens hem betaamt, zou gesproken hebben - dáárop wil hij zelf, naar 't mij voorkomt, zóó sterk niet blijven staan, en ik van mijnen kant wil ook de taal der losse jonkheid niet op 't allerstrengste ziften. Daarom doe ik hem een voorslag, dien geen uwer zal misbillijken, en waarmeê hij zijnen

{==285==} {>>pagina-aanduiding<<}
aanklager den mond stoppen, en mij en ons allen bevredigen zal. Hij wijde aan thonre een offer: ook het kleinste - een valk reeds - zal genoeg zijn: hij toone slechts met daden, dat, wat zijn mond ook miszegd hebbe, zijn hart daarvan niet weet.’
Adelhard, zich aldus door priesterlist verschalkt ziende, beet zich op de lippen. Aller oogen waren op hem gerigt. Een poos bedacht hij zich, een oogenblik weifelde hij: 't was vergefelijk, want bij de keuze, die hij te doen had, stond zijn leven op 't spel: een leven, dat voor hem nog pas door 't bezit zijner holda dubbele waardij had verkregen, en dat hij ook om de smart, die haar zou doorgrieven, niet roekeloos mogt wegwerpen. Toch duurde die zelfstrijd niet lang: zijne fiere leest verhief zich te gelijk met zijn fier en regtschapen gemoed, toen hij stoutweg verklaarde:
‘Ik kan mij voor geenen God buigen, dien ik voor geen God houden kan.’
De priester strekte met schijnbare ontzetting zijne handen naar omhoog, en sloeg ze zamen. De graauwen gaven met verschillend gebaar blijk van hunne afkeuring en verontwaardiging. De jongeren, nog niet gewend zich in te houden, bazuinden hunne gramschap in luidruchtige kreten uit. Walravens houding en gelaat, eerst neêrslagtig en bekommerd, teekende nu hoogmoedigen triomf.
De wenk der oudsten bragt het rumoer tot bedaren, en verschafte hun gelegenheid om van nieuws met elkander te raadplegen. Toen zij beslist hadden, trad uit hun midden de hoogbejaarde dietmar een weinig voorwaarts, en sprak op een toon, waarin regterlijke stroefheid met vaderlijke meêdoogendheid kampte:
‘Jongman! waar gij zelf belijdt den God uwer vaderen verzaakt te hebben, en gij daarteboven ook de roekelooze redenen, die u hem aangaande te laste gelegd worden, niet ontkent of intrekt, dáár kunnen wij onmogelijk gelooven, dat ge zijne hege zoudt hebben ontzien. Uw enkel woord mag, terwijl alles tegen u is, niet gelden boven de stellige getuigenis uws aanklagers, door het feit zelf gestaafd. Eenparig daarom houden wij u schuldig. Welke straf u beidt weet gij, zoo ge anderzins ook niet de wetten van uwen stam uit uw geheugen hebt verbannen. De man onder ons, die eene den Goden

{==286==} {>>pagina-aanduiding<<}
gewijde plaatse schendt, wordt ten zoenoffer geboden aan den God, jegens wien hij de schennis bedreef. Voor ons nogtans - geen haat of veete heeft onze regtspraak bestuurd, maar alleen de vreeze der Goden: hierop gerust, leveren wij u aan den dienaar der Goden over, dat hij ons vonnis aan u ten uitvoer legge.’
Adelhards hart kromp onwillekeurig zamen bij de gedachte aan 't verschrikkelijk lot, 't geen hem aldus werd aangekondigd: nog te meer, wijl reeds de naastvolgende weekdag een Thonredach was, en dus ongetwijfeld tot de offerplegtigheid, die hem 't leven kosten moest, bestemd zou worden. Gewoon echter aan zelfbeheersching, gewoon ook om den dood onder de oogen te zien, bleef hij, hoe 't van binnen bij hem stormen mogt, van buiten onbewogen. ‘Eerbiedwaarde Oudsten mijns volks!’ zeide hij met vaste stem: ‘zij de schijn ook tegen mij, ik sterf onschuldig. Doch, gij hebt gesproken. Hier zijn mijne handen: dat de priester ze binde.’

VI.

Zelfs toen de veroordeelde onder geleide van twee mannen, die hem ook 's nachts in luipo's hut zouden bewaken, was weggevoerd geworden, had zijne verloofde tot zijne groote verwondering niets van zich laten zien of hooren: geen smartelijke kreet had in zijn oor weêrklonken, geen afscheidsblik of groet had zij ook maar getracht hem toe te werpen. Doch holda wist, dat hare eigene tusschenkomst niet in 't allerminste baten zou, en daarentegen had zij bereids een plan beraamd, welks vermoedelijke goede uitslag hare angstvalligheid merkelijk lenigde, doch waarvan zij zelfs niet door eene al te openlijke deelneming in adelhards lot voor de ontwerpster mogt worden aangezien. Dat plan had zij evenwel in geenen deele gebouwd op de voorspraak haars vaders, van wien zij veeleer verwijtingen over hare onberadene liefde voor den snooden godenverachter te gemoet zag, maar op een invloed, die in allen gevalle ongelijk magtiger was dan van den ouden jager.
Deze, met den avond huiswaarts gekeerd en onderweg van 't gebeurde onderrigt, had zijne dochter eerst, gelijk zij verwacht had, op zijne ruwe manier berispt, en toen op zijne

{==287==} {>>pagina-aanduiding<<}
ruwe manier getroost, waarna hij met die stompzinnigheid, welke een eenzijdige ligchaamaarbeid verwekt en de ouderdom soms versterkt, in een gerusten slaap was gezonken. Trouwens, holda had met vrouwelijke list daaraan het hare toegebragt door den schijn aan te nemen, alsof zijne redenen haar werkelijk in een betere stemming gebragt hadden. Maar in den laten avond - ofschoon wij zeker bij ónze dagverdeeling het uur nog niet laat zouden noemen - toen zoo in de hut als op den terp geen ander geluid dan de ademhaling van slapenden meer gehoord werd, verliet adelhards bruid, met een gang zóó zacht, dat heur voet naauw een blaadje zou gekreukt hebben, heure woning, en rigtte heure schreden naar de Pol.
't Was wel geen stikdonkere, maar toch ook bij lange na geen heldere nacht. Niet dan flaauw kon men den toren der Waarzegster in de zwarte schaduwen onderscheiden. Maar holda kon niet ligt verdolen of zelfs een mistred doen op een pad, waarvan de kleinste kronkeling of oneffenheid haar bekend was. Toen zij tot aan den rand der gracht genaderd was, was het of daar plotseling een gekerm als van een klein kind uit het water opsteeg. Bij al haren moed had de schoone holda toch een meer dan vrouwelijke kloekhartigheid moeten bezitten om bij zulk een geluid op zulk een tijd niet van schrik te verstijven, in geval dat geluid van iemand anders dan van haar zelve ware voortgekomen. Dan, het nagebootste gekerm - waarnaar niemand ooit eenige navraag doen zou, wijl het door 't volksbijgeloof aan den Nikker of Watergeest werd toegeschreven - was juist het voorlang door haar aangeleerde sein, waarmeê zij de Wijze Vrouw van hare komst verwittigde, en waarop deze haar met hare aak kwam afhalen.
Zeven of acht jaren mogt holda oud zijn geweest, toen zij eens in de bosschen was verdwaald geraakt, en, door de haren vruchteloos nagespoord, nog te middernacht - gelukkig een maanlichte zomernacht - vol vrees voor de wilde dieren en bitter schreijende onder een boom nederzat. Dáár had haar irmfriede de waarzegster, die juist uitgegaan was om tooverkruiden te zoeken, ter goeder ure aangetroffen, en haar ongedeerd bij hare ouders teruggebragt. In de gewijde maagd waren, spijt de hooge waardigheid die zij bekleedde, alle vrouwelijke gevoelens niet uitgedoofd, en zoo had zij niet

{==288==} {>>pagina-aanduiding<<}
kunnen nalaten zich aan het door haar geredde en daarbij ongemeen aanvallige kind te hechten, terwijl dit zich weêrkeerig tot de vriendelijke weldoenster, die haar in den uitersten angst als eene goede Elvinne verschenen was, door een soort van heilige verknochtheid voelde aangetrokken. De afzondering inmiddels, welke de Wijze Vrouw, wilde zij haar ontzag niet verliezen, genoodzaakt was in acht te nemen, gedoogde geene drukke en doellooze bezoeken; zoodat zij ook hare kleine holda niet wel anders dan steelswijze bij zich kon ontvangen. Het wonen aan 't water, en holda's kinderstem, hadden haar als van zelf het reeds genoemde sein aan de hand gegeven. Zeker bleef er altijd dit vreemde in, dat eene vertrouwelinge der Goden zóó onachtzaam met een watergodheid omsprong, en, zonder zijne wraak te vreezen, haar spel met hem dreef; doch irmfriede behoorde tot die klasse van menschen, welke op sommige, misschien zelfs wel ernstige punten het loszinnige: ‘Wat is waarheid!’ zullen uitroepen, en ter zelfder tijd aan een onbeduidenden droom angstvallig blijven hangen. Haar geest was te veel ontwikkeld om ál 't valsche voor goede munt aan te nemen, te weinig om er zich geheel van te ontdoen. In de verrukkingen harer verbeelding meende zij soms werkelijk met de Goden om te gaan, en met hunne openbaringen begunstigd te worden; en toch schroomde zij ook weder niet om, waar 't haar gelegen kwam, openbaringen voor te wenden, van wier onechtheid zij zelve overtuigd was. In zulk een school onderwezen, kan 't ons niet zeer verwonderen, dat holda niet zóó erg als hare landslieden voor adelhards ongeloovigheid, waarvan hij bij haar al vroeger geen geheim gemaakt had, was teruggeschrikt; doch dit had zij bij irmfriede vóóruit, dat geen verjaard vooroordeel of eigenbelang haar
behoefden te weêrhouden, om, in plaats van bij 't verwerpen der dwaling te blijven staan, met adelhard tevens eenen, zij 't dan ook zwakken, schemer der waarheid te erkennen.
Daar de Wijze Vrouw zich al evenmin aan de leefwijze harer stamgenooten zóó strikt verkoos te binden, dat zij ook in hunne vroegtijdige nachtrust gedeeld zou hebben, liet hare boot, door haar zelve geroeid, zich ook ditmaal niet lang wachten. Weldra zat holda naast de achtbare matrone, in wie zij, alschoon bij nader kennismaking en rijper leeftijd de

{==289==} {>>pagina-aanduiding<<}
eerbied een weinig verflaauwd was, toch met volle regt eene moederlijke vriendin mogt waardeeren, en voer, een der riemen hanterende, met haar naar haren toren terug. Dat adelhard, zelfs indien walravens aantijging waarheid behelsd hadde, dan nog in irmfriede's oogen juist geen doodmisdaad zou gepleegd hebben, en dat zij zich dus ook niet ongezind betoonen zou om hem te helpen, was bij haren door ons beschreven godsdienstigen denktrant niet moeijelijk te voorzien: wat echter daarover tusschen de beide vriendinnen verhandeld en besloten werd, zullen wij, om in geen nuttelooze herhalingen te vervallen, onze lezers uit het vervolg van ons verhaal zelven laten opmaken.
De Thonredach was aangebroken, die evenwel - want het feest van thonre viel eerst in Mei - onder andere omstandigheden geen eigenlijke vierdag zou geweest zijn, maar het nu alleen werd doordien men den zoen der beleedigde Godheid niet ligtvaardig mogt uitstellen. Nagenoeg alle terpers van den Hoogen Hof, groot en klein, hadden zich rondsom den Thonreberch verzameld. Walraven drong naar voren, om zijn leedvermaak met volle teugen te genieten: holda stond achteraf in ademlooze spanning: haar vader hield zich digt bij haar, en zag haar van ter zijde niet zonder onrust aan: dietmar, die aan 't hoofd der Graauwen bij den ingang der omheining, welke naar 't altaar geleidde, had post gevat, staarde met een ernst, die aan treurigheid grensde, voor zich heen: onder den grooten hoop had de nieuwsgierigheid boven alle andere, betere of slechtere, gevoelens de overhand. Daar werd adelhard geboeid tusschen zijne twee bewakers voorgebragt: de priester volgde. Zwijgend schreden zij de hege door, beklommen den heuvel, en stelden zich nevens 't altaar. De priester haalde 't offermes te voorschijn: holda sidderde.
‘Vertoef, zoo gij den wil der Goden eert!’ sprak op eens eene plegtige, eenigzins holle vrouwenstem, en eene lange gedaante trad van achter een breeden lindenstam uit het woud te voorschijn. Om hare leden plooide zich een hagelwit gewaad, vastgesnoerd met een koperen gordel: een scharlakenroode mantel golfde daarover heen: de voeten waren ongeschoeid. In lange tressen hing het eenmaal ravenzwarte, nu graauwende hair over heure schouders: heure trekken waren bleek en vermagerd, de mond tandeloos en ingevallen; maar

{==290==} {>>pagina-aanduiding<<}
geen nevel des ouderdoms had zich nog op die flikkerende zwarte oogen gelegerd, tot wier scherpen doordringenden blik slechts weinigen den hunnen waagden op te heffen.
Ook ditmaal werd hare verschijning met ontroering aangestaard, en haar bevel zonder wederspraak gehoorzaamd. Niet evenwel dat zij dit hoog opgevoerde gezag énkel aan hare persoonlijkheid had te danken: eerst en meest had de waan, dat zij in verkeer stond met de heilige Goden, het haan geschonken; doch even daardoor was zij dan ook zelve bijkans tot een voorwerp van aanbidding geworden. Van daar dat, zoodra de terpers haar zagen, menig hunner 't geweten klopte, dat zij niet, alvorens over eene zóó zwaarwigtige zaak te besluiten, de orakeltaal der Goddelijke hadden ingeroepen. Minst van allen deelde de priester in dit zelfverwijt of dien eerbied: eensdeels misschien om gelijksoortige redenen, als waarom cicero zich verwonderde, dat de eene waarzegger den ander zonder lagchen kon ontmoeten, anderdeels zeker uit afgunst, wijl zijn invloed door den haren zóózeer werd verkort. Maar hij wist dat die invloed gehéél verloren, en zijn ambt zelfs verbeurd zoude zijn, indien hij geen even diep ontzag huichelde als al de overigen bezielde.
De Wigchelares was naderbij getreden, en stond nu te midden der haren tegenover den altaar. Zij had heuren mantel achterover geworpen, en strekte den regterarm uit om eene stilte te gebieden, die dáár reeds heerschte, maar op heuren wenk tot eene grafstilte werd.
‘Wat heeft de moeder haars volks misdreven,’ - dus hief ze aan - ‘dat de mannen der Batauwe haar vergeten, als ware zij reeds uit de rij der levenden weggevaagd? Heeft zij de nachten geweigerd te doorwaken, wanneer 't gold hunne belangen aan de bewoners der Walhalla voor te dragen? Of zijn heure raadgevingen verwerpelijk bevonden? heure voorspellingen gelogenstraft door de uitkomst? Wie 't kan aanwijzen, spreke!’
Zij zweeg; doch allen zwegen met haar. Met een oog, vlammend als dat van den adelaar, die zich eene prooi opspeurt, staarde zij een poos de vergadering rond: toen zij echter nergens eenige zucht tot verzet, maar overal de demoedigste onderwerping ontwaarde, werd de uitdrukking van heur gelaat

{==291==} {>>pagina-aanduiding<<}
allengs zachter, en zij vervolgde op een toon, die inderdaad de toon eener moeder heeten mogt:
‘Irmfriede kán op heure kinderen niet toornen. Moeijen zij zich heurer zorge niet, zij vermag die zorge niet te verzaken: laten zij heure hand los om ten verderve te rennen, zij moet hen terugtrekken van den rand der steilte: ook het strengste woord, dat heure lippen spreken, geeft heure liefde haar in 't hart. Dáárom is zij ook thans, alschoon heure kinderen aan haar niet dachten, bij de Goden voor hen te rade gegaan. In 't geheimvol zwijgen van den middernacht is tot háár de stem van den hoogen thonre gekomen. ‘Ga,’ sprak hij, ‘en zeg uwen volke aan: Schuldeloos bloed is eene smet op mijnen altaar: mijne gramschap wordt er niet meê gezoend, maar gesard. Laat hen mijne hege wat naauwlettender gadeslaan: eene breuke zullen zij er aan bevinden, geene schennis.’
Zij zweeg op nieuw: dezen keer echter bleef hare rede niet onbeantwoord. ‘Voorwaar, eerwaardige Vrouwe!’ riep de grijze dietmar, en te gelijk ging hij reeds met een drift, die men van zijne jaren niet gewacht zou hebben, op de gehavende plek der hege toe: ‘dàt hebben wij grovelijk verzuimd. Den Goden en u zij dank, dat wij nog bij magte zijn onze beklagelijke onbezonnenheid te herstellen!’
De Graauwen volgden hunnen opperste, en vingen te zamen met hem het onderzoek aan, waarvan voor adelhard dood of leven afhing. Eerst werd het in den grond nog zigtbare voetspoor - toen het gebroken hout op 't allerzorgvuldigst geschouwd, en nadat zij vervolgens met gedempte stem malkaêr hun gevoelen hadden meêgedeeld, keerde hun woordvoerder zich tot de vergadering, en zeide met blijkbare voldoening:
‘Wij verklaren éénparig en volmondig, dat de hege niet is stuk getrápt, maar enkel en alleen stuk gevállen.’
‘Wat liet zich thans ook anders verwachten?’ viel ijlings de priester luipo in, wiens wrok de vrijspraak des godensmaders niet verduren kon, en des op een middel zon om den indruk dier zóó te onpas komende verklaring te verzwakken. ‘'t Geen de groote thonre zelf door den mond zijner begunstigde dienares ons verkondde, hoe had dat ooit onwaarachtig kunnen blijken? Maar desniettemin - met oorlof der achtbare Vrouwe, wier wijsheid ik gewis meer dan iemand

{==292==} {>>pagina-aanduiding<<}
huldig, zij 't gezegd - de verbrijzeling der hege is niet de éénige verdenking, die op dezen jongman drukt; ja 't is geen verdenking, maar zijne eigene onbewimpelde belijdenis, dat hij de Goden van zijne en onze vaderen niet dient noch ook dienen wil. En behoort hij dan nu toch niet reeds een zóó razende verwatenheid met zijn leven te boeten?’
‘Neen, priester!’ antwoordde dietmar rondweg. ‘Onze wetten gebieden ons niet te straffen wie vreemde Goden eert, maar wie de ónze schendt. Wij hebben den jongeling groot ongelijk gedaan: vrij zij hij van dezen oogenblik. Maakt zijne banden los!’
Dietmars aanzien was groot, zijne uitspraak inderdaad met de wet overeenkomstig, en ze werd daarenboven door de menigte met luidruchtige toejuiching ontvangen. De priester durfde alzoo geen langere tegenkanting te bieden, en, hoe noode ook, hij sneed de koorden door, waarmeê adelhards handen op zijnen rug waren zaâmgeketend. Weldra lag holda aan zijnen hals. De Wigchelares, wier taak thans was afgedaan, verdween onder de algemeene opschudding even onverhoeds als zij was opgetreden.
‘Maar hoe zal 't met dezen gaan, die ons allen haast tot moordenaars gemaakt heeft?’ riep er eensklaps een uit den hoop, en pakte walraven bij den schouder, die, lijkkleurig bleek, en als een espenblad trillende, aan den grond stond vastgenageld.
't Is met het volk als met den tijger, wiens bloedgierigheid eenmaal is opgewekt: als zijn slagtoffer hem ontkomen is, rust hij niet eer hij een ander vindt.
‘Hij sterve!’ was de éénstemmige kreet.
‘Hij leve!’ sprak adelhard.
Geen Batauwer, die den jongman, welke alzoo zijns vijands leven zocht te sparen, niet met verbazing aanstaarde. Slechts zijne holda begreep hem.
‘Landsluiden!’ ging hij voort, ‘de God dien ík vereer, is geen God der wrake. Wilt ge dus mij iets ten gevalle doen, zoo schenkt walraven vergiffenis.’
‘Zijne Godenruil is hem nog zóó heel kwalijk niet bekomen,’ mompelde de oude dietmar bij zichzelven. ‘Welnu dan’ - zeide hij luider - ‘zoo mijn woord iets geldt, we hebben te groot eene rekening aan adelhard, dan dat we

{==293==} {>>pagina-aanduiding<<}
zijn eerste verzoek mogen afslaan. Hij leve dan, de valsche getuige, maar uit ons midden zij hij verbannen. Zijne have mag hij medenemen, maar vóór zonsondergang hebbe hij onzen terp verlaten. Dunkt het u ook niet zoo, mannen?’ En daar de menigte juist in eene stemming was om zich met al wat haren leiders goeddacht ingenomen te betoonen, werd ook dit voorstel met de meeste bereidvaardigheid toegestemd. Walraven droop beschaamd af.
‘Nu ligt mij nog iets op 't hart,’ sprak de eerwaardige oude. ‘Adelhard! mijn onregtvaardig vonnis heeft u meer leeds berokkend dan ik u immer vergoeden kan. Maar zie, de Goden hebben mij kinderen geweigerd, en u van ouders beroofd: welaan, neem mij tot uw vader aan, gelijk ik u hier plegtig voor mijn zoon verklare. Sla vrij toe, de koop zal u niet rouwen: ik zal een goede vader voor u zijn. Holda's bruidsgift laat ge al vast aan mij over.’

VII.

Binnen weinige dagen had dietmar gelegenheid zijn aanbod gestand te doen, en 't zij tot eere van den goedhartigen en regtschapen grijsaard vermeld, dat hij het deed met gulle onbekrompenheid. Er ontbrak niets - gelijk de kenners van den Hoogen Hof uit één mond verklaarden - aan 't voor een Batauwer rijk opgetoomde paard: niets aan den koppel sterke trek-ossen: niets ook aan schild, praam en zwaard, door dietmar zelven in de jaren zijner kracht met roem gehanteerd: niets, in één woord, aan 't gezamenlijke huwelijksgoed. Ook heinric was er, inzonderheid eershalve, uitermate meê tevreden; en zoo droeg het zien dezer geschenken, gepaard aan 't snood gedrag van den door hem vóórgetrokken walraven, niet weinig bij, om hem gehéél met de verbindtenis zijner dochter te bevredigen.
De jonggehuwden bleven in zijne hut; doch in den beginne mogten zij 't genot eener rustige, door liefde veraangenaamde zamenwoning niet lang smaken. Ja, zoo zij met de voltrekking van hunnen echt nog eenige weken gebeid hadden, hadden zij dien voor een onbepaalden tijd moeten uitstellen; want alstoen riep civilis de Edelingen zijner natie in een der gewijde wouden bijeen, en de opstand tegen Rome kreeg zijn

{==294==} {>>pagina-aanduiding<<}
beslag. In den nood des tijds toonde adelhard, dat hij wel aan zijne Goden, maar niet aan zijn volk was ontrouw geworden: terwijl de patriottische walraven, om de schande, die hem onder de zijnen aankleefde, te ontwijken, tot de Romeinen was overgeloopen, streed de voormalige Romeinsche Centurio aan de zijde zijns schoonvaders met onbezweken moed in de slagorde van civilis. Heinric vond hier 't eerlijk einde zijner eerlijke loopbaan: adelhard keerde, toen ten volgenden jare de vrede eindelijk getroffen was, naar zijne holda weder. Tot zijne overgroote blijdschap bevond hij, dat de armelijke en afgelegene terp 't geluk had gehad om aan den gruwel der oorlogsverwoesting te ontsnappen. Van nu aan bleef hij met zijne gade den Hoogen Hof bewonen, zoolang dietmar en irmfriede nog onder de levenden verwijlden. Toen hij dezen nogtans de smart der scheiding niet meer behoefde te sparen, toog hij weg naar zijn eigenen geboortegrond: naar Luegdune namelijk, 't geen hem vooral wegens de ietwat meerdere beschaving, die er was doorgedrongen, en waaraan hij zich te Rome niet ongaarne gewend had, tot zich trok. De hoornen van den oer echter, door wier verovering hij heinrics dochter gewonnen had, voerde hij, tot drinkhoornen en als zoodanig tevens tot roemrijke zegeteekenen ingerigt, zorgvuldig met zich. Één dier beide kwam de wenteling van menige eeuw behouden over: 't was de vermaarde Alkmaarsche Drinkhoorn, die, naar de getuigenis van van alkemade - bij wien men hem ook vindt afgebeeld, - reeds van vóór menschen geheugenis in 't Raadsheerlijk geslacht der kinschotten bewaard werd, en waaraan wij den titel van dit ons verhaal zijn verschuldigd.

Heteren, Dec. 1857.

Eugene Sue.

Is het voor den roem eens schrijvers genoegzaam, dat zijne werken gretige lezers vinden in groot aantal, verspreid worden in den uitgebreidsten kring, menigmalen herdrukt en in onderscheiden vorm uitgegeven en in bijna alle talen overgezet worden; dan zeker verdient de man, wiens naam hierboven is gesteld, eene hoogst eervolle plaats in de republiek der letteren,

{==295==} {>>pagina-aanduiding<<}
dan heeft hij aanspraak op eene schitterende kroon. Wie herinnert zich den opgang niet, door zijn ‘Juif errant’ en ‘Mystères de Paris’ gemaakt? Hoe die boeken het onderwerp uitmaakten der gesprekken in de meest verschillende gezelschappen, hoe zij werden gelezen, ja verslonden, zouden wij haast zeggen, door rijken en armen, door geleerden en eenvoudigen, door ouden en jongen? En toch blijkt het nu reeds, dat sue zich in zijne geschriften geen ‘monumentum aere perennius’ heeft opgerigt; de glans is verdoofd, die zijn naam vóór weinige jaren omstraalde, nog een korten tijd en die naam zal welligt, gelijk de werken waaraan hij verbonden was, volkomen vergeten zijn, behalve in de catalogussen van de eene of andere leesbibliotheek, of in de geschiedboeken der letterkunde. Hoe dat te verklaren? Van waar de kracht van den indruk zoo algemeen door hem te weeg gebragt en tevens de vlugtigheid daarvan? Zijn werk wekte belangstelling bij zeer velen, het boeide en behaagde en evenwel het had geene blijvende waarde. Sue schreef voor zijne tijdgenooten, hij had een scherpen blik om de behoeften en gebreken, de verwachtingen en uitzigten, die bij het volk gevoeld en gekoesterd werden, op te merken; en wat velen gevoelden, maar òf niet duidelijk erkenden, òf zochten te verbergen of te vergeten, dat stelde hij in 't helderste licht, dat maakte hij aan allen openbaar. Zijne geschriften staan in naauw verband met den toestand der maatschappij, voor welke zij bestemd waren. Bovendien is het niet te ontkennen, dat zijn werk de blijken draagt van een buitengewonen aanleg en groote talenten. Maar aan die talenten ontbrak de geregelde oefening en ontwikkeling. De groote overhaasting, waarmeê de geschriften werden zaâmgesteld, belette den auteur zijn plan rijpelijk te overwegen, de gebreken daarin op te merken en te verbeteren; terwijl zij hem drong
de uitvoering, de bewerking der onderdeelen meest aan de ingeving des oogenbliks over te laten. Welligt had sue eenmaal meesterstukken geleverd, indien een strenge kritiek hem van den beginne af op zijne gebreken gewezen en de feilen in zijn werk aangetoond had; maar nu hij alom den buitensporigsten bijval vond, nu hij niets dan lof inoogstte van alle kanten, is het natuurlijk, dat hij zelf in den waan gebragt moest worden, dat hij in zijne soort de volmaaktheid had bereikt. Doch heeft hij zich ook den eernaam van klassiek schrijver niet kunnen verwerven, verdienen zijne romans niet onder de meesterstukken der literatuur te worden geteld; toch moet hij worden beschouwd als een merkwaardig beeld in de geschiedenis onzer dagen, en velen, die zich met de voortbrengselen van zijn vernuft hebben verlustigd, zullen zeker nog wel het een en ander omtrent hem hunner belangstelling waardig achten.
Eugène sue werd den 10den December 1804 te Parijs geboren, en ten doop gehouden door de keizerin joséphine en door eugène beauharnais. Dit laatste mag ten blijke dienen van het aanzien, dat zijn vader, de medicinae doctor jean

{==296==} {>>pagina-aanduiding<<}
joseph sue, aan het keizerlijk hof genoot. Maar ook in de geneeskundige wereld bekleedde sue eene uitstekende plaats; zijne algemeen erkende bekwaamheid had hem de betrekking van huisarts bij de meeste aanzienlijken in Parijs doen verkrijgen, bij franklin, moreau, masséna, barras en ook bij madame beauharnais, de latere madame buonaparte. Eenige medische werken, door hem uitgegeven, getuigen van de degelijkheid en den rijkdom zijner kennis. Vooral hield hij zich bezig met naauwkeurige onderzoekingen omtrent de werking van het galvanisme bij de verschijnselen des levens. De guillotine leverde hem de voorwerpen om zijne proeven op te nemen, en zoo kwam hij tot de overtuiging, dat een onthoofde, nog nadat het hoofd van den romp gescheiden was, pijn gevoelde. In een boek over de doodstraf door onthoofden, sprak hij deze meening uit en verwekte daardoor buitengewoon opzien; hij vond heftige tegenspraak, maar verdedigde zijne bewering met duidelijke bewijzen. Doctor sue werd meer en meer een beroemd man; onder het consulaat en het keizerrijk werd hij opgeroepen om zijne bekwaamheid in de dienst van den Staat aan te wenden. Bij den veldtogt naar Rusland was hij de eerste geneesheer bij de keizerlijke garde. Na de restauratie werd hij benoemd tot koninklijk lijfarts. Eugène, in wien de vader hoopte eenmaal een waardigen opvolger te zullen vinden, betoonde zich op school een vluggen knaap, doch legde tevens zulk een afkeer van werken en zooveel grilligheid aan den dag, dat men geene groote dingen van hem verwachtte. Zijne onderwijzers klaagden over zijne wispelturigheid en vooral over zijne zucht tot opschik, zijne liefhebberij voor comedies, beuzelingen en gezelschapsspelen, die hem ongevoelig maakten voor den smaak in echte wetenschap. Toch zou weldra blijken, dat het hem aan de vermogens niet ontbrak. Toen hij
namelijk, gehoor gevende aan het dringend verzoek zijns vaders, de lessen aan de Artsenijschool te Parijs bijwoonde, wijdde hij zich spoedig met volhardenden ijver aan de beoefening der geneeskunde, zoodat hij aanmerkelijke vorderingen maakte en uitmuntte boven zijne medestudenten. In 1823 bij den veldtogt naar Spanje, ontving hij eene aanstelling als officier van gezondheid bij het leger des hertogs van angoulème, en wist zich in die betrekking eervol te doen onderscheiden. In Parijs teruggekeerd kwam echter de buitensporige neiging voor ijdelheid en weelde weêr boven; aan allerlei verstrooijingen zich overgevende en geene uitgaven ontziende, had hij zich spoedig in schulden gestoken en zelfs, door geld te leenen op woeker, zijn toekomstig erfdeel bezwaard. Zijn vader begreep dat die leefwijze zoo niet kon voortduren en verkreeg voor hem eene betrekking als heelmeester op het oorlogschip Breslau. De jonge scheepsdoctor had alzoo gelegenheid om op eene goedkoope en aangename wijze onderscheidene deelen der wereld te bezigtigen. Zijn schip bezocht Amerika en Azië en sommige streken aan de Middellandsche Zee; in 1828 was het mede in den slag bij Navarino; daar vond sue natuurlijk

{==297==} {>>pagina-aanduiding<<}
ambtshalve veel arbeid. - Toen hij de marine verlaten en zich weêr in Parijs gevestigd had, hield hij zich in den eersten tijd met wetenschappelijke onderzoekingen over catalepsie, hysterie en ecstatische verschijnselen bezig. Hij had een werk over deze onderwerpen voor de pers gereed gemaakt, toen het professoraat in de physiologie aan de Parijssche Artsenijschool vacant werd. Hij stelde zich candidaat voor die betrekking en zou ook hoogstwaarschijnlijk benoemd zijn, indien het juist in dien tijd niet ware uitgelekt dat hij, wegens zijne vroegere verkwistingen, onder geregtelijke curatele was gesteld. Ofschoon men zijne bekwaamheid erkende, kon hij om deze reden niet in aanmerking komen. Door deze behandeling gegriefd en beleedigd, wierp hij het lancet weg, zeide de geneeskunde vaarwel en besloot een ander vak te kiezen. Eerst wilde hij zijne krachten beproeven in de schilderkunst en werd leerling in het atelier van gudin, den beroemden zeeschilder, maar weldra bespeurde hij dat het niet genoeg was eene levendige verbeelding te hebben en schoone tafereelen te kunnen bedenken, maar dat er ook eene groote technische vaardigheid vereischt werd, alleen door langdurige en volhardende oefening te verkrijgen, om waarlijk verdienstelijke schilderstukken te maken. Tot die oefening had hij echter geen geduld, en palet en penseel werden verwisseld met de pen. Hij zou schilderen met woorden. Thans zou hij niet teleurgesteld worden. Bij zijne eerste proeven stelde hij zich cooper als model voor, en trachtte het genre, waarin deze had uitgemunt, in de Fransche letterkunde in te voeren. Hij schreef achtervolgens de zee-romans: ‘Kernock le Pirate, Plick et Plock, Atar-Gull, La Salamandre en La Vigie de Koatven’. Daarenboven stelde hij een uitgebreid geschiedkundig werk op, dat door de mannen van het vak zeer gunstig beoordeeld werd, getiteld: ‘Histoire de la marine française
sous louis XIV’, en als inleiding daarop: ‘Abrégé de l'histoire de la marine militaire de tous les peuples.’ - De uitgave dezer werken, die vele koopers vonden, was voor den schrijver zeer winstgevend, terwijl hij buitendien door den dood zijns vaders in het bezit van een vermogen was gekokomen, dat hem jaarlijks 40,000 fr. rente opbragt. Door deze middelen zag hij zich in staat gesteld zonder eenige beperking te voldoen aan zijne zucht voor weelde en pracht. Jong, rijk, onafhankelijk en levenslustig, verbond sue zich aan de jonge lieden, die den toon gaven in de kringen du beau monde, de zoogenaamde dandys, lions, fashionables of hoe die soort van pronkers anders geheeten werden. Hij werd lid van de Jockeyclub, hield koets-, rij- en wedrenpaarden en schafte zich andere kostbaarheden aan, kortom, hij verspilde buitengewone sommen. De weelde was zijn hartstogt, ja werd hem tot eene zoete gewoonte; bijna eene behoefte. Zeer verfijnd en uitgezocht in zijnen smaak, vond hij er behagen in, de droomen zijner verbeelding te verwezenlijken in zijne leefwijze. Zoo verkwistte hij al zijne schatten aan zijne grillen. Al wat de kunst heerlijks, wat de natuur zeldzaams en kostbaars had,

{==298==} {>>pagina-aanduiding<<}
wenschte hij in zijn bezit te zien. Het gelukte hem dan ook, zelfs in Parijs de oogen van velen tot zich te trekken en de opmerkzaamheid te wekken van de geheele elegante wereld. - Zijne ijdelheid en de vele verstrooijingen van zulk een leven beletten hem echter niet als schrijver werkzaam te blijven. Hij waagde het nu te streven naar den roem en de populariteit van walter scott, door de zamenstelling van eenige historische romans, als: ‘Latréaumont, Jean Cavalier, Le Marquis de létorières en Le Commandeur de Malte’, die allen eerst in Revue's en dagbladen verschenen.
In dezen tijd kwam in Frankrijk het roman-feuilleton in zwang, dat zoo grooten invloed zou oefenen zoowel op de letterkunde als op den geest des volks en den toestand der maatschappij. Langzamerhand moesten alle dagbladen nevens de vaste artikelen, schouwburgkritiek, boekaankondiging, reisverhalen, enz. ook een plaatsje inruimen aan den roman, die weldra het belangrijkste deel van het gansche journaal werd. De politiek werd verdrongen door de letterkunde en het hoofdartikel overstemd door het feuilleton. Om dit laatste werd het blad vooral gelezen, daardoor werd dus de magt en de invloed bepaald, die de bladen konden oefenen op de openbare meening. Meermalen gebeurde het dat de denkbeelden in het feuilleton voorgesteld en verdedigd, niet overeenkwamen met de rigting of de kleur van de courant, waarin het was opgenomen; want daarover bekommerden zich de romanschrijvers niet. Zij rekenden alleen op den bijval der lezers en wisten dien af te dwingen. Alexandre dumas verijdelde de diplomatische kunstgrepen van graaf molé; george sand deed de meesterlijke redevoeringen van guizot werkeloos blijven; eugène sue ontroofde den geestrijken thiers zijne toehoorders.
Sue was weldra een der meest gezochte schrijvers voor het feuilleton. Hij had nu ook eenige zedekundige romans uitgegeven, namelijk: ‘Arthur, La Coucaratcha, Deleytar, L'hôtel lambert en Mathilde’. De laatste, die in de ‘Presse’ was opgenomen, had buitengewonen opgang gemaakt, vooral toen het gerucht verbreid werd, dat sommige daarin voorgestelde personen naar het leven geteekend waren, en dat de held zelf niemand anders was dan een door zijne roebels en zijnen trots algemeen in Parijs bekenden buitenlander.
De bijzondere belangstelling aan de ‘Mathilde’ gewijd en de lof daaraan zoo algemeen toegezwaaid, maakte den eigenaar van het ‘Journal des Débats’, bertin, opmerkzaam op den schrijver. Hij wenschte zulk een medewerker voor zijn blad te winnen. Door tusschenkomst van den heer caillard, sue's zwager, dien hij kende, knoopte hij onderhandelingen aan met den gevierden auteur, ten gevolge waarvan deze zich verbond om voor het feuilleton van het ‘Journal des Débats’ een roman te leveren. Weldra werden de meestal aanzienlijke lezers van dit blad onthaald op de ‘Mystères de Paris’. - Hoe weinig de ruwe voorstellingen en soms afgrijselijke tafereelen in dit

{==299==} {>>pagina-aanduiding<<}
werk ons geschikt schijnen voor de beschaving en den fijnen smaak der Fransche aristocratie, toch vond het bijna overal buitengemeenen bijval. Niet dan enkele stemmen lieten zich afkeurend hooren, zij werden verdoofd onder den algemeen luiden lof. Sue bereikte het toppunt van zijnen roem, hij werd de eerste geacht onder de romanschrijvers. Zijn naam klonk in alle kringen en werd ver buiten zijn vaderland bekend, zijne beeldtenis werd op allerlei wijze vermenigvuldigd, hij was de held van den dag.
Geen wonder dat de uitgevers van dagbladen wedijverden in de pogingen om de talenten van zulk een man dienstbaar te maken aan hunne belangen, dat zijne medewerking op hoogen prijs werd gesteld. Zoodra sue een nieuwen roman, ‘Le Juif errant’, had aangekondigd, beijverde Dr. véron, directeur van den ‘Constitutionnel’, zich dat werk voor zijn blad aan te koopen. Het bleek dat de som van 100,000 fr., door hem daarvoor betaald, niet te hoog was, want het zeer verminderd aanzien van zijn journaal herstelde zich volkomen, en nog vóór dat de roman in het feuilleton verscheen, alleen op de aankondiging, steeg het getal der abonnés van 3500 tot 24000. De ongemeen gunstige uitkomst dezer onderneming wekte véron op om den auteur geheel aan zich te verbinden. Hij bood sue eene vaste jaarwedde van 100,000 fr. aan, waarvoor deze hem jaarlijks 10 deelen roman-manuscript of 200 feuilletons zou leveren. Het contract werd gesloten en kort daarop verschenen de eerste afdeelingen van ‘Martin, l'enfant trouvé’ in den ‘Constitutionnel’. Doch de geest van dit werk, het zoo onbedekt uitgesproken socialisme van den schrijver, streed te zeer tegen de rigting van het blad en den liberaal-conservativen redacteur; er ontstonden oneenigheden en het contract werd verbroken. Sue bekreunde zich weinig daarover. Zijn werk vond gretige koopers en lezers in overvloed, en de uitgevers deden hem om strijd de schitterendste aanbiedingen. De herhaalde uitgaven en vermenigvuldigde oplagen zijner geschriften verschaften hem een vorstelijk inkomen. Hij kocht een prachtig landgoed in het departement Loir-et-Cher en rigtte zich daar eene verblijfplaats in geheel naar zijnen smaak en zijne fantasie. Geen heerlijker villa was in den omtrek te vinden
dan het kasteel Lesbordes. Bij de verkiezing van 28 April 1850 was sue de candidaat der Parijzer democraten en werd verkozen tot volksvertegenwoordiger in de Nationale Vergadering. Hij bemoeide zich echter weinig met de wetgeving, want bij de bergpartij zittende hield hij zich gedurende de discussies meestal bezig met het nazien der drukproeven van zijne romans: ‘L'institutrice, La bonne aventure, en Fernand Duplessis’, die als feuilleton in den ‘Siècle’ en de ‘Presse’ werden geplaatst. Omstreeks dezen tijd begon hij ook aan het breedvoerig werk: ‘Les mystères du peuple’, dat langzamerhand tot zestien deelen aangegroeid is, waarin hij de lotgevallen schildert eener familie van armen in verschillende tijdperken. Deze roman is in September 1857, op last der regering, in beslag genomen.

{==300==} {>>pagina-aanduiding<<}

Na den 2den December 1851 moest eugène sue Frankrijk verlaten, hij begaf zich naar Savoye en leefde in afzondering. Ook daar bleef hij werkzaam als schrijver, en tijdens zijn verblijf aldaar zijn nog de ‘Mémoires d'un mari, Cornelia d'Amalfi en Les fils de famille’ uitgekomen. De laatste evenwel is niet voltooid. Sue stierf in de ballingschap den 3den Augustus 1857 aan eene ziekte van het ruggemerg.
Wij spraken er reeds van dat de letterkundige waarde van sue's geschriften niet geëvenredigd is aan de groote vermaardheid, die de schrijver heeft verkregen. Hem ontbrak veel wat den waren kunstenaar kenmerkt. Maar hij wist diepen indruk te maken en de lezers te boeijen door de levendigheid en aanschouwelijkheid zijner tafereelen. Hij bezat eene gelukkige gave van opmerking en eene rijke verbeelding, maar hij miste diepte van gevoel en juistheid van oordeel en vooral zedelijken ernst. Het bijzonder welbehagen, dat hij vond in de beschrijving van huiveringwekkende tooneelen en de voorstelling van diep gezonken misdadigers, de uitvoerigheid waarmeê hij herhaaldelijk weelderige en wellustige voorvallen schildert, moeten een slechten dunk geven van zijn karakter. Wat men van dickens gezegd heeft na de verschijning van zijn ‘Copperfield’: men moet hoogachting koesteren voor een man, die een karakter als dat van agnes kon scheppen, zou in omgekeerden zin op sue toegepast kunnen worden; een man, die zoo de boosheid kan voorstellen, moet zelf voor de ondeugd ten minste eenige sympathie hebben gevoeld. Zijne belangstelling in het lot der lagere standen en zijne pogingen om dat te verbeteren, konden dan ook geene heilzame vruchten dragen. Hij bevorderde de socialistische meeningen en neigingen, die het volk tot ontevredenheid en wrevel aanspoorden, die de revolutie van 1848 voor een groot deel hebben voorbereid; en wat hij dus eene artsenij achtte voor de maatschappij is gebleken een gevaarlijk vergif te zijn. - Hij heeft zijne inderdaad buitengewone talenten misbruikt. Bedwelmd door den lof, die hem van alle kanten werd toegezwaaid, gaf hij zonder eenige beperking of matiging toe aan de spelingen zijner vruchtbare, maar ongeregelde en onzuivere verbeelding. Hij bekommerde zich even weinig daarover of zijne personen natuurlijkheid en zielkundige
waarheid bezaten, als over den invloed dien zijne werken konden hebben op de zedelijkheid der menigte. Alles was berekend op effect, moest dienen om zijn roem te verhoogen en zijn rijkdom te vermeerderen. De glorie die zijn naam heeft omstraald, moge het vuurwerk gelijk zijn, dat eenige oogenblikken prachtig, verblindend schittert; maar weldra wordt uitgedoofd en niets achterlaat dan een onaangename brandlucht.

VERBETERING.

In No. V, Mengelw., bl. 206, r. 21 v.b., staat: van hoven, lees: van horne.
In No. V, Mengelw., bl. 207, r. 4 v.b., staat: georgius honnius, l. hornius.





{==301==} {>>pagina-aanduiding<<}

Mengelwerk.

Chamfort,

door Paradisi.

Als ik kinderen zie soldaatje spelen, maakt dit op mij altijd een treurigen indruk. Doch het zijn niet zoo zeer de gruwelen des oorlogs, die mij daarbij in de gedachten komen - er zijn grooter gruwelen op de wereld, en het zou dwaas zijn een kwaad te verwenschen, dat voor de menschheid conditio sine qua non is; het zou dwaas zijn, volmaaktheid te eischen van eene wereld, die uit haren aard onvolmaakt is. - Maar er is iets anders, dat mij treurig maakt, als ik kinderen zie soldaatje spelen.
Wanneer wij hunne bewegingen nagaan, schijnt het slechts, dat al hun doen naäpen is van het soldaatje-spel der groote kinderen. Maar wanneer wij die schitterende oogen en gloeijende wangen, het enthusiasme der soldaatje-spelenden zien, dan bemerken wij, dat er geen spel in het spel is, maar hooge ernst. - En aan dien ernst, aan die ingenomenheid met zich zelven herkennen wij bij die kinderen een waan, en aan dien waan een hartstogt!
En slaan wij nu onzen blik op het leven en werken der groote menschen, dan vragen wij ons dikwijls af: waartoe al dat te zamen komen, dat te hoop loopen, waartoe die vereenigingen, die gezamenlijke bewegingen, alsof duizenden slechts een enkel persoon waren, waartoe die leuzen, die banieren, die magtwoorden? Het is dezelfde hartstogt, die de kinderen tot soldaatje spelen aandrijft, dezelfde waan, die hen daarbij zoo vol geestdrift en toch zoo betreurenswaardig maakt.
Het kleine hoopje wijzen, dat onder de groote menschheid geleefd heeft en gestorven is, erkent eenparig, dat de omgang met het gros der menschen teleurstelt, vertoornt, onrustig en ongelukkig maakt, ja ons gansche leven verpesten kan; de grootste denkers, de edelste geniën waren liefst alleen met hunne gedachten, met hunnen stillen arbeid, ja ook de krachtigste, meest praktische menschen zonderen zich af, om alleen

{==302==} {>>pagina-aanduiding<<}
en zonder vreemde hulp het gebouw hunner onafhankelijkheid op te rigten.
Maar de hartstogt van het te hoop loopen is magtig; haar waan is verblindend; wij allen hebben het ondervonden. Ongenoegzaamheid in ons zelven, eerzucht en neiging tot pralerij dreven ons weg, ver van den hemel onzer eenzaamheid in de hel der zamenleving. - Het is of de mensch eene behoefte heeft om zichzelven en zijne bewegingen honderdvoud herhaald te zien, het is of iedere beweging van velen te gelijk, hetzij dat deze genoemd wordt vaderlandsliefde, landverhuizing, Aprilbeweging of revolutie, hem met toovermagt tot zich trekt, en hoewel na het einde der beweging de waan tot schaamte en schande herkend wordt, de hartstogt, waaruit die waan ontsproot, is door geene teleurstelling, door geene schande te vernietigen, en eischt, meer dan andere hartstogten, dagelijks hare slagtoffers.
Zulk een slagtoffer was chamfort.
Chamfort was een denker, een bel-esprit, een waardig navolger van montaigne, rabelais en la bruyère. - Een denker, die door waan en hartstogt werd medegesleept? Ja, maar de hartstogt was vreeselijk, de waan was schitterend. Hij was een tijdgenoot der Jacobijnen en sans-culotten; hij voorspelde en beleefde den eersten triumf der nieuwere demokratie. Dit tot zijne verontschuldiging.
Het leven van een genie is òf onbelangrijk, òf beklagenswaardig. Begrijpt de wijsgeer zijn belang, dan houdt hij zich ver van alle menschelijke woelingen en partijen, en beschouwt de magtigste staatkundige vereeniging als onvermogend tegenover den ijzeren arm der noodzakelijkheid, den loop der dingen, dien geen mensch veranderen kan. - Maar zoo een mensch, die geboren is tot denken, wil handelen in het werkelijke leven, ja zelfs wil ingrijpen in de bestaande orde van zaken, dan toont hij slechts zijne onhandigheid, en zal immer bedrogen en teleurgesteld het tooneel verlaten.
Gelukkig voor voltaire en rousseau, dat zij hun troetelkind, de revolutie, niet volwassen hebben gezien. Ja, de bespottelijke vergoding, die voltaire kort vóór zijnen dood van het volk ten deel viel, vormt met zijn zoowel bekenden helderen geest een huiveringwekkend contrast.
Chamfort was een waardig volgeling van beide groote

{==303==} {>>pagina-aanduiding<<}
mannen; maar hunne physieke kalmte ontbrak hem. Hij had jeugdig, vurig bloed, een rusteloos hart; hij moest rondloopen als socrates, om nu hier, dan daar een pijl van zijn vernuft, een kostbaren korrel zouts doeltreffend aan te wenden. Van daar dat hij weinig geschreven en uitgegeven heeft, en zijne schoonste gedachten slechts in de herinnering zijner vrienden of op kleine stukjes papier zijn bewaard gebleven. - Zijn nagelaten werk is daarom van geringen omvang, het zijn louter gedachten, opmerkingen en korte waarheden, anecdoten en bon-mots, welke laatsten de groote wereld van dien tijd, misschien ook wel de onze afschilderen, en in het laatste geval, waarvan ik geene bepaalde zekerheid heb, natuurlijk des te belangrijker zijn. Chamfort echter leefde tot de revolutie te midden der groote wereld; zijn onderhoudend vernuft, zijn gunstig uiterlijk en eenige welgelukte proeven van Tooneelpoëzie baanden hem daar den weg, en gaven hem een onbezorgd leven; terwijl hij vroeger een tijd lang in zijn onderhoud en dat van zijne moeder had moeten voorzien door preken te maken voor een luijen pastoor.
Maar het leven onder de grooten gaf hem een gedurigen tweestrijd; demokraat in zijn hart, was hij door vele banden van vriendschap aan de aristokratie verbonden, en zijn geest, eenmaal te midden der partijen bevangen, stelde het zich ten ideaal, tusschen de vijandelijke magten eene verzoening, eene overeenkomst te bewerken. - Gelijk alle idealen schooner zijn dan de werkelijkheid, zoo was chamforts verwachting van de revolutie edeler dan de revolutie zelve. Hij dacht aan eene korte, maar krachtige volksbeweging, een snellen omkeer van regeringsvorm, een rijk van vrijheid, gelijkheid en broederschap. Daarom verheugde hij zich bij hare eerste uitbarsting; hij was een der eersten in de Bastille, en vuurde de menigte aan met zijn talentvol woord. Het was alsof voltaire en rousseau in hem voortleefden en hunne idealen in het zijne zagen verwezenlijkt. Helaas! chamfort zou inzien, dat eene vijandige magt hem verstrikt had; hij zou inzien, dat hij zijn talent aan de partijzucht had misbruikt, als eene parel voor de zwijnen. De hartstogt had in hem gezegevierd, de waan had hem verblind, maar de teleurstelling zou ook voor hem niet uitblijven. Hij had niet berekend, dat de misbruiken der bourbons reeds van eeuwen dagteekenden, niet berekend, dat de

{==304==} {>>pagina-aanduiding<<}
demokratie de kwaadaardigste van alle tiranniën is, en dat de stoffelijke mensch, hetzij aristokraat, hetzij demokraat, altijd het eigenbelang op den voorgrond stelt. - Zoo zegt hij:
‘Moi tout; le reste rien: voila le despotisme, l'aristocratie et leurs partisans. Moi c'est un autre; un autre c'est moi: voilà le régime populaire et ses partisans. Après cela, décidez.’
Jammer, dat hij hier eene kleine verwarring begaat, daar hij eene juiste vergelijking van den zedelijken met den zedeloozen mensch toepast op aristokraten en demokraten. Zoo ver gaat de partijzucht, dat zij aan eene politieke, en wel eene zeer groote politieke partij, die reine zelfverloochening toeschrijft, welke wij mogelijk slechts tien- of twaalfmaal in de gansche wereldgeschiedenis kunnen aanwijzen.
Hij moest dan ook de zelfverloochening der revolutie-mannen ondervinden.
Reeds na de eerste tragische tooneelen zien wij zijne bewondering meer en meer in bitterheid overgaan. - ‘Laat ons oppassen,’ riep hij; ‘wij zijn maar Franschen, en wij willen Romeinen zijn!’ - En toen men zich beklaagde over de onverschilligheid van het publiek voor het herhaalde bloedvergieten, verklaarde hij deze door de volgende woorden: ‘Het treurspel maakt geen indruk meer, sedert het de straten afloopt.’
Toen barrère aan het bewind kwam, zeide hij van dezen: ‘Die barrère is toch een knap man: hij wil altijd den sterkste helpen!’
Maar weldra werden zijne oogen geheel geopend en zijne bitterheid uitte zich in luide klagten over zijn verloren ideaal. - ‘Wat is dat,’ riep hij, als hij op de openbare gedenkteekenen overal de woorden las: la Fraternité ou la mort! - ‘Dat wil zeggen: Wees mijn broeder of ik sla u dood! De broederschap van die lieden is die van eteocles en polynices!’
Weldra had het uitvoerend bewind de oogen op chamfort geslagen. Maar nog, wanneer hij een gewoon, een praktisch mensch ware geweest, zou hij welligt zichzelven voordeel hebben gedaan, want men wist, welk een ijverig demokraat, welk een talentvol redenaar hij was. - Maar zijn genie wilde anders. Het had zich gewaagd aan partijzucht, aan iets, dat ver beneden dat genie lag, en nu, geheel teleurgesteld en geen

{==305==} {>>pagina-aanduiding<<}
uitweg wetende, wilde het zijn ideaal toch niet opgeven, en zoo dweepte chamfort ten laatste, gelijk een waanzinnige, nog met eene hersenschim, een droombeeld, de vrijheid!
Herault de séchelles wendde zich tot chamfort, hem verzoekende te schrijven tegen de vrijheid van drukpers. En toen chamfort dit verzoek met verontwaardiging van de hand wees, werd hij op last van het Comité du salut public gevangen gezet. - Na eene maand kwam hij weder vrij, maar, die maand had hem eene eeuw geschenen. ‘Dat is geen leven,’ zeide hij; ‘dat is de dood: er is geen middenweg; ik moet mijne oogen naar den hemel kunnen opslaan of ze sluiten in een graf.’ - Hij zwoer, dat hij nooit weder levend in de handen zijner vervolgers vallen zou, en hij hield woord.
Na eenigen tijd kwam men, om hem ten tweedenmale gevangen te nemen, aan de nationale Bibliotheek, waar de Minister roland hem tot bibliothecaris had aangesteld. - Thans echter wachtte hij alles rustig af, sloot zich op in zijn kabinet, schoot zich voor het hoofd, en bragt zich, daar het schot niet doodelijk was, met een mes nog eenige wonden in de borst toe. - Toen men eindelijk in de kamer drong en hem in zijn bloed badende vond, zeide hij met vaste stem deze merkwaardige woorden:
‘Ik, sebastien-roch-nicolas chamfort, verklaar, liever als vrij man te willen sterven, dan weder in slavernij naar een gevangenhuis te worden gevoerd; verklaar, dat, zoo men mij met geweld er heen wil voeren, in den staat, waarin ik nu ben, mij kracht genoeg overschiet om te eindigen, wat ik begonnen heb. Nooit zal men mij levend in eene gevangenis doen binnengaan!’
Hij stierf echter niet aan zijne wonden, maar eenigen tijd daarna in 1794. ‘Ah mon ami!’ zeide hij stervende tot sièyes, ‘je m'en vais enfin de ce monde où il faut que le coeur se brise ou se bronze.’
Chamfort was de lieveling van mirabeau, en deze was steeds gewoon, zich bij alles wat hij dacht of schreef, chamfort goedkeurende of afkeurende voor te stellen. De redevoering, door mirabeau voorgedragen, waarin de opheffing der Academie wordt voorgesteld, was door chamfort opgesteld. - Chateaubriand geeft in de Mémoires d'outre tombe de volgende beschrijving van zijn persoon:

{==306==} {>>pagina-aanduiding<<}

Chamfort was van eene meer dan middelmatige lengte, een weinig gebogen; zijn gelaat had eene bleeke ziekelijke tint. Zijne blaauwe oogen, dikwijls koud en gezonken, schoten vlammen als hij in geestdrift geraakte. - Zijne eenigzins wijde neusgaten gaven aan zijn gelaat eene uitdrukking van gevoeligheid en geestkracht. Zijne stem was buigzaam, hare golvingen volgden de bewegingen zijner ziel, maar waren in den laatsten tijd scherper geworden, en verraadden den gejaagden, bevelenden toon der partijzucht. Ik heb mij altijd verwonderd, dat een man, die de menschen zoo goed kende, eene partij, welke dan ook, heeft kunnen omhelzen.
En met chateaubriand verwonderen wij ons over den wijsgeer, die den hartstogt der partijzucht niet heeft kunnen beheerschen, die, even als het kind bij het soldaatje-spel, de menschheid hooger stelde dan den mensch, en zichzelven in de gemeenheid der anderen verloor, terwijl hij meer dan duizend anderen waard was.
Die verwondering stijgt, wanneer wij zijne heldere en diep vattende gedachten lezen, want deze zijn meestal in tegenspraak met zijn rampzalig leven. - Sommigen verraden wel is waar den republikein, den diogenes der groote wereld, velen echter verkondigen ook den diepen blik des wijsgeers in het wezen des menschen. En hoezeer zij bij de vertaling verliezen, zal ik toch de moeite nemen, hier eenige zijner schoonste gedachten te doen volgen:
‘De meeste edellieden herinneren ons hunne voorouders, gelijk een Cicerone in Italië ons aan cicero doet denken.
Het is eene schoone allegorie in den Bijbel, van dien boom der kennis des goeds en des kwaads. Beteekent dit zinnebeeld niet, dat, wanneer men tot den diepsten grond der dingen is doorgedrongen, het verlies der idealen den dood der ziel te weeg brengt, namelijk eene geheele onverschilligheid omtrent alles wat andere menschen beweegt en bezig houdt.
Onze rede maakt ons dikwijls even ongelukkig als onze hartstogten; en wanneer de mensch in dit geval is, kan men van hem zeggen, dat hij een zieke is, die door zijn eigen doctor vergeven wordt.
Er zijn menschen, die behoefte hebben om uit te blinken, om zich boven anderen te verheffen, het koste wat het wil. - Alles is hun hetzelfde, als zij maar gezien worden; op de

{==307==} {>>pagina-aanduiding<<}
stellaadje van een kwakzalver, op een tooneel, op een troon, op een schavot, altijd staan zij er goed, als zij maar de aandacht trekken.
De menschen worden klein als zij bijeenkomen: zij zijn als de duivels van milton, die zich pygmeën moeten maken om in het Pandemonium binnen te gaan.’
Deze waarheid woog bij chamfort zeker niet zoo zwaar als de volgende:
‘De wijsgeer, die zijne hartstogten wil uitdooven, gelijkt den scheikundige, die zijn vuur wilde uitdooven.’
Ten opzigte van den wijsgeer is deze vergelijking valsch. Zij geldt mogelijk voor den kunstenaar, doch iedere hartstogt verlaagt het wezen des wijsgeers; chamfort was te veel Franschman om wijsgeer te zijn! Maar hoe gaarne hij op dien titel aanspraak maakt, zien wij in de volgende woorden:
‘De hoogste gave der Natuur is de kracht der rede, die u verheft boven uwe eigene hartstogten en zwakheden, en die u uwe hoedanigheden, uwe talenten en deugden doet beheerschen.
Het treurspel lijdt aan een zedelijk gebrek; namelijk, dat het te veel gewigt hecht aan dood en leven.
De meest verlorene van alle dagen is die, waarop men niet gelagchen heeft.
Wanneer men de kwalen der natuur leert kennen, veracht men den dood; wanneer men die van de zamenleving leert kennen, veracht men het leven.
De waarde der menschen is als die der diamanten, die bij zekere grootte, zuiverheid en volmaaktheid een vasten prijs gelden; maar, die, zoodra zij deze maat te boven gaan, geen prijs hebben en zonder koopers blijven.
Er zijn eeuwen, waarin de publieke opinie de slechtste van alle opiniën is.
Leven is eene ziekte, waarin de slaap ons alle zestien uren komt verligten; maar deze helpt slechts tijdelijk; de dood is het geneesmiddel.
Ik kan mij geene wijsheid voorstellen zonder wantrouwen. De Schrift zegt, dat het beginsel der wijsheid de vrees des Heeren is; ik geloof, dat het de vrees der menschen is.
Wij moesten het tegenstrijdige kunnen vereenigen: de liefde

{==308==} {>>pagina-aanduiding<<}
tot de deugd met de onverschilligheid voor de publieke opinie, lust tot arbeid zonder begeerte naar roem, en zorg voor de gezondheid met onverschilligheid voor het leven.’
IJdele wensch in den mond van een Franschman. Voor hem wordt hij nooit vervuld.
‘De slechten doen dikwerf goede daden. Men zou zeggen, dat zij eens wilden zien of het waar is, dat dit zulk een genoegen geeft als de brave menschen beweren.
Wilt gij zien hoe elke stand der zamenleving de menschen bederft? Aanschouw ze, wanneer zij haren invloed lang hebben ondervonden, dat wil zeggen, als zij oud zijn. - Zie, wat een oude hoveling is, een oude priester, een oude regter, een oude procureur, een oude chirurgijn, enz.
De kracht der ijdelheid heeft dikwijls de menschen bewogen om de gansche sterkte hunner ziel te toonen. Een stuk hout maakt van een puntig ijzer een dolk, twee vederen maken van een stokje een pijl.
Beroemdheid: het voorregt van gekend te zijn door hen, die gij niet kent.
De ideeën der menschen zijn als het kaartspel en andere spelen. Ideeën, die ik vroeger gevaarlijk en vermetel hoorde noemen, zijn nu algemeen en bijna gemeen geworden. Eenigen van die, welke wij thans vermetel heeten, zullen voor onze nakomelingen flaauw en afgezaagd zijn.
Er zijn zeer weinig zaken in de wereld, waarop een braaf mensch met welgevallen zijne gedachten kan laten rusten.
De valsche bescheidenheid is de welvoegelijkste van alle leugens.
Als de tijd der hartstogten voorbij is, kan men niet meer in de zamenleving zijn. Zij is slechts dragelijk, zoolang men zijne maag gebruikt om zich te vermaken en zijn persoon om den tijd te dooden.
De maatschappij is zamengesteld uit twee groote afdeelingen: zij die meer maaltijden hebben dan eetlust, en zij die meer eetlust dan maaltijden hebben.
Te groote begaafdheden maken dikwijls een mensch minder geschikt voor de zamenleving. Men gaat niet naar de markt met baren goud; maar met geld of koperen munt.
Wanneer men in de wereld wil behagen, moet men het

{==309==} {>>pagina-aanduiding<<}
besluit nemen om zich veel dingen te laten vertellen, die men weet, door lieden die er niets van weten.
Men is gelukkiger in de eenzaamheid dan in de wereld. Zou dat niet komen, omdat wij in de eenzaamheid denken aan zaken, terwijl wij in de wereld gedwongen worden aan de menschen te denken?
Wie geen karakter heeft, is geen mensch. Het is een ding.
Wat ik geleerd heb weet ik niet meer. Het weinige, dat ik weet, heb ik geraden.
De brave mensch, die van alle illusiën genezen is, is de mensch bij uitnemendheid. Als hij maar een weinig geest bezit, is zijn gezelschap alleraangenaamst. Hij kan niet verwaand zijn, daar hij nergens gewigt aan hecht. Hij is toegevend, omdat hij zich herinnert, dat hij illusiën gehad heeft, even gelijk zij, die daarin nog bevangen zijn. Zijne zorgeloosheid maakt hem zeker, dat hij nooit in herhalingen, in tergende uitdrukkingen zal vallen. - Veroorlooft men zich deze tegen hem, hij vergeet ze of versmaadt ze. Hij moet vrolijker zijn dan een ander, omdat hij altijd in zijn naaste iets bespottelijks ziet. - Hij is in de waarheid, en lacht om de misstappen van hen, die tastend in het duister wandelen. - Hij is de mensch, die uit eene helder verlichte plaats in eene donkere kamer de wonderlijke gebaren ziet van hen, die daar op den gis rondloopen. Lagchende verbreekt hij de valsche maten en gewigten, die men op de menschen en de dingen toepast.
De liefde is aangenamer dan het huwelijk, om dezelfde reden, als waarom de romans vermakelijker zijn dan de geschiedenis.
Men heeft opgemerkt, dat de schrijvers over natuurkunde, natuurlijke geschiedenis, scheikunde, enz. over het algemeen menschen van een zacht, gelijkmatig en meestal gelukkig karakter waren, terwijl daarentegen de schrijvers over staatkunde, wetgeving, ja zelfs over zedeleer in eene treurige, sombere stemming verkeerden. - Niets is natuurlijker: de eersten bestuderen de natuur; de anderen de maatschappij; de eersten beschouwen het werk van het Hoogste Wezen; de anderen rigten hunne blikken op het werk des menschen. De uitkomsten moeten verschillend zijn.

{==310==} {>>pagina-aanduiding<<}

Hetgeen aan de meeste boeken bijval geeft, is het verband tusschen de middelmatigheid der ideeën van den schrijver en de middelmatigheid der ideeën van het publiek.
Het is bijna onmogelijk, dat een filozoof, een dichter geen menschenhaters zijn; 1o. omdat hun smaak en hun talent hen leiden tot de beschouwing der zamenleving; beschouwing, die onophoudelijk het hart bedroeft; 2o. omdat hun talent nooit door de zamenleving beloond wordt (gelukkig zelfs als het niet gestraft wordt) en hierdoor hunne neiging tot droefgeestigheid verdubbelt.
De gedenkschriften, die schrijvers nalaten, zelfs van hen, die voor de zedigste doorgaan, verraden hunne geheime ijdelheid, en doen ons denken aan dien heilige, die honderdduizend kroonen had nagelaten om zich te laten canoniseren.
Wanneer men nagaat, dat de vrucht van den arbeid en de beschaving van dertig of veertig eeuwen daarin bestaat, dat drie-honderd millioen menschen, over den aardbodem verspreid, overgeleverd zijn aan een dertigtal despoten, meestal domme en onwetende lieden, van welke ieder geregeerd wordt door drie of vier schurken; wat moet men dan denken van de menschheid, wat verwachten van de toekomst?’
De karakterschildering, die chamfort van zijne landgenooten geeft, is zeer merkwaardig.
‘Het natuurlijk karakter der Franschen,’ zegt hij, ‘bezit de eigenschappen van den aap en den jagthond. - Dartel en onbezonnen als de aap en in wezen zeer kwaadaardig even als deze, is hij tevens gelijk de jagthond tot laagheid geboren; hij liefkoost en likt zijn meester, die hem slaat, hij laat zich aan de ketting leggen, en springt op van vreugde, als men hem losmaakt om op de jagt te gaan.
Het ware Europisch Turkijë is eigenlijk Frankrijk. Men vindt in twintig Engelsche schrijvers: De despotische landen, gelijk Frankrijk en Turkijë!
Parijs,’ zegt hij verder, ‘eene stad van vermaken, genoegens, enz., waar vier vijfden der inwoners sterven van verdriet. - Op de stad Parijs kan men toepassen de woorden, waarmede de Heilige theresia de hel beschrijft: Eene plaats waar het stinkt en waar men niet liefheeft.

{==311==} {>>pagina-aanduiding<<}

De meeste maatschappelijke instellingen schijnen ten doel te hebben, den mensch binnen zekere middelmatigheid van denkbeelden en gevoelens te houden, die hem geschikter maken om te heerschen en beheerscht te worden.
Een dwaas, die een oogenblikkelijken geestigen uitval doet, verbaast en ergert, even als een hollend fiacre-paard.
Hij die een vooroordeel, slechts een enkel vooroordeel heeft uitgedelgd, is een weldoener der menschheid.
Hoe meer de zeden achteruitgaan, des te kiescher wordt men ten opzigte der welvoegelijkheid. - Om deze reden zullen ook de menschen, naar mate zij slechter worden, meer en meer de afschilderingen der deugd toejuichen.
Mogelijk zal men zich eens een ander denkbeeld maken van den roem, en in dit geval, hoeveel vernederde helden!
Een eerlijk man moet de algemeene achting bezitten, zonder er over gedacht te hebben en als 't ware in weerwil van zich-zelven. - Hij die haar gezocht heeft, spreekt zijn eigen vonnis uit.
Het geluk is geene gemakkelijke zaak. Het is zeer moeijelijk in ons zelven en onmogelijk buiten ons te vinden.’

Wij zien het; chamfort had wel filozofische beginselen, te veel zelfs om hem geheel in vergetelheid te doen verzinken, maar ook te weinig tot zijne onsterfelijkheid. Wij zullen hem thans in vrede laten rusten, gelijk zoovelen zijner broederen, die bij een uitmuntenden, maar half ontwikkelden aanleg de slagtoffers zijn geworden van eenen hartstogt.
Gaarne wil ik op deze mijne beschouwing deze woorden van chamfort toepassen:
‘De meeste boeken van onzen tijd schijnen in een enkelen dag geschreven te zijn met de boeken die men den vorigen avond gelezen heeft.’

29 Dec. 1857.





{==312==} {>>pagina-aanduiding<<}

Verkwisting.

Door J.P. Escher.

Aanleiding, om het een en ander over de verkwisting in het midden te brengen, heb ik gekregen uit een vriendengesprek, waarin juist dit onderwerp ter sprake kwam. Het bleek spoedig, dat het oordeel over de zaak in quaestie nog al vrij wat uiteen liep. Eene allen en in alle opzigten voldoende definitie te stellen, vond moeijelijkheid. Later dacht ik er nog eens over na en achtte het geen ongepast onderwerp, vooral ook in onze dagen, ja zeer waardig, nader te worden besproken.
Lezers! ik bedrieg mij toch niet, als ik dit onderwerp aan de orde der behandeling stellende, een nuttig en belangrijk werk reken te ondernemen? Onlangs heb ik, onder al, wat ik over de jongste handelscrisis las, ergens in een geschrift van den dag, onder de opgegeven oorzaken ook dit aangegeven gevonden, ‘dat zij zoude voortvloeijen uit egoïsme, winzucht, overdreven speculatiegeest, en dat werd in verband gebragt met weelde en verkwisting, welke in onze dagen schenen hand over hand toe te nemen, weshalve men voor gedurige herhaling van zoodanige geldcrisis vreesde.’
Daar ik woon te midden van een handeldrijvend volk, dat ik liefheb en gaarne voor de ellenden van zoodanige crisis bewaard wensch, zal ieder het mij ten goede houden, dat ik als voorbehoedmiddel waarschuw tegen de aangevoerde bron.
Doch hoe het ook zij - al of niet geldcrisis in de handelswereld - en of en in hoe ver verkwisting daaraan schuld hebbe - besproken mag het opgegeven onderwerp wel worden.
Zal het echter degelijk en volledig door mij behandeld worden? - Ik betwijfel het zeer! - vrees zelfs daartoe veel te weinig te zijn toegerust. Laat mij het desalniettemin beproeven op mijne wijze, en de baan breken, voor wie er meer van weten te zeggen en het beter kunnen. De belangrijkheid der zaak verbiedt mij het zwijgen.

{==313==} {>>pagina-aanduiding<<}

Een tweetal vragen zullen ons bezig houden.
I. Wat is verkwisting?
II. Wat is onze roeping ten haren opzigte?

I. Wat is verkwisting?

Om dit zoo in eens te zeggen - is geene gemakkelijke zaak, en is ook niet in overeenstemming met den weg van onderzoek, welken wij eigenaardig hebben in te slaan. Nadenkende over het woord verkwisting, kwam ik op een beeld - en hoe meer ik er over nadacht, hoe juister het mij de zaak scheen voor te stellen. Toen ik het woord verkwisting van kop en staart beroofde - van zijn voorzetsel ver en zijnen uitgang ing - hield ik over kwist, met verwisseling van slechts ééne letter kwast. Ik dacht daarbij aan een belangrijk instrument van den verfwinkel - een alle huisvrouwen bekend werktuig in den schoonmaaktijd, waardoor wanden en muren voortdurend wedijveren met de sneeuw. Is de kwast te droog - niet diep genoeg gedoopt in de verfstof, welke zich in den verfpot bevindt, hij beantwoordt niet aan het doel, de verfstof wordt niet overgebragt op het te verwen voorwerp. - Het is het beeld van den karige, den gierige, die altijd te bekrompen voor den dag komt. Is daarentegen de kwast te diep in den verfpot gestoken, overladen met de verfstof, voorts te schielijk en onhandig gehouden, noodeloos wordt de verf verkwist, verkwast, de vloer wordt er mede bespat; de stoffe gaat doelloos verloren, en wordt zoo dik gesmeerd op den wand, dat de effenheid en netheid schade lijden. Er moet juist zooveel verf aan de kwast, als zij kan bevatten en tot goed verwen dienstig is. Te veel is overdaad en verkwisting. De verkwister denkt niet na, berekent niet - hij neemt een volle greep uit den geldzak, geeft roijaal, verteert luchtig, vergooit en brengt te zoek, zonder doel, zonder rede, zonder overleg:

‘Craignez, mes enfants, la prodigalité 
C'est depenser sans choix, sans raison, ni mesure.’ 

Wij hebben nu reeds door het bijgebragte beeld eene voorstelling van de zaak, en dat beeld willen wij voor oogen houden, het kan ons helpen, door zijne levendigheid en duidelijkheid, om de zaak wèl te leeren kennen.

{==314==} {>>pagina-aanduiding<<}

De wijsgeerige van heusde plagt te zeggen, dat er wijsgeerte in de taal is, en dat eene goede woordafleidkunde en vergelijking der talen niet zelden gewigtige diensten bewijzen, om de door de woorden uitgedrukte zaak te leeren kennen. Ik ondervond dit nu ook bij mijn onderwerp, door het woord verkwisten af te leiden van het grondwoord kwast. Het gaf mij eene ophelderende voorstelling der zaak. Of zij echter de ware is?
Gij zult mij toestemmen, dat er ook nog andere woorden zijn voor deze zaak, als: verspillen, verderven, verdoen, vergooijen - alle woorden, welke beteekenen: het niet beantwoorden aan een goed doel, niet wèl gebruiken, niet wèl besteden. Zoo is het ook, naar mij voorkomt, met de woorden, waarmede de zaak in andere talen wordt te kennen gegeven. Bij de Duitschers verschwenden, verschleuden, verthun, vergeuden. - Verschwenden, dat als door rassche wendingen verdwijnt, zoodat men er geen oog op kan houden - verschleuden, verslingeren, als met eenen slinger wegwerpen - verthun, ons verdoen - vergeuden, vergooijen, te zoek brengen. - Bij de Franschen vind ik het woord depense inutile, waar het bijvoegelijk onnut het ondoelmatige der tering en besteding aanduidt, ook hebben zij het woord dissipation de biens, verstrooijing van goederen, de woorden profusion en prodigalité, als ook het Engelsche prodigality verraden hunne oudere Latijnsche afstamming, waarop wij later terugkomen. - Opmerkelijk is het, dat bij de Engelschen de meeste woorden, tot aanduiding van de verkwisting voorkomen, als squandering away, lavishing, lavishment, lavishness, spending, wasting, prodigality, wastefulness, zou het ook zijn, dat dit volk boven andere zich schuldig maakt aan de zaak, welke wij bespreken? - Welke geldverspilling bij den rijken lord, om voor oogenblikken zijn spleen te verdrijven! - Welke voorname grootheid
in den jongen erfheer, als hij zijne manilla aan eene banknoot aansteekt!
De woorden, die wij reeds uit het Latijn zagen overgegaan bij de volkeren, waar het Romanisch element in de taal vertegenwoordigd wordt, pleiten voor mijne bewering, dat de verkwisting geene uitvinding is van den lateren tijd, dat in den goeden ouden tijd ook al verkwist werd. Als ik u van de oude Romeinen iets ga vertellen, dan kon het wel zijn, dat gij hen voor onovertroffen meesters hieldt in het vak van verkwisting.

{==315==} {>>pagina-aanduiding<<}

Naarmate de Romeinen zich de wereldheerschappij verwierven - grooter, rijker en magtiger werden - begonnen ze ook als groote heeren te leven, en te teren op de beurs van de overwonnen volkeren. Sedert den tijd van scipio africanus volgden dagen van toenemenden rijkdom, van weelde en verkwisting. De overwinningen volgden elkander op, en elke nieuwe overwinning leverde aan Rome nieuwe bronnen tot verspilling. Na de overwinning op perseus, was het reeds zoozeer vetpot in Rome, dat de Staat de burgers - en de Romeinen waren niet weinig trotsch op Romes burgerschap! - ontsloegen van alle belastingen - dat waren gulden dagen, zullen onze liberalisten zeggen, die het belastingstelsel zoo hard vallen. Het werd dan ook bekrompen gerekend, als een honorabel burger minder dan 100 ℔ tafelzilver gebruikte. Na Corinthes verwoesting moest men reeds 1000 ℔ bezigen, wilde men niet voor gierig doorgaan, en 50 jaren later mogt in het huis van eenen ordinair prachtigen Romein, zou hij tot den fatsoenlijken stand behooren en in de partijtjes van die dagen mededoen, geene 10,000 ℔ ontbreken. Sedert de dagen van sylla had men nog erger reden van klagen dan tegenwoordig, dat de groote snoeken de kleine baarsjes inslikten; - dat het geld op enkele groote hoopen werd gestapeld; - dat de rijkdom der gansche wereld in handen van weinige familiën gebragt werd, welke met elkander wedijverden in het artikel verspillen. Het kan ook vrij wat lijden, als het kapitaal zoo enorm groot is! De plundering der natiën was voeding voor het monster der verkwisting, dat in Rome geweldig veel verslond. ‘Als iemand goed wil eten’ - de rijke Heer wilde ook eene goede tafel, dat kwam hem toe, als fatsoenlijk man - ‘zoo moet’ - zegt varro - ‘de paauw uit Samos komen, de hoenders uit Phrygië, de kraanvogels uit Melos, de bokjes uit
Aetolië, de tonijnen uit Calcedon, enz.’ Wie durft nu nog beweren, dat de Romeinen geene lekkerbekken waren, als zij soms voor een paar duiven f 75 betaalden ten tijde van lucullus en pompejus, en later, ten tijde van columella, begrootte het niet er soms f 300 voor te geven. Lucullus stond bekend als een smulpaap. De redenaar cicero wilde er met zijnen vriend pompejus eens de proef van nemen. Daarom vraagden zij 's morgens belet op een eenvoudig diner. Lucullus acht zich met het aangediend bezoek vereerd, en

{==316==} {>>pagina-aanduiding<<}
geeft last aan zijne slaven, om in de zaal van apollo aan te rigten - deze wenk was voldoende, om te kennen te geven, hoe dat middagmaaltje diende ingerigt - het kostte ruim f 20,000. Dit beteekent nog al iets meer, dan het diner van den rijken Rus, waarvan Handelsbl. 31 Dec. j.l. ophef werd gemaakt, dat, aan 12 vrienden gegeven, 7500 francs kostte! - Iemand, die zoo dineert, lijdt gevaar, dat hij soms de maag overlaadt en dat doctor wel eens mag toekijken; zoo liep de arts philotas ook eens de keuken in van lucullus, en vond er 8 wilde zwijnen aan het spit, welke de een na den ander klaargebraden werden; niet dat er grand diner was, maar om altijd gereed te zijn, om bij eventuëel bezoek te kunnen worden voorgezet. Zijne garde-robe was ook tamelijk wèl voorzien; want bij eene voorkomende gelegenheid kon hij 5000 kleederen ter leen afstaan. - Gelijk gewoonlijk, gaat het van kwaad tot erger - van sulla tot augustus nam de weelde hand over hand toe. Onder nero werd de verkwisting tot razernij opgevoerd - hij bouwde voor zijne paarden marmeren stallen - vischte met netten van gouddraad, stak een deel van Rome in brand, om zich het vermaak te verschaffen, eene levendige voorstelling van Trojes brand te genieten, een geschikt middel tevens om in eens de stad met betere gebouwen te verfraaijen. Het was de verkwisting tot 's levens doel te stellen - het kon heeten leven om te verkwisten. Kunt gij het erger bedenken, dan hirtius de verkwisting dreef? Hij trok van de gebouwen rondom zijne vischvijvers jaarlijks f 900,000 en die gansche som besteedde hij - tot voeding zijner visschen.
Dames! aan huissieradiën, kleeding, artikelen van mode kan ook nog al wat worden gedaan, zoodat de uitgaven op het jaarlijksch budget verkwistend kunnen worden genoemd. In Rome was er een tijd, dat het Corinthisch vaatwerk zoo getrokken was als thans het porselein van de fijnste merken - en doorgaande viel de smaak op parelen en edelgesteenten, welke altijd in de mode zijn gebleven, wijl vooral uw geslacht ze in bescherming heeft genomen. Gij zult het kwalijk den zoon van den rijken tooneelspeler aesopus vergeven, dat hij zijne gasten onthaalde op gesmolten parelen. Het moet wel een fraai cadeau zijn geweest, als caesar aan de moeder van brutus eene parel schonk, welke f 450,000 kostte. Wat de Romeinsche

{==317==} {>>pagina-aanduiding<<}
dames aan opschik kostten, kan een enkel voorbeeld bewijzen. Lollia paulina verscheen ten tijde van Keizer claudius in de eerste kringen en droeg aan zich voor f 300,000 aan parelen en edelgesteenten - waarlijk geene geringe brille! Er was een tijd, dat zich Romes dames tevreden stelden met violet purper van f 30 per pond, daarna moest men kostbaarder rood Florentijnsch hebben, en eindelijk voldeed naauwelijks het Tyrisch dubbelgeverfde van f 300 het pond. Welk eene weelde, als reeds cicero de bedden der geringste slaven op het landgoed van antonius met purperen dekens zag gespreid - wat moesten dan niet de tapijten der eetzalen zijn? Antonius verweet dan ook aan cicero zijne armoede, hoewel deze toch anderhalf millioen geërfd had - maar men telde toen burgers te Rome met een burgerkapitaaltje van 20 millioen. Men diende echter toen ook wel milionnair te zijn, om zijne huishouding in stand te houden. De raadsheer caecilius claudius liet zijnen erfgenamen 4000 slaven na, en onder de keizers waren er, wier gezin talrijk was, als de bevolking van vele onzer steden: er waren die 10 tot 20,000 bezaten.
Welnu, konden die oude Romeinen niet beter teren, weelderiger leven, overdadiger verdoen en verkwisten, dan wij? Maar zouden wij het hun ook toegeven, als wij onze verfkwast in zoo rijk gevulde verfpotten konden dompelen? Men zegt wel eens, de wal keert het schip; - om mede te doen ontbreekt het mogelijk niet aan den aanleg en den lust?... Maar het is waar ook - wij spraken straks over de philosophie der taal - hoe de Romeinen de verkwisting noemden? Zij hebben daarvoor de woorden profusio en effusio, d.i. wegstorting - uitgieting. Ik denk daarbij aan een zak met graan of aan een groot vat met vocht, dat men uitstort - stelt u den zak met eene opening beneden voor, - er is geen scheppen aan, het is een Danaïden-vat zonder bodem; alles verzinkt in een gapenden afgrond.
Ik behoef wel niet te zeggen, dat andere oude volken ook al op hunne eigene wijze de verkwisting dreven! Elke tijd en ieder land doet het naar 's lands wijs en naar den modetoon. Den overwinnaar bij Marathon viel de eere te beurt als de eerste der bevelhebbers te worden afgebeeld - ‘maar,’ zegt nepos, ‘datzelfde volk heeft, nadat het grooter magt verkregen had en door de vrijgevigheid der overheden bedorven was, 300 standbeelden voor demetrius phalereus opgerigt!’ -
{==318==} {>>pagina-aanduiding<<}
Dat ik bijzonder van de Romeinen in zeker tijdperk gewaagde, heeft eene goede reden, wijl de verkwisting toen tot eene hoogte werd gedreven, gelijk ik er geen ander voorbeeld onder eenig volk en in eenige eeuw van weet. Bij geen volk vraagt gij echter te vergeefs naar de verkwisting. Zoo verhaalt posidonius, dat sysimachus de Babyloniër, veroveraar van Seleucia, himerus met 300 anderen ter maaltijd noodigde. Nadat de tafels waren weggeruimd, liet hij ieder dier drie-honderd een zilveren beker van iets boven drie Persische ponden gewigt in handen geven, dronk allen toe, en verzocht, dat ieder zijn beker mede naar huis zoude nemen; - zeker nog al aanzienlijker geschenk, dan het papieren zakje voor hulevelletjes en bonbons, voor de kinderen der gasten in onze dagen, opdat deze voor het kariger maal bij absentie van papa en mama zullen worden schadeloos gesteld. ‘O tempora! o mores!’ - riep cato de strenge zedemeester, die der vaderen tijd gedacht, toen de vorstendochter de wol zelve spon, en een dictator den kouter met het zwaard verwisselde. - Vergelijkt eens de tafel der Romeinsche gastronomen met de knollen door zekeren dictator zelven gebraden tot zijn maal. Vergelijkt in denzelfden tijd de levenswijs van verschillende personen: alexander bij zijne slemppartijen in Babylon, en de hondsche wijsgeer
diogenes, die in eene ton woonde, en toen hij eenen jongen het water zag scheppen met de hand en alzoo drinken, zijn nap verbrak, als zijnde een overtollig meubel in zijne tonhuishouding van al te groote weelde.
Doch zoo voortredenerende vrees ik, dat ik door den nadenkende beschuldigd zal worden, dat ik eene rijke, grootsche, weelderige levenswijs, onredelijk gelijk stel met verkwisten. Ik erken, dat hierin onderscheid moet gemaakt worden. Wie tonnen gouds verteren kan, mag en moet rijker leven, dan die van een bepaald inkomentje van weinige honderd gulden 's jaars heeft te leven - dan kan waarlijk de verfkwast niet diep worden gestoken in den verfpot; ik moest hier zeggen, dat uit een klein teerpotje met eene kleine kwast slechts een klein bootje kan geteerd worden, en dat de voorraad teer spoedig is verteerd - grooter voorraad is noodig voor de Leviathan, die zoo moeijelijk te water ging! - Als de milionnair vele bedienden houdt in liverei en fraaije équipages, zonder dat hij verkwist - mag de arme ambtenaar

{==319==} {>>pagina-aanduiding<<}
niet meer dan eens in 't jaar uit een zuinig bespaard potje met zijn gezin onder een oud verdekje met een kreupel paard een pleiziertogtje ondernemen; zal hij niet teren boven zijn vermogen - en dat noem ik voor hem verkwisten. Uit den grooten wèl voorzienen verfpot, kan met grooter kwast, grooter zaal bestreken, dan uit een klein potje met kleine kwast - dat is eenmaal niet anders. Personen en omstandigheden dienen in aanmerking genomen. De rijke hofhouding van salomo in zijne weidsche pracht, wiens rijkdom zelfs eene Oostersche vorstin in verbazing bragt, kostte meer, dan de huishouding van zijnen verren naneef, die met pijpedoppen langs de straat loopt en rondsnuffelt of er niet wat te sjaggeren valt. Misschien was salomo, de wijze man, die zoo ordelijk zijne hofhuishouding regelde, nog geen verkwister, met hem kon het wat lijden, hij was in zijnen tijd koopman en zeehandelaar - de grootste der wereld - hij had den kroonhandel - speelde monopolie - en toen wist men nog niet van haven- en tonnegelden. De rijke lieden moeten naar stand en vermogen teren, gebruiken en verbruiken, en worden gediend - hoe komen anders de werklieden aan den kost? - Wat werd van industrie, galanterie en welvaart, hielden de rijke menschen op met brilleren en vraagden zij slechts: ‘waarmede kan het toe?’ Wordt het fabriekaat niet meer gezocht - wee dan de fabriekstad met hare fabriekanten en arbeiders. Napoleon III zegt tot zijne ambtenaren: ‘ik geef u ferme tractementen, maar ge zult ze ook verteren, net zoo goed als ik mijne millioentjes franken franc en franchement laat circuleren’ - en Parijs brilleert en bloeit! Men wil niet dat de boer leeft als zijn landheer of arbeider, zijne vrouw zich kleedt als hare landvrouw of dienstmaagd. Ieder verwe met zijne kwast, zoo als 't past! De arbeider mag dàn eerst loopen met jas en
hoed van zijn baas, als diens zondagsch pak geheel uit de mode geraakt. Als de binnenmeid een hoed koopt gelijk Mevrouw p. draagt, dan verkwist zij zoowel als deze, zoo zij zich uitdost als de schatrijke barones g. Zonderlinge contrasten geeft het! - de mindere koopt gewaad, ameublement, en doet in enkele artikels mede met lui van hooger stand en in het artikel liefdadigheid, dan weegt ieder zijne gave of hij ook dezen en dien in de eere komt, als hij, hoewel tot beschaming van den te bekrompen

{==320==} {>>pagina-aanduiding<<}
inschrijver, toch maar naar behooren geeft. Liefdegiften zijn veelal verre beneden het uithangbord!
Tot nog toe hebben wij vrij wat gesproken over verkwisten met betrekking tot de finantiën, de levenswijs en het tijdelijk goed - zoo gij nu denkt, dat in dezen zin het woord verkwisten enkel van toepassing is, dan moet ik mij voor een tegengesteld gevoelen verklaren. Hebt gij ook niet wel eens eenen vleijer hooren aanduiden met de woorden: ‘hij is kwistig met honig, - hij strijkt met de honigkwast’? Iemand eere en lof geven, welke hem toekomt, is goed - maar om loftuiting aan den onwaardige te geven, uit valschheid, om bijoogmerken, dat is af te keuren als verkwisting. Gij treft soms menschen aan, die u door hunne complaisance confus, verlegen maken, die u met hunne complimenten overladen - gij zijt daarmede niet gediend, ze zijn aan u niet besteed - aan u zijn ze onnoodig verspild, verkwist. Er zijn verkwisters in allerlei zaken. Zoo noem ik menschen, die allervreeselijkst woordenrijk zijn, die, gelijk men zegt, honderd woorden den nek breken, waar tien genoeg waren - woordverkwisters (*). Wat kan niet op verregaande wijs de kostelijke levenstijd worden verbeuzeld - ik wenschte wel, dat ieder gierig ware op de uren, om ze nuttig te besteden - hoe worden ze in de dienst der zonde, der luiheid, der ligtzinnigheid verkwist. De brave en edele - de echte philanthroop, zoekt den verkwister van tijd, leven, gezondheid, goederen of van welk artikel ook, op, poogt hem liefderijk van zijne verkeerdheid te overtuigen; maar als alle moeite, zorg en vlijt, daaraan besteed, vergeefs blijken te zijn - dan gaat hij weeklagend henen: ‘ach

{==321==} {>>pagina-aanduiding<<}
het is alles aan dien mensch verkwist!’ En wie onzer kan op zijn vorig leven terugzien en roept niet uit:

O God! mijn' dagen zijn verdwenen, 
Zij zijn vergaan gelijk een mist. 
Ach! hoe vele uren gingen henen, 
Door mij in ijdelheid verkwist. 
Och! delg die uren, met den vloek 
Dien zij verdienen, uit Uw boek. 

Wie zal tellen de zorgen, gebeden, vermaningen, tranen, welke op aarde zijn verkwist aan boozen - door ouders en meesters aan ondankbare kinderen? Wat niet al geduld, goedheid, liefde kan gezegd worden verkwist te zijn, wijl ze door geen gunstig gevolg bekroond blijken te zijn? Al wat aan zijn bepaald doel niet beantwoordt, wordt verkwist. Als eindelijk de vesting, welke met groote sommen gelds in staat van verdediging was gebragt, en door vele vuurmonden en krijgslieden lange was verdedigd, moest zwichten voor de volharding der belegeraars, dan klaagt de verliezende partij, dat moeite, tijd, kosten, bloed en wat niet al is verkwist.
Welligt stemt gij alles toe, wat ik tot nog toe heb aangevoerd, en vraagt mij, of er dan toch wel zooveel verschil kan zijn van meening in dezen? of de vraag, wat is verkwisten, niet zeer gemakkelijk kan worden beantwoord, door hetgeen reeds is gevonden, namelijk wat onnut besteed - wat verdorven wordt - wat iemands bepaald vermogen te boven gaat - wat niet aan een goed doel beantwoordt? Eilieve! merkt gij nu zelf niet, dat wat gij onnut besteed of bedorven noemt, door een ander wèl besteed wordt gerekend - dat wat gij aan een goed doel gewijd rekent, anderen ontwijd noemen? Napoleon I, zegt gij, heeft kostbare menschenlevens en millioenen schats verkwist, goed en bloed opofferende aan zijne onverzadelijke eerzucht - hij zal gemeend hebben naar regelen van wijze staatkunde die offers te hebben gebragt aan het heil des menschdoms, en zoo zullen het zijne vereerders ook nu nog beweren. In den vreeselijken Krim-oorlog is wat niet al verspild en opgeofferd - verkwist, zoo de magtigen der aarde de artikelen van het vredescongres voor den oorlog hadden geteekend - maar geeft gij toe, dat groot heil uit de gevolgen van dien oorlog is voortgevloed en onmogelijk zonder dien

{==322==} {>>pagina-aanduiding<<}
oorlog zou te verwerven zijn geweest - dan wilt gij nog niet van verkwisten in dezen gesproken hebben. De gave, welke ik aan den arme geef, kan in zijnen nood voorzien en den moed en het geloof in hem bewaren - maar kan ook door hem kwalijk worden besteed, zijne luiheid voeden, hem sterken in zedeloosheid, hem tot bedelarij prikkelen - in het eerste geval is zij wèl besteed, in het laatste geval verkwist. ‘Der bedelaren hand is een bodemlooze mand.’ - Kan de koopman vooraf weten, of hij geluk zal hebben bij eenige speculatie, waarvan hij zich groote winsten beloofde? - Hij is een kortzigtig sterveling. Als nu in de gevolgen blijkt, dat hij zich deerlijk heeft vergist - en hij grootelijks schade lijdt - moet men dan niet zeggen, dat, ook bij de meeste voorzigtigheid, soms de kwast uit de hand valt en de verf verloren gaat? De landman bouwt zijn veld in hope - weet hij welke vrucht dit jaar best zal gelukken - of moeite en arbeid vergeefs zullen zijn, of dat hij eenen dubbelen oogst zal erlangen? Vaak wordt van iemands verkwisting gesproken, als zijn bureau ophoudt te betalen - terwijl niemand daarvan sprak, zoolang het de wissels honoreerde. Wat veranderen ook niet de inzigten in den tijd en naar de omstandigheden. Nu rekent gij het billijk, dat de boer in zijnen fraaijen verdekten wagen stadwaarts rijdt, en nog geene eeuw geleden verjoeg een landheer zijnen boer, wijl hij zoo weelderig en verkwistend werd, dat hij een linnen verdekje op zijnen faëton had laten plaatsen! Onze oudjes van vóór één- of twee-honderd jaren moesten nu eens een kijkje nemen, hoe thans de menschen rossen en jagen - zouden ze niet denken, dat de maatschappij eene oefenschool van verkwisting diende te heeten?
Maar wat raad dan, om bij zoo velerlei verschil van meening onder de menschen tot zekere bepaling en voorstelling te geraken van de waarheid, wat dan verkwisting is? Volgen wij daarin denzelfden weg, dien de redelijke mensch in alles moet volgen, om de waarheid - die hij nooit in pacht erlangt - naderbij te komen. Langzamerhand vordere men door onderzoek en oefening. Bedrieg ik mij niet, dan hebben wij reeds veel gevonden, dat ons van dienst kan zijn, en zijn wij op weg om dieper door te dringen in de kennis dezer verkeerdheid. Hooren wij minder, wat iedereen ons voorpraat - maar schuwen wij niet om zelf den moeijelijken weg des onderzoeks

{==323==} {>>pagina-aanduiding<<}
te bewandelen. Er is één gids, dien wij alleen veilig kunnen hooren en volgen. Gij weet, wien ik bedoel - Hem noemt gij de waarheid, hoewel er onder zijne verkeerde tijdgenooten waren, die Hem noemden een vraat en wijnzuiper. Soms vindt men nog dwazen en waanwijzen, die Hem van verkwisting beschuldigen, als Hij eene kudde van 2000 zwijnen verderft - zij begrijpen niet, hoe Hij den baatzuchtigen mensch leerde, dat de welstand van één of twéé redelijke zielen hooger waarde heeft, dan het offer daartoe noodig in het verlies dier kudde. - Die beroering onder de kudde zwijnen, geloof ik, was noodig, om dien heilzamen schok op de waanzinnigen te weeg te brengen, dat zij, tot rede teruggekomen, nuttig in de maatschappij konden werken, in plaats van langer de wegen onveilig te maken in hunne woeste razernij. Allerminst is Hij een verkwister te noemen, die in staat was, door eene voor ons wonderdadige kracht, vele duizenden te voeden met weinige brooden en visschen - en daarna opzettelijk gebood, dat de overgeschoten brokken zorgvuldig zouden worden opgezameld, opdat niets verloren zoude gaan. Verkwisten is, wat, hoe gering het ook zij, verderft en verloren gaat of kwalijk wordt besteed. De volmaakte, van wien ik daar sprak, leert in treffende gelijkenissen te woekeren met de verleende gaven en talenten, en teekent ons in den ‘verloren zoon’ den verkwister. Gods goede gaven vrolijk en blijde gebruiken - Hij leert het, zij het ook tot ergernis van den dweeper, - door overvloedig keurigen wijn op het bruiloftsfeest te verschaffen. Moge met regt een oude profeet van Israël hetgeen der afgoderij wordt geheiligd, verkwisting noemen, als hij betuigt: ‘zij verkwisten het goud uit de beurs en wegen het zilver met de waag, zij huren eenen goudsmid
en die maakt het tot eenen God, voor wien zij knielen en zich buigen’ - wat aan de vereering van den Allerhoogste en diens Eengegeborene wordt besteed - neen, dat is nooit verkwist - zij het ook tot beschaming der geldgierigen. - De nardus, de zeer kostelijke en onvervalschte der edele, welke daarmede de voeten des Gezegenden zalfde, was wèl besteed als in voorbate tot de balseming van Hem, die op aarde slechts kortelijk toefde - en de tranen, waarmede de zondares zijne voeten besproeide en met de hoofdhairen afdroogde - vertellen ons meer, dan fraaije bespiegelingen, wien het eerste, hoogste en beste dient geheiligd te worden, zal het heeten: wèl besteed!


{==324==} {>>pagina-aanduiding<<}

II. Wat is onze roeping ten opzigte der verkwisting.

De eerste vraag - wat is verkwisting? - hield ons vrij lang bezig - wij zullen ons bij de nog te behandelen tweede vraag moeten bekorten. Maar wij kunnen dit ook - juist de uitvoerige behandeling der eerste vraag heeft ons op de hoogte gebragt, van waar wij nu beter kunnen overzien welke onze roeping is ten opzigte der verkwisting.
Zal de Schrijver van dit opstel voor zich de vrijmoedigheid hebben te gelooven, dat de uren aan de overweging van zijn onderwerp besteed en aan het schrijven daarvan gewijd, niet zijn verkwist - en zal hij niet uwe beschuldiging, uw verwijt verdienen, dat de oogenblikken, waarin gij hem uwe aandacht hebt geschonken, voor en aan u verkwist zijn - dan moet hij u en zich zelven doen opmerken:

in hoeverre onze tijdgeest de zonde der verkwisting huldigt;

in hoeverre wij ons door den tijdgeest der verkwisting laten medeslepen;

hoe wij ons kunnen wachten voor deze zonde;

wat wij kunnen bijdragen tot genezing van onzen verkwistenden tijdgeest.

In hoeverre onze tijdgeest de zonde der verkwisting huldigt?
Gij merkt, mijne Lezers! dat ik van eene dubbele veronderstelling uitga - vooreerst, dat verkwisting zonde is - en ik meen het aan den indruk, welken mijne voorstelling der verkwisting op uw onbevangen gemoed gemaakt heeft, gerust te mogen overlaten, dat gij haar ook als zondig en verkeerd veroordeelt. Mijne andere veronderstelling is, dat onze tijdgeest door de verkwistingszonde is besmet - en dit zal ik nader hebben aan te wijzen. Verwacht van mij niet meer, dan vlugtige wenken, welke gij naar eigen goedvinden verder kunt aanvullen en verrijken met uwe opmerkingen.
Naarmate de volkeren voortgaan - stilstand is er niet - voortgaan in beschaving - dat niet altijd is de schoonste harmonische ontwikkeling naar geest en hart, de waarachtig Christelijke vorming en opvoeding - maar toch altijd voortgaan in beschaving, welke als menschelijke beschaving hare eenzijdigheid blijft behouden - voortgaan in beschaving,

{==325==} {>>pagina-aanduiding<<}
in verstandelijke ontwikkeling, door kunst, industrie, handel, gezellig leven, door wetenschap en uitvinding - komt er vermeerdering van stof - hoogere waarde door meerdere aanwending daarvan - komt er overvloed, rijkdom, door vlijt en genie, door talent en arbeid - en rijkdom biedt gelegenheid tot weelde - overvloed geeft aanleiding tot overdaad - de bron springt nu rijkelijk, om de kwast diep in den verfpot te steken en te verkwisten. Ik behoef u slechts te herinneren aan den tegenwoordigen toestand der beschaafdste volkeren, hoe de snaren staan gespannen; hoe handel en fabrijkwezen en landbouw productief geworden zijn, gelijk nooit voor dezen - onder begunstiging van vermeerderde en versnelde middelen van vervoer - onder behulp van uitvindingen in elk vak van menschelijk bedrijf. Gij weet welk eene toongeefster Parijs voor de naäpende wereld harer beschaving, complimenten, taal en mode is geworden; - gij weet, hoe het rijke Albion den wereldhandel beheerscht en de zeeën regeert - en zijne schatten uitstrooit, om ze met veelvoudige rente te hernemen. Geen wonder, dat het kroost nederbuigt voor de afgoden der naburen, welke onze vaderen niet zoozeer kenden. De weelde, de verkwisting der toongevende natiën en steden, geven een verleidelijk voorbeeld - de wind van Parijs is verpestend, de adem van Londen besmettend - uit die hoeken waait de wind, stroomt de tijdgeest! De geest van 't Westen doordringt u met geldzucht - die van het Zuiden suist u in 't oor: ‘vermaakt u!’ Beiden wilt gij dienen, gij neemt het goud met de eene hand, om ze der verleidster met de andere ten offer te brengen. - Wij beslaan een gevaarlijk terrein, het verfranschte België paalt aan onze grenzen, en er is geene scheiding meer van Engelands handelsteden en Frankrijks stedekroon, sedert men telegrafeert en stoomt en spoort. Het goud van Brittannië en de elegantie van Parijs - zie ik thans als twee bekoorlijke
maagden gealliëerd - er stroomt Germaansch bloed door onze aderen, - de luister der eene, de lonk der andere doet het gloeijen en bruisen - nog eenige schreden en Neêrlands maagd wordt medegetroond om de gratiëntrits te volmaken - Germanje walst mede - en het schijnt, dat geld en gratie de wereld betooveren, zoodat de rede, in den vrolijken dans bedwelmd, tot losheid en ongebondenheid overslaat, en dan heerschen

{==326==} {>>pagina-aanduiding<<}
weelde en verkwisting toomeloos en verslinden alles. Wat zullen nu de gevolgen zijn? wat anders dan dat de materialistische geest, aan het stof gebonden, egoïstisch alles wil bezitten en genieten - dan dat men leeft om te winnen, schat op schat te stapelen en voorts tot de ziele zegt: ‘eet, drink, wees vrolijk, geniet het leven - morgen sterven wij’? Heeft de god dezer eeuw eens de oogen verblind, de harten veroverd - het winnen is zoo zoet, de begeerlijkheid onverzadelijk, de gelukte speculatie zoo gevaarlijk! - men is zoo spoedig verwend aan de gemakken en genoegens des levens - verwend en verslaafd aan de gewoonte van genieten! - - dan kleeft de ziel aan den schat, het hart aan het genot. Ongewoon zich zelf te beheerschen, aanbidt men 's werelds goed en 's werelds genoegen. - Alles wordt er aan opgeofferd, tijd, kracht, goed en bloed, en, helaas! de ijdele wereld vergoodt den levenslustige, zoolang hij kan teren en verspillen - ja, zoolang wordt hij bewierookt en verheerlijkt als de glanzende zon! Heb ik te veel gezegd aangaande onze eeuw, dat zij wil blinken en schitteren? Wordt niet de rijke gevierd? Leent de arme niet gaarne zijne hand aan den verkwister? Voor geld is alles veil! - en Hij die boven allen staat en schouwt het gansch gedrag der stervelingen, de Onzienlijke wordt voorbijgezien, want het zinnelijk oog ziet niets meer dan het stof! - Daar luidt op den Hem gewijden dag de klok, roepende tot gebed - men ijlt naar station en stoomboot en roept: ‘het is de dag van genot - het is zondag!’ - ‘ja,’ herhaalt de vrome kerkganger, ‘het is de zondedag!’
De vraag is, ten anderen, in hoeverre wij ons door den tijdgeest der verkwisting laten medeslepen?
Ongemerkt misschien meer, dan wij ons bewust zijn, dan wij, tot ons zelven inkeerende, goedkeuren, worden ook wij medegesleept. Men gaat te Parijs overal waar men zich kan amuseren. Hoort ook hier, hoe de een den ander toeroept: ‘Wilt gij amusement, dan moet gij naar Parijs!’ Zelfs naar de kerk gaat men, om zich te amuseren met de gaven van den gevierden redenaar. - Men wil romantiek! - ‘Bah, hoe ouderwetsch, den Bijbel lezen!’ - Men gaat naar bal, concert, comedie, Nut - waartoe anders, dan om amusement te hebben? Als het ernstige u niet meer smaakt, dan geloof ik toch, dat de ligtzinnige tijdgeest u ook al onder zijne vereerders

{==327==} {>>pagina-aanduiding<<}
trekt. Ligtzinnigheid, wereldzin, egoïsme leiden tot verkwisting.
A. ‘Zeg eens, vriend! wat was het rijk en elegant bij Mijnheer en Mevrouw ..... aan huis - welke smaakvolle meubels en hoe keurig gerangeerd - deftig!’
B. ‘Zoudt gij denken, dat een groot deel dier meubels reeds twee, drie jaar onbetaald bleef?’
A. ‘Foei, dat noem ik onbehoorlijke verkwisting!’
‘Welk een net hoedje heeft de juffer c.,’ zegt de juffer p., en hare vriendin g. antwoordt:
‘Ja, zij is altijd gekleed naar het laatste modeplaatje - maar sedert zij dat hoedje draagt, lijdt zij aan tic douloureux - aangezigtspijn - kiespijn - alles wil zij trotseren om den god der mode getrouw te blijven - eer spelen met de gezondheid en het levensgenot verkwisten, dan ontrouw worden aan den gevierden smaak der Parijzenaars!’
In vertrouwen zegt koopman e. tot zijnen vriend k.: ‘Mijne zaken staan niet best - ik beef, als ik den brievenbesteller zie komen, eerstdaags worden wissels getrokken op mij, - en van waar zal het geld komen!’
K. ‘Hebt gij niets te beleenen?’
E. ‘Neen, niets meer.’
K. ‘Om de waarheid te zeggen, gij leeft voor 't oog nog al rijk?’
E. ‘Ja, man! voor 't oog, om mijn crediet op te houden!’
‘Gij hebt allerliefste kindertjes, Mevrouw!’ spreekt de Heer t.; ‘zij weten zich wel voor te doen, en hoe netjes zijn ze gekleed!’
‘Vindt u, Mijnheer?’ herneemt Mevrouw met welbehagen. ‘Ze leeren aardig Fransch, kee speelt lief op de piano en ko danst goddelijk!’
T. ‘Allerliefst! Kom eens bij mij, kee!’
‘Wat belieft u, Mijnheer?’
‘Waartoe oefent gij u in het spelen en zingen en dansen?’
‘Wel, Mijnheer! anders kan ik niet op bal en concert gaan, als ik grooter word.’
Mevr. ‘Maar, Mijnheer! dat behoort immers tot eene gesoigneerde opvoeding?’
T. ‘Zeker, Mevrouw! ze moeten voor de wereld opgevoed, om in de wereld opgang te maken! Veroorloof mij eene vraag: lieve Mevrouw! heeft u daarmede werkelijk het hoogste doel genoemd?’

{==328==} {>>pagina-aanduiding<<}

Mevr. ‘Ik begrijp u niet, Mijnheer! - wat verlangt u meer?’
T. ‘Mevrouw! vergeef het mij, maar het moet er uit, indien niet elke gave, elk talent, iedere kunst en wetenschap tot hoogste doel heeft de eere Gods - dan reken ik: dat alles aan de afgodendienst dezer eeuw is verkwist!’
‘Ik hoor bellen - wat zou daar weêr zijn?’
De binnenkomende meid: ‘Of Mijnheer deze lijst eens geliefde in te zien.’
‘Altijd inteekening - nu, waarvoor? begrijp eens, vrouw! of ik deel wil nemen aan een leesgezelschap van stichtelijk godsdienstigen aard!!! - neen, - daar doe ik niet aan, - ik heb mij wel met andere dingen te occuperen.... wacht eens!!!... daar is nog eene lijst van de nieuwste werken van smaak, ook een mode-journaal voor dames, en daaraan is een souper verbonden - en daar staan ook de namen van onze voornaamste kennissen op - dat lijkt me nog al - - wat dunkt je, lieve?’
‘Ook een mode-journaal zeg je, manlief! - dat is wel aardig - dat moesten we eens proberen.’
‘In vertrouwen is mij medegedeeld, dat Ds. h. Mijnheer van zoo even in hartroerende taal de belangen van het Zendelinggenootschap heeft geteekend, er is thans behoefte aan ondersteuning, want het vorig jaar sloot met een nadeelig saldo.’
‘Maar, Dominé!’ - luidde het - ‘een genootschap, dat meer uitgeeft, dan het kan bestrijden - is dat niet verkwisten?’
‘Mijnheer!’ - herneemt h. - ‘de zending vraagt: wat moet gedaan voor het godsrijk? - en het geld? - zij moet vertrouwen, dat zal volgen, zoolang er Christenen zijn, die geld hebben - maar zij bedriegen zich in die geen geloof hebben en de liefde missen.’ - Maar de rijke Mijnheer, die geen tijd had voor godsdienstige lectuur, wel voor roman en werken van smaak, heeft op zooveel in te teekenen, het kon er niet af. - Karig was onlangs eveneens zijne bijdrage voor eene arme weduwe in den uitersten nood - en het concert, waarvan men zoo groote verwachting heeft, telt hem onder de eerste teekenaars!’
Genoeg; zijn er niet de zoodanigen? En zijn ze er - dan doen ze ook mede - levende in den tijd en met den tijd - zijn dat verkwisters? Hebben wij niet gevonden, dat het verkwisten van tijd is, van goed, en van wat niet al, zoo het

{==329==} {>>pagina-aanduiding<<}
gebruik niet beantwoordt aan het ware en hoogste doel? Ik vraag u, wat is 's menschen waar en hoogste levensdoel?
Hoe wij ons, ten derden, kunnen wachten voor de zonde der verkwisting?
Zijn er in de omstandigheden van onzen tijd gevaarlijke klippen, waarop velen stranden - klippen, verborgen voor het oog - de stuurman, die kompas, zeekaart, sextant en dieplood heeft, zal ze mijden en de lading naar de bestemde haven overbrengen! De Christen heeft al, wat hij behoeft, om zich te wachten voor misbruik - om te strijden tegen de zonde - om zich te oefenen in den strijd - om zich en de wereld te heiligen in navolging van Hem - die, toen Hem de verzoeker al de koningrijken der wereld voorspiegelde, sprak: ‘weg van mij, Satan! God zult gij aanbidden en Hem alleen dienen.’ Navolgers van dezen Voorganger, dien gij uwen eenigen Meester noemt, u zou mannelijke kracht, moed en zelfstandigheid ontbreken, om het hoofd te bieden aan de geldzucht en de verleiding tot genot? (*) Keert nadenkend tot u zelven in en schouwt om u henen, of gij ook ongemerkt reeds op de gladde baan der verkwisting zijt vervallen! Vraagt,

{==330==} {>>pagina-aanduiding<<}
welke uwe roeping - uwe bestemming is - wat voor u het schoonste en beste doel des levens? - Rust niet voor gij 't antwoord hebt gevonden. - Het is duidelijk genoeg in 't heilig Evangelie gezegd. - Gij moet als redelijk mensch, daarnaar leven, gedrag, tijd en goed, ligchaam en geest inrigten - dan zult gij worden gewaarborgd voor de zonde der verkwisting - voor de verleiding dezer eeuw!
Wat wij eindelijk kunnen bijdragen tot genezing van den verkwistenden tijdgeest?
Naauwgezet in alles, moeten wij in geen opzigt verkwisters zijn. - Doen wij zelven niet mede - dit is reeds veel; want wij zijn leden van de maatschappij; zorgen wij maar voor ons aandeel - elk lid oefent zijnen invloed uit. Zijn wij ieder op ons zelven waakzame tegenstanders en geene ijverige medewerkers. Wat vermogen wij niet door gemeenschappelijke kracht? Ieder onzer spreke en handele, tot wering dezer verkeerdheid, zooveel hij vermag!
Zorgt gij vooral, hoofden des gezins! voor eene godsdienstig zedelijke opvoeding uwer kinderen en onderhoorigen, als goede stuurlieden en kapiteins van het schip - waarbij ik uwe huishouding vergelijk - het dobbert op de wereldzee en de Zuid-Wester waait. Zij zullen later hun schip wel leeren dirigeren, zoo zij maar van u hebben geleerd het roer te hanteren en de ware zeemanskunst gebruiken. Uwe roeping is ze met degelijke beginselen te doortrekken - uw voorbeeld moet hun voor den geest zweven. Zoo leeren ze de klippen vermijden en den noodstorm ontwijken of trotseren - schip en lading zullen behouden blijven!
Noodig is het, dat de beginselen worden wederstaan, dat de aanleiding worde voorkomen! Toetsen wij gedurig onze stelregels en prenten wij ze diep in onzer kinderen harten. Ik bedoel de zoodanige: ‘vraagt bij alles, of gij u het goede doel bewust zijt? - of gij niets drijft in strijd met uwe Christelijke roeping? Koopt niets, waarvoor gij het geld niet gereed hebt! Springt niet verder, dan uw pols reikt! Begeeft u in geene speculatiën, welke uw vermogen overtreffen! Laat niets verloren gaan! Gaat alles zelf na! Regelt zoo de uitgaven naar de inkomsten, dat nog altijd iets overblijft voor onvoorziene uitgaven! Wint geld op eerlijke wijs, zooveel gij kunt, en besteedt het zoo goed mogelijk! Verarmt niet naar

{==331==} {>>pagina-aanduiding<<}
den geest naar mate gij rijker wordt! Geniet met een rein hart en acht het geestelijk genot als het eenig waarachtig genot!’
Maar door zoovele stelregels te geven, zou ik u slechts vermoeijen. - Wat baten regels en wetten, als de tijdstroom zoo magtig is? Wie zal tegen den stroom opzeilen? In Rome werden eertijds ook wetten gegeven tegen de toenemende weelde en verregaande verkwisting - niets baatte. De lex Orchia, waardoor de kosten der gastmalen werden beperkt, het getal gasten en de spijzen werden bepaald, hielp evenmin als eene later volgende wet, de lex Fannia tegen de verkwisting werd gehoord. Die van didius, hoezeer over gansch Italië uitgestrekt, kon het kwaad ook al niet keeren. Hoe meer wetten, te hooger steeg de verkwisting - zij spotte met alle wetten. In het Handelsblad van 8 December j.l. las ik: ‘De jongste brieven uit Konstantinopel melden, dat men ook aldaar de noodzakelijkheid gevoelt, om tegen de weelde, vooral bij vrouwen, te velde te trekken. Vele huisgezinnen geraken ten val door deze pest, maar het geneesmiddel is moeijelijk te vinden. Men verzekert, dat eene broederschap tegen de weelde is gevormd, waaraan reeds velen zich verbonden hebben.’ - Wat raad dan? Zal ik u ook, in onze eeuw van genootschappen, het voorstel doen tot oprigting en deelneming aan eene nieuwe vereeniging, tot beperking der verkwisting? Ik houd mij aan het eene, oude, algemeene, beste genootschap, waaraan gij u met mij op de plegtigste wijs tot leden hebt verbonden. Vrienden! tegenover de stof stel ik geest - tegenover de wereldmagt stel ik Gods kracht - tegenover de zonde plaats ik christus. - De geest kan en zal de stof beheerschen! - God alleen zult gij dienen en Hem de wereld heiligen - christus is de eenige Overwinnaar van alle zonde - de weg, de waarheid en het leven! - Over het geheel heeft de verkwisting nooit
bij Christenvolkeren dat vreeselijke karakter aangenomen als bij de Heidensche. Voortplanting der Christelijke godsdienst in geest en waarheid - ik weet geen beter, zekerder, waarachtiger waarborg tegen elke ondeugd, iedere verkeerdheid. - Zijn wij, wat wij heeten, en worden wij gedurig beter, wat wij zullen zijn - Christenen in geest en waarheid - dan stellen wij ons tegen den zondigen wereldgeest en vreezen hem niet! - Één juichtoon bemoedigt allen, die éénen Heer en Meester erkennen - en dezen als hunnen Heer en hun

{==332==} {>>pagina-aanduiding<<}
eenig Hoofd vereeren! - Mogt hun soms de moed ontzinken, op nieuw zal hen de zegekreet van den oversten Leidsman bezielen - de zegekreet, welke door de gelederen zijner vereerders weêrklinkt, als met eenen electrieken vonk de verlamde krachten herstelt, de verslapte handen opbeurt, den strijdlust hernieuwt - het is de zegekreet aangeheven schier onder het kruis, welke de gewaande zegepraal der wereld doet verstommen - het is de zegekreet der eeuwen, welke van de wereldoverwinning door het kruis getuigen - deze zegekreet zal en moet ons allen bezielen en tot geestdrift ontvlammen - zij luidt: ‘Hebt goeden moed - Ik heb de wereld overwonnen!’

Dronrijp.




Orsini.


't Is nacht! - een droeve nacht! - geen sterren aan den hemel, 
De maan omhuift het hoofd! - Nu slaapt het wuft Parijs! - 
Neen, 't waakt! - de straten door kruist zich het volksgewemel, 
Als klonk in 't nachtlijk uur een stem in 't rond: verrijs! 
Hoort gij dat dof geraas, het murmlen veler stemmen? 
De ontstelde burgerij, door magt noch woord te temmen, 
IJlt voort naar la Rocquettes plein; 
Is 't eeuwenoud Parijs, van uit zijn catacomben, 
Bevolkt door schim bij schim, gerezen uit die tomben? - 
Of spookt een schrikbeeld door elks brein? 
 
Als op het donker vocht, voortkabb'lend langs de steenen 
Der stalactyten grot, door zon noch maan begroet, 
En slechts door 't walmend licht der toortsen schaars beschenen, 
Dat bloedrood weêrkaatst in dien vloed: 
Zoo sprankelt op den stroom der burgers, staâg aan 't zwellen, 
(Een woelende oceaan van hoofden, niet te tellen!) 
De roode schijn der pektoorts af! 
Ginds rijst een rots in zee, een tweetal reuzenarmen 
Van ruwen vorm omhoog. Hoe? smeeken ze om erbarmen? - 
Neen, ze oopnen zich tot gapend graf. 
 
't Is guillots kunstgewrocht, de schrikbre guillotine, 
Nog klinkt de hamerslag met dof en bang geklop, 
Straks daalt als van den Alp de plettrende lawine, 
Het flikkrend moordmes van den opgebouwden top! 

{==333==} {>>pagina-aanduiding<<}

In 't rond staan zij, om 't volk geschaard bij duizendtallen, 
De krijgers in 't geweer, onwrikbaar ijz'ren wallen. 
En zie - daar naakt de dageraad! - 
Met huivring schijnt de zon door 't ochtendgraauw te breken, 
Want op deez' dag des bloeds zal zich de menschheid wreken, 
En volgt de straf de gruweldaad! 
 
Ze is weêr vermeêrd, de rij der koningsmoordenaren, 
Ach, dat die gruwelreeks zoovele namen telt: 
Orsini, pieri, die zich naast fiëschi scharen, 
Zij oogstten ééne schande op 't zelfde bloedig veld! 
Nu nad'ren zij 't schavot als brandpunt aller oogen, 
Wat optogt! - Barrevoets en langzaam voortgetogen, 
Omhult hen 't lang en harig kleed; 
't Is wit, des onschulds kleur, een beeld van vroeger dagen, 
Maar thans bemorst met bloed, - wisch 't af! - o ijdel vragen 
Aan hem die zooveel euvel deed! 
 
De menschheid schuwt uw blik, de grond deinst voor uw voeten. 
't Is wèl! - een sluijer dekt uw marmerbleek gelaat, 
Kniel neêr, orsini, kniel! - tot bidden, weenen, boeten, 
Rampzaal'ge, die Euroop deed siddren door uw daad. 
Dit is de ontknooping dus van 't drama van uw leven, 
(Hoe anders, dan aan 't stuk in Leicester-square gegeven!) 
De lauwer dien de misdaad biedt; 
La Pelletière's straat blijft tegen u getuigen, 
Gij hoort het menschdom luid bij uw onthalzing juichen, 
En evenwel - gij wankelt niet?! 
 
Gij wankelt niet? - Gereed voor 't aangezigt te treden 
Van Hem, die eenwig heerscht, als aller Heer en God! 
Gij, die volhardt in 't kwaad, Zijn paden hebt vermeden, 
Gezondigd tegen Zijn gebod? 
Keer u tot Hem, te lang beleedigd en vergeten, 
Ach, dat uw veege ziel zich losrukk' van de keten, 
Die haar geboeid heeft en verlaagd! 
Één voetstap, dan knielt gij, die nimmer hoofdman duldde, 
Voor God, die van 't begin 't Heelal als Heer vervulde, 
En die u voor Zijn vierschaar daagt! 
 
Het doodsein klinkt, - het mes ploft als een bliksem neder, - 
Orsini's hoofd rolt weg, - en voor Gods regterstoel 
Belijdt zijn ziel haar schnld, - Hem blijv' het oordeel weder, 
Die hart en nieren proeft en oorzaak kent en doel! - 

{==334==} {>>pagina-aanduiding<<}

U, dwaalgeest, aangegord voor een onedel strijden, 
Zien wij, als Christnen, na met innig medelijden, 
En slaan uw somber leven gâ: 
Gij waart uw droombeeld trouw, mogt ook de huurling beven, 
En 't is uw jongste snik, in 't stervensuur gebleven: 
Viva, viva l'Italia! 
 
Dat was uw hersenschim, het wit van 't rustloos jagen, 
Bevrijding van dat schoon, maar diep gezonken oord; 
Ellendige, de boei, door priesterdwang geslagen, 
Wordt niet geslaakt door vorstenmoord! 
Wel werdt gij opgevoed in de oefenschool van 't lijden, 
Maar, wee u, dat ge u zelf niet leerdet te bestrijden: 
En onkruid zaaidet langs uw pad! 
Gij roept: ‘Mijn vader werd gevonnisd en vergeten, 
Mijn bede om hulp, om regt, om vrijheid werd versmeten, 
Door hem, die ons met voeten trad! 
 
Toen 'k vocht voor regt en wet, des Oostenrijkers benden 
Bestreed, den vreemd'ling stout van onzen grond verdreef, 
Won hij den kamp, en thans! - nog voel ik om mijn lenden, 
Den boei gesmeed door 't woord der bloedwet, die hij schreef; 
Van grens tot grens gejaagd, gekerkerd of gebannen, 
Dreef mij Italiën's beul, tot eindloos zamenspannen, 
Ik vloek zijn vuige slavernij, 
Ik hijg naar vrijheid, 'k heb de tranen van mijn vader 
Als alsem ingeslurpt, dat rondkruipt door mijn ader, 
'k Ben vijand van de Maatschappij! 
 
Vraagt gij, waarom ik 't oog op Frankrijk had geslagen, - 
Des keizers leven vroeg? - Een weldaad waar' die moord, 
De vroegre vrijheidsman, tiran door list en lagen, 
Heeft immers onze bede in wapenklank gesmoord! 
Hij houdt met ijzren arm, en toch met vrees, de teug'len, 
Hij knot der dagbladpers de naauw ontplooide vleug'len, 
De vrijheid stuiptrekt aan ziju voet! 
't Scheen mij een grootsche taak, bij 't luide vreugdeschettren, 
Dien heerscher zonder regt den schedel te verplettren, 
Zijn meineed wrekend in zijn bloed!’ 
 
Zwijg, onmensch! sprak u nooit een teêrgeliefde moeder, 
Van christus aan het kruis, die boette zonder schuld, 
Van 't kostlijk woord van vrede: uw vijand zij uw broeder! 
Van Hem, die d'ergsten smaad lankmoedig heeft geduld? - 

{==335==} {>>pagina-aanduiding<<}

't Waar' eed'ler moed geweest, orsini! stil te treuren, 
Te hopen op den Heer en 't goede na te speuren, 
Dat Hij ons ter vertroosting geeft; 
Wie wijdde u tot de taak, vermetel heen te snellen, 
Gods raadsbesluit ten trots, gezalfden neêr te vellen, 
Wien Hij 't gezag geschonken heeft? 
 
Toen gij, het zwerven moê, Brittanje mogt betreden, 
En 's boezems vrijheidszucht in 't eind' bevredigd vondt, 
Waarom toen niet met kracht gebroken met 't verleden 
En 't heilzaam balsemvocht gedruppeld in de wond?! 
Wanneer gij, arme dwaas! in mijm'ring waart verzonken, 
Heeft u, den dwang ontvloôn, dan nimmer toegeklonken: 
‘Denk aan de toekomst en houd stand!’ 
Vond uw omfloersde blik dan nooit: ‘Gij zult niet dooden!’ 
In vurig schrift gemaald, het strengste der geboden, 
Gods vingerwijzing aan den wand! 
 
God waakte! - Orsini's arm werd op diens wenk weêrhouden, 
Het sluw gesmeed komplot versloeg den keizer niet, 
Het denkbeeld reeds baart angst, wat rampen volgen zouden, 
Lag hij ontzield, die koen op Frankrijks troon gebiedt, 
Dan stroomde, als 't kwetsend schroot uit glazen projectielen, 
Die plotsling losgebrand, verminkten waar zij vielen, 
Als vuurdoop langs Europa's grond. 
Een vloed van jamm'ren, door geen menschenhand te stuiten, 
Weêr trad dan 't rustloos volk het enge perk te buiten, 
En bragt verschrikking in het rond! 
 
Napoleon, zie toe! - Nog blijft uw toekomst donker, 
Het diep verdrukte volk zweeg toen orsini viel, 
Waak! dat was profecij! - Het diamantgeflonker 
Omhult de slavernij voor 't oog, niet voor de ziel! 
o Wiss'ling van het lot, u kenschetst één verleden, 
Eens hebt ge aan 's vaders zij de tirannij bestreden, 
Den zoon velt gij als vijand neêr! 
Hij heeft regtvaardig loon voor 't schandlijkst feit ontvangen, 
Gij troont in een paleis, van purp'ren dosch omhangen, 
Hem afschuw! glorie u en eer! 
 
Vermorzeld werd de slang, die ge om uw troon zaagt sling'ren, 
Maar luister naar die wenk, vervul der volkren wensch; 
Enropa's evenaar houdt ge in genepen ving'ren, 
Wat torscht uw schouder veel! wees wijs, wees goed, o mensch! 

{==336==} {>>pagina-aanduiding<<}

Leer Frankrijk schreê voor schreê de vrijheid te waarderen, 
En trek den toom niet aan, want al te streng regeren 
Bereid de revolutie voor! 
Gij tuchtigt thans uw volk voor 't roek'loos troonen breken, 
Doch, sla 't geschiedboek op, 't weet bloedig zich te wreken, 
Hoor naar die lessen, Keizer! hoor! 
 
Orsini is niet meer! Zijn lijk, o smartgevoelen! 
Rust ver van 't schoone land, tot zonde toe bemind, 
Daar zingt het golfgeklots, zijn beeld bij 't rustloos woelen, 
Zijn droeven lijkzang bij het huilen van den wind! 
Geen spoor van hem verblijft, - vernietigd zijn die trekken, 
Tot bij het nageslacht blijft hij verachting wekken, 
Volgt aller vloek den moordenaar! 
Want moog' mazzini's kroost den armen dwaalgeest heilgen, 
Wat zal haar zelf voor 't wis verderf der boosheid veilgen, 
Ach, dat zijn dood hun roepstem waar'! 
 
Wel stoft ge op zegepraal, beschaving onzer dagen! 
Vol zelfvoldoening werpt ge uw blikken op deez' eeuw; 
Hebt ge u den troon gesticht, beantwoordt onze vragen: 
Hoe duldt gij voor dien troon orsini's moordgeschreeuw? 
Hoe lang nog eer Gods woord in aller hart zal gloeijen, 
Eer liefde grondtoon wordt en christus' rijk zal bloeijen, 
Eer gansch de menschheid is gered? 
Waakt, broeders! en volhardt het goede na te streven, 
De dagtaak afgewerkt, ons door den Heer gegeven, 
Hem 't Oordeel en aan ons 't Gebed! 

Amsterdam, 30 Maart 1858.

w.m.w.

Het knekelhuis.

Zijt gij, mijn lezer! wel eens te Zalt-Bommel geweest?
Hoe! is het er u niet bevallen? O, ik zie het al, gij haalt den neus op, omdat het niet zoo groot en zoo welvarend is, als de plaats, waar gij het levenslicht aanschouwdet. Maar heeft u dan die frissche Waal niet toegelagchen; hebben u die breede straten niet aangetrokken, en zijt gij niet ingenomen met die lieve wallen, die getuigden van den smaak van den aanlegger? Doch ik zie het al, gij mist de voorliefde, die ik heb voor de plaats waar ik de genoegelijkste jaren van mijn leven doorbragt. Maar hebt gij er tegen om eenige oogen-
{==337==} {>>pagina-aanduiding<<}
blikken binnen Bommels vest te vertoeven? Ik wil u echter niet spreken van Zalt-Bommel, zoo als het thans is; neen, ik voer u in uwe verbeelding eene halve eeuw bijna terug, en leid u het stadje binnen in het jaar 1813, en wel in de sombere dagen, die den 14den December van dat voor het gansche Vaderland en ook voor Zalt-Bommel zoo zorgvolle jaar voorafgingen.
Molitor de Fransche Generaal, wiens bloeddorstige benden in Woerden het bekende bloedbad aangerigt, en daardoor Nederland met angst en ontzetting vervuld hadden, was met zijn hoofdkwartier uit Utrecht naar 's Hertogenbosch getrokken, en had in Zalt-Bommel eenige honderd man achtergelaten onder het bevel van den Generaal janssy, die hem tegen de aanrukkende Pruissen en Russen dekken moest. Die achtergebleven manschappen, de plunderaars van Woerden, bestonden voor het grootste gedeelte uit pupillen, of knapen uit de Godshuizen gehaald en voor de krijgsdienst opgevoed, die dus zonder ouders en betrekkingen, en door geene banden aan de maatschappij verbonden, aan eene onverschrokkenheid, die dood noch gevaren telde, een overmoed paarden, die zich aan niets stoorde. Den roof, in Woerden gestolen, voerden zij met zich; en deed het gezigt hiervan bij vele Bommelaars de vrees ontstaan, dat er weinig noodig zou zijn, om de tooneelen van bloedstorting en plundering, daar voorgevallen, hier te herhalen, het uitzigt van velen, en de bedreigingen door sommigen geuit, scheen de gegrondheid van zulk eene vrees te bevestigen. Wel waren er onder de officieren enkele Hollanders van afkomst, maar juist daarom waren zij in groote verdenking bij hunne onderhoorigen; terwijl de opperbevelhebber janssy, een Franschman van afkomst, zich in zijne gestrengheid had doen kennen, doordien hij een Bommelaar, welke een vlugtenden Franschman eene schuilplaats verleend had, naar de markt liet slepen, en hem op staanden voet zou hebben doen doodschieten, indien de toenmalige maire r.p. de ruuck niet krachtig was tusschen beiden gekomen.
Zoo hadden dan de Bommelaars eenige dagen in angstige spanning doorgebragt, toen het gerucht zich verbreidde, dat de Pruissen tot ontzet der stad opdaagden. Weldra werd dit gerucht bevestigd, door de verschijning van krijgsvolk op den dijk aan de overzijde van de Waal. Was de vreugde hierover

{==338==} {>>pagina-aanduiding<<}
algemeen, niemand durfde het echter in het openbaar te toonen; ja, zoo groot was de vrees voor de Franschen, dat velen niet dan fluisterend hunnen huisgenooten de belangrijke tijding durfden mededeelen.
Intusschen zag men met welgevallen, dat de Franschen zich voor hunnen aftogt gereed maakten, en zich op de markt der stad verzamelden. Tegen den avond deed de bevelhebbende officier den Maire bij zich komen, en meldde hem, dat hij dien nacht vertrekken zoude, maar dat hij, bij de minste vertooning van vreugde van de zijde der inwoners daarover zich op hen wreken zoude, en dat hij bij zijn aftogt, buiten de poort stil zou houden, om te vernemen, of hij ook kreten van blijdschap hoorde, in welk geval hij terstond terugkeeren zou, en de stad aan plundering overgeven.
Mogt men later zulk eene bedreiging slechts als dwaze grootspraak beschouwen, welke gekrenkte eerzucht deed uiten, dien avond verwekte zij eene algemeene ontsteltenis, en deed velen hunne kostbaarheden op verborgene plaatsen versteken. Terwijl nu door dit alles de burgerij in de grootste onrust verkeerde, begreep een der Fransche officieren - ik zal hem timmerman noemen - maar die als geboren Hollander niet dan gedwongen de vanen van den overweldiger van zijn Vaderland gevolgd was, dat het nu de tijd was, om de kluisters, die hem aan napoleon boeiden, te verbreken. Hij had gedurende zijn verblijf in Zalt-Bommel kennis gemaakt met den oudsten predikant, en twijfelde niet, of men hem daar voor voor het oog der Franschen zou willen verbergen, zoo zij hem vervolgden. Nog vóór weinig tijd had de leeraar zijn diepen afkeer van het Fransche bestuur uitgesproken; hij mogt dus zeker zijn, dat hem daar geen toevlugtsoord zoude geweigerd worden. In die hoop steeg hij van zijn paard, en verzocht zijn buurman het even vast te houden, daar hij nog iets in zijn kwartier vergeten had.
Of men door de donkerheid van den nacht zijn vertrek niet bespeurde, dan of men geene achterdocht omtrent timmerman koesterde, durf ik niet zeggen; genoeg, men liet hem gaan, en weldra bevond hij zich, zonder door iemand opgemerkt te zijn, ten huize van gezegden leeraar. Zijne komst baarde niet weinig ontsteltenis, vooral toen hij zeide de Franschen ontvlugt te zijn, en daar eene schuilplaats te zoeken, in geval

{==339==} {>>pagina-aanduiding<<}
dat men hem vervolgen mogt. De predikant, hoe goedhartig anders en medelijdend, weigerde hem op stelligen toon zijn verzoek. ‘Was ik alleen’ - zeide hij - ‘ik zou u geene schuilplaats ontzeggen; maar mijne vrouw en kinderen mag ik aan zulk een gevaar niet blootstellen.’ - Timmerman beweerde, dat dat gevaar zoo groot niet was. ‘Geen der Franschen’ - sprak hij - ‘durft zich van de markt verwijderen; het uur van het vertrek zal zoo slaan, en janssy is zeker onderrigt, dat de Pruissen, die aan den overkant van de Waal liggen, dezen nacht de rivier oversteken om hem aan te tasten, hij durft dus niet langer toeven, en zal, om één officier, zich zelven, en al de zijnen niet in gevaar stellen.’ Timmerman voegde bij zijn spreken de dringendste smeekingen, maar het baatte altemaal niets, en de predikant hield vol in zijne weigering. Bewogen met den toestand van den ongelukkigen vlugteling, bood nu de dienstmaagd van den leeraar zich aan, timmerman naar hare ouders te brengen, welligt dat die het wagen zouden, hem te verbergen. Timmerman greep dit met blijdschap aan, en beiden begaven zich op weg, maar met geen gelukkiger uitkomst; ook hier vreesde men de wraak van den Franschen bevelhebber; en noch de aanbieding van zijn gouden horlogie, noch eenige andere belofte waren in staat, die vrees te overwinnen. ‘Dan ga ik met u weder terug’ - zeide timmerman tot de meid - ‘en moet de leeraar mij verbergen; hij zal mij toch niet in de handen der Franschen doen vallen.’ - Toontje uitte wel hare vrees, dat haar heer het niet doen zoude, maar timmerman liet zich niet gezeggen. Stilzwijgend wandelden zij naar het huis van den leeraar; hun weg geleidde hen langs de kerk; juist naderden zij het knekelhuis, toen
timmerman tot zijne geleidster op angstvollen toon zeide:
‘Wat moet ik beginnen, indien uw heer volhoudt mij eene schuilplaats te weigeren?’
‘Dat weet ik waarlijk niet’ - antwoordde zij - ‘en toch’ - voegde zij er bij - ‘vrees ik zeer, dat hij het doen zal. Maar’ - hernam zij op eens - ‘daar schiet mij wat in, spring hier in het knekelhuis, daar zullen zij u niet zoeken.’
Doch wat is een knekelhuis? zullen misschien sommigen mijner lezers vragen. En het is immers een bewijs van voor-
{==340==} {>>pagina-aanduiding<<}
uitgang, dat die gedenkteekenen van middeleeuwsche ruwheid velen in den tegenwoordigen tijd onbekend zijn. Een knekelhuis noemde men de bewaarplaats van menschenbeenderen. In vroegeren tijd, toen men in de kerken of in den hof, onmiddellijk aan de kerk grenzende, begroef, werden die graven, bij de beknoptheid der ruimte, tusschenbeide geledigd, en die beenderen dan in een zoogenaamd knekelhuis bewaard. Daar lagen zij op en door elkander, aan weêr en wind, en den moedwil van elken knaap, die er inklauteren wilde, blootgesteld. En wien het thans ergeren mogt, te denken, dat men weinig eerbied betoonde voor het gebeente der voorvaderen, de toenmalige regering der stad, of het kerkbestuur, bekreunde zich daar weinig om. Die knekelhuizen vond men veelal, gelijk hier in Zalt-Bommel, tusschen de uitstekende beeren, welke het dak der kerk steunden, en bestonden gewoonlijk in een muurtje van zes of acht voet hoogte tusschen deze beeren in gebouwd.
‘Brrr! in het knekelhuis’ - hervatte timmerman - ‘neen, dat niet, levend bij de dooden, wie zou dat durven?’
‘Ben jij een man, een soldaat! wou je dan morgen liever bij de dooden rusten, als de Franschen je hebben doodgeschoten? kom, klauter er maar gaauw in, ik zal je een beentje geven.’
‘Op mijn woord, ik durf niet. Zoudt gij het durven?’
‘Ik? dat doet er niets toe, mij willen de Franschen niet doodschieten. Maar jij, je bent een laffe kerel. De dominé neemt je stellig niet in huis. Is het dan niet beter in het knekelhuis dan doodgeschoten? kom talm maar niet; wie weet of ze er al niet aankomen om je te zoeken. Heusch, laat ik je maar eens helpen.’
Timmerman talmde nog een weinig, maar op herhaalde aandrang van toontje klauterde hij langs haar schouder naar boven, en zat in het knekelhuis. Toontje spoedde zich naar huis met de belofte van timmerman te komen waarschuwen, als de Franschen weg waren. Daar zat hij dan in het knekelhuis. Hij kon niet laten eens rondom zich te voelen, want om te zien was het te donker. Eene kille huivering voer hem door de leden, toen hij overal op schedels en beenen tastte. Een oogenblik dacht hij er over, er weêr uit te springen; maar juist, terwijl hij de deur der pastorij hoorde toedoen,

{==341==} {>>pagina-aanduiding<<}
waar toontje ingegaan was, en die schuins over het knekelhuis stond, meende hij aan de andere zijde van het kerkhof eenig leven te hooren. Hij luisterde met ingehouden adem; duidelijk vernam hij het getrappel van paarden. Hij begreep, dat men hem kwam zoeken. Terstond haalde hij zijne pistolen uit, en spande den haan, vast besloten zijn leven ten duurste te verdedigen. Al meer en meer naderde men het knekelhuis. Het waren twee gensd'armes; hij hoorde hen spreken; duidelijk noemden zij zijnen naam. Zij waren zoo digt bij, dat hij hen herkende aan hunne spraak. Zijn hart klopte onrustig, terwijl een ernstig gebed uit het volle hart ten Hemel opsteeg. De gensd'armes reden langzaam voort, alsof ze in elken hoek der kerkbeeren hem zochten. Eindelijk naderden zij het knekelhuis. Zij stonden stil; timmerman verwachtte elk oogenblik hunne hoofden boven den muur te zullen zien uitkomen; en hij wenschte voor zijne oude makkers, dat zij het niet deden, want hij had hen zeker een kogel door den kop gejaagd. Maar hij zag niets dan de flikkerende sterren, die hem bemoedigend schenen toe te lagchen. Na een oogenblikje gestaan te hebben gingen zij weder voort. Hij telde hunne voetstappen; daar stonden zij weder stil; zij spraken zamen, zij kwamen terug. Het angstzweet liep timmerman van het voorhoofd. Op nieuw stonden zij stil voor het knekelhuis.
‘S........’ - zeî de een, op fluisterenden toon, als boezemden de doodsbeenderen hem vrees in - ‘kijk jij er nu maar eens in.’
‘Ik?....... In het knekelhuis kijken; ik bedank je......’
‘Waarom keer je dan om......?’
‘Wel jij zoudt het doen...... en nu ben je poltron......’
‘Poltron?!......’
‘Bang dan voor timmermans pistolen......?’
‘Bang? dat weet je wel beter...... maar zoo'n knekelhuis!......’
‘De dooden schieten toch niet?......’
‘'t Kan wel wezen, ik kijk er niet in......’
Zoo spraken zij nog eenige oogenblikken, de een den ander zijne bangheid verwijtende, terwijl timmerman in de angstigste verwachting den afloop van hun onderhoud verbeidde. De

{==342==} {>>pagina-aanduiding<<}
bijgeloovige vrees voor het verblijf der dooden hield echter de overhand.
Nog eenige uren zat timmerman in de bangste onzekerheid in zijne sombere schuilplaats, toen hij de schel der andere pastorij, niet ver van de eerstgenoemde, op hetzelfde kerkhof gelegen, hoorde overgaan. Hij luisterde met groote inspanning, de deur werd geopend. Hij bewoog zich niet, om te scherper te kunnen hooren. Nu vernam hij verscheidene stemmen, maar hij kon niet onderkennen of men Hollandsch dan Fransch sprak, en wist dus niet of het vrienden dan vijanden waren: of hij te hopen dan wel te vreezen had. Het werd weder stil. Een korte poos daarna hoorde hij dezelfde deur weder openen. Weldra meende timmerman weder voetstappen te hooren, die het knekelhuis naderden. Het was of zijne vrees verdween. Hij stak zijn hoofd boven den muur; maar het was nog donker, hij kon dus slechts eene lange gestalte onderscheiden. Toen ze vlak voor hem was, meende hij een welbekend kuchje van den jongsten leeraar te onderkennen.
‘Zijt gij het, Dominé?’ - klonk het uit het knekelhuis.
‘Ik ben het!’ - was het wederantwoord na eenig toeven, zeker door het vreemde van de plaats waaruit die stem kwam, veroorzaakt - ‘maar wie zijt gij?
Timmerman! ik ben de Franschen ontvlugt, en heb mij hier voor de gensd'armes, die mij vervolgden, stilgehouden.’
‘O! dank dan God, gij zijt vrij, de Franschen zijn afgetrokken!’
Of timmerman dit werkelijk deed, omdat hij de reddende hand Gods in het hem gebeurde opmerkte, weet ik niet. Maar ik hoop voor mijne lezers, dat zij het met mij veronderstellen, en dat die veronderstelling voortvloeit uit de herinnering hunner levendige dankbaarheid bij de ervaring van Gods reddende en bewarende liefde.





Eene kleine karakteristieke trek van Van der Palm.

Het is bekend, dat de uitstekende man, wiens naam hierboven genoemd is, nooit eene zoogenaamde Anti-kritiek op recensiën zijner geschriften gaf en daarvan zoowel uit den aard

{==343==} {>>pagina-aanduiding<<}
van zijn karakter, als om andere redenen afkeerig was. Hij trok zich ongegronde of hatelijke aanmerkingen niet aan, achtte zich in nederig gevoel van eigenwaarde daarboven verheven, en liet aan het oordeel van het geleerd en beschaafd publiek gerustelijk het oordeel over, daarbij tevens denkende aan het oordeel der nakomelingschap. Hij ignoreerde echter die aanmerkingen niet (*), gelijk vele hedendaagsche schrijvers de gewoonte hebben, die zelfs bij gegronde teregtwijzingen, driest hunne meening volhouden en voortgaan, alsof er niets tegen hun gevoelen ingebragt of te zeggen was, maar van der palm trok van gegronde, humaan voorgedragene aanmerkingen partij, om er in 't belang van kunst, wetenschap en godsdienst voordeel mede te doen. - Intusschen kwam mij o.a. in het meesterwerk zijner geschriften, zijn Salomo, wel eens iets voor, waaruit het blijkt, dat hij ook op onjuiste beoordeelingen hechtte, maar om met een enkelen trek zijne opvatting tegen degenen, die hem ongegrond te regt wilden wijzen, te handhaven.
Eene enkele proeve, die hem geheel doet kennen in den hem eigenen eenvoudigen, duidelijken stijl, in zijn fijn en bondig oordeel, en eenigzins sarkastischen geest, wil ik hier mededeelen, op welke proeve, zoo ver ik mij herinner, het publiek nimmer is opmerkzaam gemaakt. Ik ontleen deze uit zijne verklaring van Spreuken xiv:4a: ‘Als er geen ossen zijn, zoo is de kribbe rein.’ Hij merkt hierbij het volgende aan: ‘De natuurlijke en eenvoudige zin dezer woorden is: die geen vee heeft, heeft een schoonen stal: want de kribbe vervangt hier den ganschen stal, en alles wat in en aan denzelven schoon moet gehouden worden. Ik zeg de kribbe; ik weet wel, dat velen op het voetspoor van schultens, dit woord door dorschvloer willen vertaald hebben, doch de eerstgenoemde beteekenis, die het gezag der oude overzetters vóór zich heeft, bevalt mij beter, en in de bekende plaats Jes. i:3 komt de dorschvloer in het geheel niet te pas, want wat heeft de ezel daarmede te maken?’
Hierbij maakt de scherpzinnige man de volgende korte aanteekening:

{==344==} {>>pagina-aanduiding<<}

‘Ik herinner mij evenwel, in eene beoordeeling van mijnen Jesaias gelezen te hebben, dat ik daar ter plaatse dorschvloer had behooren te vertalen.’
Het behoeft geene aanwijzing, welk eene scherpe en krachtige, maar tevens vernuftige en fijne anti-kritiek in deze korte woorden vervat is, die zijnen beoordeelaar uit 't veld slaat en dien beschamend ten toon stelt.

A. 12 Febr.

E.B.S.

Commanditaire vennootschap eens schrijvers.

Nooit heeft eenig mensch ter wereld zoo veel geschreven, als de beroemde of beruchte (hoe wilt ge?) alexandre dumas. Sedert 1826 zendt hij onophoudelijk zijne werken in de wereld, gelijk een stoomschoorsteen stoomwolken uitblaast. Hij leverde proza en poëzij, tragoedies en vaudevilles, romans en reisbeschrijvingen, geschiedenis en dichting, schoone en afschuwelijke, groote en kleine werken. Men kan gerust zeggen, dat al. dumas voor alle Fransche theaters stukken, voor alle tijdschriften bijdragen, voor alle dagbladen feuilletons heeft geleverd. Vooral sedert het in de mode kwam, dat de dagbladen, in het zoogenaamde Feuilleton, novellen en romans opnamen, legde hij zich op het fabrikaat van dit zoo gewilde artikel met ijver toe, en de redacteuren waren even vlug om hem te bederven, als hij bereid was, om zijne stukken steeds slechter te maken. Het was dan nu ook meest aangenomen werk, en droeg daar al de sporen van, hoe goed het ook betaald werd. Alleen van zijne romans zag ik onlangs meer dan 60 titels, allen werken van minstens 6, en meestal 15 van die - maar al te bekende - kleine deeltjes. En dat waren ze nog op verre na niet alle, terwijl zijne dramatische en poëtische werken (hoewel kleiner van omvang) niet minder talrijk zijn. Daarbij liet hij het ook, vooral van 1839 tot 48, reisbeschrijvingen regenen, allen van landen, die hij zelf bezocht had, of althans in verbeelding. Natuurlijk smeet hij zijne eigene Mémoires ook op het papier.
Hoe kan één man zooveel schrijven, daar boeken toch niet fabriekmatig en door tal van arbeiders gemaakt kunnen worden? Men heeft wel eens eene spotprent op deze fabelachtige

{==345==} {>>pagina-aanduiding<<}
productiviteit gemaakt, waar dumas voorgesteld werd, als aan beide handen en voeten met schrijfpennen gewapend. En, had hij alles zelf moeten schrijven, wat op zijn naam is uitgekomen, dan had hij zulk eene tetragraphische natuur wel noodig gehad. Maar het was reeds lang bekend, dat hij op andere wijze zich wist te verdubbelen. Even als men in den handel voor uitgebreide zaken compagnieschappen en vennootschappen aangaat, zoo deed hij in het letterkundige. Volgens eene mode, die in Frankrijk nog al algemeen is, gaf hij vele werken in het licht met dezen of genen medewerker, en hoewel zijn naam dan altijd aan het hoofd van de firma stond, zal het meeste wel niet uit zijne pen gevloeid zijn. Bovendien maakte hij ook ongetwijfeld een ruim gebruik van eene andere vrijheid, die een schrijver en vogue in Parijs zich wel veroorloven mag. Hij leende zijn beroemden naam aan jongere, onbekende schrijvers, en liet hun werk dan voor het zijne doorgaan, en de opbrengst in zijne kas vloeijen, na aftrek van een matig loon. Zulke commanditaire vennooten heeft dumas er zeker verscheidene gehad, anders zou hij onmogelijk zooveel in bijna alle vakken van litteratuur hebben kunnen leveren.
De voornaamste echter dezer vennooten, die soms en commandite, soms in eerlijke compagnieschap met hem gewerkt had, de Heer a. maquet, heeft zijnen compagnon onlangs een formeel proces aangedaan, dat niet weinig opzien heeft gebaard in de letterkundige wereld, maar den lezers van dumas vrij wat licht in de zaak heeft gegeven. Hoewel nu nog veel onzekers overblijft aangaande andere minder bekende vennooten, men weet nu althans, hoe de zaken tusschen den Heer maquet en dumas staan. De eerste komt er voor uit, dat hij slechts in 18 romans heeft medegewerkt, en hij is beleefd genoeg, om ze te noemen. Het zijn de navolgende: Le Chevalier d'Harmental, Sylvandire, Les Trois Mousquetaires, Monte-Christo, (tu quoque, Brute!) Vingt Ans apres, La Reine Margot, La Fille du regent, La Guerre des femmes, La Dame de Montsoreau, La Batard de Mauléon, Le Chevalier de Maison-Rouge, Les Quarante-cinq, Les Mémoires d'un médecin, Le Vicomte de Bragelonne, Olympe de Clèves, L'Ingenue, La Tulipe noire, Ange Pitou. - Nu weten wij althans, dat het de Heer maquet en niet dumas is, dien wij in het genoemde 18tal te

{==346==} {>>pagina-aanduiding<<}
bewonderen hebben. Met die bewondering echter zal die Heer zich tevreden moeten stellen. Zijn eisch van nagenoeg 200,000 francs, voor aandeel in de opbrengst der werken met de dumas-étiquette, doch van zijne hand, is hem niet toegestaan. De regtbank oordeelde, dat hij alleen aanspraak kon maken op zooveel, als de Heer dumas hem voor zijne medehulp toegezegd mogt hebben. Hij is dus als gewoon kantoorklerk en niet als vennoot beschouwd. Misschien echter neemt de Heer dumas, om hem te troosten, hem wel mede op het reisje, dat hij thans in eene eigene stoomboot maken zal. Wij hebben reeds gehoord, dat de beroemde polygraphist daarbij ook eene private drukkerij zal medenemen, om al wat hij schrijft dadelijk te drukken. Hierbij kan hij ook wel weder een compagnon gebruiken, om al wat hij denkt - of zou kunnen denken - dadelijk te schrijven.

Een onheilspellend cadeau.

Wij hebben van het voorgeslacht een tegenzin overgeërfd tegen het ten geschenke geven van messen en andere snijdende werktuigen, en dat wel, dewijl men meent, dat zulks heillooze gevolgen na zich sleept, namelijk de vriendschap tusschen schenker en begiftigde afsnijdt. Ten einde die gevolgen te voorkomen, is het eene gewoonte, dat, wanneer zulk een cadeau wordt aangeboden, hij die het aanneemt eene kleinigheid - meestal een cent - aan den schenker geeft, zoodat mes of schaar alsdan kan heeten gekocht te zijn.
Is er nu iets waars in deze aloude meening, dan twijfelen wij niet of hetzelfde bezwaar doet zich op, wanneer pistolen, geweren, of ander schietgereedschap ten geschenke worden gegeven, wordt alsdan de vriendschap niet afgesneden, dan wordt zij stellig afgeschoten. Zou nu, daar de couranten ons gemeld hebben, dat Keizer napoleon van Koningin victoria een prachtig bewerkt stuk geschut als cadeau ontvangen en aangenomen heeft, en Z.M. aan H.D. Britsche vriendin waarschijnlijk geen cent teruggegeven zal hebben, de Britsch-Fransche Alliantie geen gevaar loopen van spoedig afgeschoten. te worden?

d.





{==347==} {>>pagina-aanduiding<<}

Onze koningin in Frankrijk.

't Is regt streelend voor het nationaal gevoel, tegenwoordig de couranten-berigten uit Parijs te lezen. Ons vaderlandje, dat anders zelden of nooit met al zijne merkwaardigheden in de kolommen der dagbladen genoemd wordt, dan alleen onder de ‘binnenlandsche berigten’ - prijkt nu gedurig om den wille zijner Koningin onder het ‘buitenlandsche nieuws’ - en al wat vereerend en verheffend voor ons is, vinden wij onder de rubriek ‘Parijs’ bijeenverzameld. Nu, wie zal er opkomen tegen het streelen onzer ijdelheid door onze journalisten? Wie zal 't hun ten kwade duiden, dat zij zeker wel eens een belangrijker berigt laten rusten of inkorten, om ons iets van onze Koningin en haar gevolg in Frankrijk meê te deelen? Maar ééne zaak had men eenvoudig moeten verzwijgen. In zeker nieuwsblad leest men: ‘Een der personen van het gevolg van de Koningin der Nederlanden verzekert, dat H.M. bijzonder tevreden is over het onthaal, dat haar op de Tuileriën ten deel valt, en slechts over ééne omstandigheid minder aangenaam gestemd is. Het schijnt de vorstin namelijk te hinderen, dat men haar in de bladen en zelfs in de officiële kringen “Koningin van Holland” en niet “Koningin der Nederlanden” noemt.’ Tot dusver onze berigtgever. 't Is inderdaad grievend voor ons te midden van zooveel eerbetoon in onze vorstin aan ons bewezen, zulk eene beleefde betuiging te ontvangen, dat ‘het koningrijk der Nederlanden’ den Franschen bitter weinig belangstelling inboezemt. 't Is om ons nederig te houden.

Optimisme van Bijbelvrienden.

Den 5den Mei heeft te Londen de 54ste jaarlijksche algemeene vergadering van het Britsche en Buitenlandsche Bijbelgenootschap plaats gehad. De voorzitter heeft bij die gelegenheid meêgedeeld, dat het genootschap met den besten uitslag werkzaam is, waarvoor de getallen duidelijk spreken, want 976,563 afdrukken van de H. Schrift zijn in het laatste jaar uit het binnenlandsche dépôt en 625,623 uit de buitenlandsche dépôts verspreid, te zamen 1,602,187 exemplaren, dat is 84,329 meer dan in eenig vorig jaar. In 't geheel zijn nu door het Genootschap 33,983,946 exemplaren der H. Schrift verspreid.

{==348==} {>>pagina-aanduiding<<}
Wij hebben vrede met deze berigten van vooruitgang, ja, wij verheugen er ons in, al doet ons de ondervinding rekenen: ééne goede Christelijke gedachte op 10 uitgedeelde Bijbels. Wij willen het den vrienden van 't Genootschap ook toegeven, dat de Indische gebeurtenissen niet anders dan heil voor Christendom en Bijbelverspreiding zullen opleveren, maar te beweren, dat de zeer donkere vooruitzigten, welke een jaar geleden bestonden, ter zake van den in O.-Indië uitgebroken opstand, nu reeds geheel verdwenen zijn - dat is wat al te kras, heer President!

Hoe staan wij met het aluminium?

Men herinnert zich misschien, dat vóór eenigen tijd door den Franschman sainte-claire deville een nieuw metaal is ontdekt, dat uit kleiaarde getrokken, van daar den naam Aluminium heeft gekregen. Voor het eerst, meen ik, kwam het voor op de Algemeene Tentoonstelling te Parijs in 1855, en het was geconstateerd, dat het verscheidene eigenschappen bezit, die het verre boven andere metalen geschikt maken voor het gebruik. Het is hamerbaar als het zink en driemaal ligter; hard als het ijzer, maar oxydeert niet. Het geeft een zuiveren klank als het beste brons, heeft den glans en bijna de kleur van het zilver, maar slaat niet aan. In één woord: het Aluminium kan met voordeel alle tot nog toe gebruikte metalen vervangen. Trouwens, ieder kan dit alles weten, wat reeds bij herhaling door de dagbladen is medegedeeld, en deze keer naar waarheid. Het zijn onder anderen de Heeren babinet en paul de remusat, natuurkundigen van den eersten rang, wier welbekende namen ons hier borg voor zijn.
Doch het groote bezwaar was tot nog toe, dat, hoe goedkoop ook de grondstof, het chemisch proces, om het te extraheren, te omslagtig was en het metaal dus te duur. In den aanvang kostte het 3000 francs; later nog meer dan duizend het Nederl. pond. Doch nu deelt ons de Heer babinet mede, dat het reeds voor 300 francs bereid kan worden, terwijl er reeds twee fabrieken, eene te Parijs en eene te Rouaan is. Als het zoo voortgaat, dan kan men er weldra mede ploegen en vechten en alle andere noodige instrumenten van maken.





{==349==} {>>pagina-aanduiding<<}

Mengelwerk.

Joan van Paffenrode, en zijn treurspel:

De ondergang van Willem van Arkel.

De dichter wiens naam boven dit opstel is geplaatst, heeft in het droevige lot van bijna al degenen, die zijne tijdgenooten waren op den Nederlandschen zangberg, moeten deelen, namelijk van thans nagenoeg vergeten te zijn. En die vergetelheid is niet alleen het lot geweest van hen, onze dichters uit de laatste helft der zeventiende eeuw, maar - het zij tot onze schande gezegd - van bijna geheel onze vroegere literatuur. Klein toch is het aantal der Nederlandsche dichters uit vorige eeuwen, wier schriften nog heden ten dage algemeen gelezen worden; niet eens allen die op den naam van dichters van den eersten rang mogen bogen, zijn aan de vergetelheid ontrukt. Vondel, hooft, cats, antonides, ja, hunne werken worden nog hier en daar gelezen, maar meestal geschiedt dit uit gewoonte en sleur, of uit een regtmatig schaamtegevoel van ze niet gelezen te hebben. Hoe weinigen echter lezen rotgans, schermer, koolaard, en anderen, wier dichtvruchten toch als diamanten van het zuiverste water in den stralenkrans van de geschiedenis onzer letterkunde schitteren? En is het dezen zoo gegaan, wat moet dan wel het lot zijn van hen, die men gewoonlijk met den naam van dichters van den tweeden rang bestempelt? O! het is een onbillijk lot, dat aan onze literatuur van de voorgaande eeuwen is wedervaren! Zij, die, door zooveel schoons te scheppen, den bodem gelegd hebben van wat er schoonheidsgevoel in onze natie te vinden is, die opbouwers en onderhouders geweest zijn van het edelste gebouw, dat ons volk het zijne mag noemen, - van den tempel der taal, - zij zijn voor een groot gedeelte niet eens bij

{==350==} {>>pagina-aanduiding<<}
naam bekend aan het nageslacht, dat thans de heerlijke vruchten oogst van hetgeen zij eens zaaiden en drenkten! En is er dan eene zoo groote opoffering aan verbonden om die mannen niet te vergeten en inzage van hunne nagelaten werken te nemen? Integendeel; voor wie zoeken wil, is daar eene onuitputtelijke mijn van veel schoons, van veel echte poëzie te ontginnen. Maar vanwaar dan die vergetelheid? - Niet geheel de schuld dezer onvergeeflijke minachting is aan den wansmaak van onzen tijd te wijten; tijdsomstandigheden hebben er het hare toe bijgedragen; de smakeloosheid van eenen tijd, waarin een feitama als het hoofd der vaderlandsche dichtkunst werd gehuldigd, heeft de geschriften van hen die meer konden dan net afgepaste, maar matte, krachtelooze rijmen zamenstellen, die gevoelden, dat de poëzie in iets anders bestaat dan in een mozaïek zamenvlechten van woorden, zóódanig achteruitgeschoven, dat daarvan nog heden ten dage de invloed merkbaar is. Maar al is die achteruitschuiving en vergetelheid voor een groot deel daaraan toe te schrijven, men zal het mij toe moeten geven, dat toch de ongunstige meening over onze vroegere literatuur bevooroordeeld en onbekookt is; hier toch ziet er een met minachting op de geestes-producten onzer vaderen neder, die alleen anderen napraat, en volstrekt niet weet wat hij veroordeelt, terwijl daar een ander met veel ophef ‘de dikke oude Hollandsche boeken’ bespot, die waarlijk van die boeken niets meer weet dan dat zij oud en dik zijn. Hoe het ook zij - ik wanhoop niet aan eenen ommekeer in dit algemeen oordeel; de actie tegen onze vroegere literatuur zal ongetwijfeld eene reactie ten gevolge hebben te harer gunste; en die wensch ik zoo nabij mogelijk - zij ze maar niet ten koste van iets anders dat ook goed en nuttig is! - De volgende bladzijden behelzen eene poging - ik erken gaarne dat het eene zeer zwakke is - om aanvankelijk, in afwachting van dien
ommekeer, de aandacht op een niet algemeen bekend werk van één onzer verdienstelijke dichters uit de tweede helft der zeventiende eeuw te vestigen, en zoo mogelijk mijne lezers in mijne ingenomenheid met dat werk te doen deelen. Zoo als het opschrift dezer bladzijden reeds meldt, is 't het treurspel: De ondergang van Willem van Arkel, door j. van paffenrode. Dit onderwerp zal mij in staat stellen, om, na het weinige dat mij omtrent het leven en de

{==351==} {>>pagina-aanduiding<<}
werken van dezen dichter bekend is, te hebben medegedeeld, den lezer door een historisch overzigt op de hoogte te brengen der feiten, in genoemd treurspel behandeld, en hem daarna op het vele schoone te wijzen, dat in De ondergang van W. van Arkel te vinden is.

Joan van paffenrode, Vrijheer van Ghussigny, was gesproten uit een aanzienlijk geslacht en bekleedde de hooge waardigheid van Lt.-Kolonel en Kommandant van het regement van Prins maurits van nassau. Veel bijzondere levenswederwaardigheden schijnt hij niet gehad te hebben; zeer weinig ten minste is daarvan tot ons overgekomen. Alleen is bekend, dat hij in zijne militaire loopbaan zeer voorspoedig was, en dat hij, gedurende den tijd dat hij werkzaam was als commandeurmilitair der stad Gorinchem door de inwoners dier stad zeer hoog gewaardeerd werd, zoo om zijn rondborstig en beminnelijk karakter, als om zijne veelzijdige bekwaamheden. Den 14den Junij 1673 sneuvelde hij roemvol in de verdediging van Maastricht, waar hij het bovengenoemd regement aanvoerde. Hoewel 'smans dood op 't bed van eer zijn' naam aan de vergetelheid kon ontrukken, heeft hij echter meer roem behaald bij zijne tijdgenooten als letterkundige, en zijne werken, die tot ons zijn overgekomen, mogen nog getuigen van zijne groote verdiensten als zoodanig. Dat van paffenrodes werken in hun tijd op hoogen prijs werden gesteld, is niet twijfelachtig; immers de twaalf achtereenvolgende uitgaven, welke aan zijne Gedichten zijn te beurt gevallen, zijn ons daarvoor het klaarste bewijs. Van dezen bundel, waarvan de 12de druk in 1711 verscheen, zal ik kortelijk den inhoud opgeven. Het eerste, dat men daarin aantreft, is ons treurspel, waarop ik straks hoop terug te komen; daarop volgen twee blijspelen van een voor ons ietwat zonderlingen, maar in 's dichters tijd niet vreemden aard; zij zijn getiteld: Hopman Ulrich, of de bedrogen Gierigheid en Philibert, of Oud Mal. Veel echt geestigs is in deze beide stukken te vinden: vernuftige intrigues, gepaard met
tal van satyrieke zetten en kernachtige uitdrukkingen maken het schoone er van uit; zij worden echter zoo ontsierd door platheden en onkiesche uitdrukkingen, en de dichter heeft zoo weinig werk gemaakt van den vorm, dat men er soms niet dan met moeite den dichter van ons treurspel in

{==352==} {>>pagina-aanduiding<<}
herkennen kan. Van paffenrode zelf schijnt dit eenigermate te hebben gevoeld; in de opdragt toch van het eerste blijspel aan zijn neef, den HoogEdelgeboren louis de morlot, Vrijheer van Gysenburg en Gysel-Nieuwkerk, enz., Erfwatergraaf van den Overwaart, zegt hij: ‘Hij (de hopman) zal Uw HoogEd. met geen maatrijm noch uitgekipte woorden, volgens den hedendaagschen trant, onderhouden; want de stoffe, die hij met Uw HoogEd. verhandelen zal, kan zig geensins aan de maat der versen, veel minder aan de woordensifterij verbinden, zonder de aardigheid (die daar de ziel van is) te verliesen.’ - Op deze beide stukken volgt eene vertaling van de wapenstrijd tusschen ajax en ulysses, uit de Metamorphosen van ovidius, waarvan de naauwkeurige, bijna woordelijke overzetting lof verdient. Daarna levert onze bundel een tweetal Bruiloftsdichten op, juweelen van versificatie en overvloeijende van geest en rijkdom van vinding; hoe het echter mogelijk is, dat zij opgedischt zijn in de aanzienlijke kringen waarin onze dichter verkeerde, is mij bijna onbegrijpelijk; ongetwijfeld zou men veel blozende en verontwaardigde gezigten zien, wanneer deze gedichten in onzen tijd op eene bruiloft werden voorgedragen, zelfs al gebeurde dat in niet half zoo aanzienlijk gezelschap. Dan volgen eenige gedichten van gemengden inhoud en van verschillende waarde, waaronder er zijn, die ik zeker zou aanhalen, ware het niet, dat mijn bestek mij niet veroorlooft hier zoo lang bij stil te staan. Met eene verzameling epigrammen, gedeeltelijk oorspronkelijke, gedeeltelijk vertaalde van martialis, wordt deze bundel op waardige wijze besloten; er zijn er verscheiden bij, die onzen dichter eene eervolle plaats hebben geschonken onder de Nederduitsche
puntdichters. - Dit overzigt zij besloten met de mededeeling, dat van paffenrode zich ook als prozaïst gunstig heeft onderscheiden door zijn geleerd geschrift: Der Grieken en Romeynen Wapenhandel, dat na 's schrijvers dood door zijnen zoon jacob is uitgegeven.

De welwillende lezer hebbe de goedheid mij te volgen, nu ik de feiten, welke ons treurspel tot onderwerp heeft, en het verband waarin die in de geschiedenis voorkomen, hun in het geheugen roep. - De hevige twisten bij den overgang van het Henegouwsche Gravenhuis in dat van Beijeren uitgebroken, waren in den jare 1400 verre van gestild. Ofschoon Hertog aelbrecht

{==353==} {>>pagina-aanduiding<<}
van Beijeren, in wiens handen toen de teugels van het bewind berustten, zooveel mogelijk gedaan had om de partijen te bevredigen, bleven de oneenigheden nog steeds smeulende, terwijl zij bij het minste togtje in lichtlaaijen vlam dreigden uit te barsten. Dat aelbrecht onpartijdig te werk ging, bleek onder anderen uit de gunst, waarin bij hem, Hoeksgezinde, de tot de Kabeljaauwsche partij behoorende Heer jan van arkel stond; deze afstammeling uit het aloude, beroemde huis van Arkel bekleedde meermalen bij afwezigheid van den Graaf-Hertog de vereerende betrekking van Stadhouder, zoodat gedurende dien tijd het bestuur van het Graafschap feitelijk in zijne handen was; ook nam hij gedurende tien achtereenvolgende jaren het aanzienlijk ambt van Thesaurier-Generaal van Holland waar. Zijne alom bekende trouw en eerlijkheid, en de hooge gunst welke hij van aelbrecht genoot, waren oorzaak geweest, dat hij in laatstgenoemde betrekking gedurende het geheele tijdperk van tien jaren geene rekening en verantwoording had behoeven te doen, en deze zouden ook nimmer van hem zijn gevorderd, zoo de Graaf zich niet door zijnen hevig Hoeksgezinden zoon, Graaf willem van Oostervant (later willem VI), had laten aanzetten en overhalen, om de genoemde rekening en verantwoording van den Kabeljaauwschen Jonker te vorderen. De eisch werd gedaan, en jan van arkel, hoe vele zijne goede eigenschappen ook waren, bezat toch even als alle andere menschen zijne gebreken; hoovaardigheid was zijn hoofdgebrek; en hij was daarmede in zoo groot eene mate behebt, dat hij den billijken eisch van zijn heer als eene beleediging en onteering opvatte; en hij, een arkel, hij, de man die zoo lang vertrouwen genoten en verdiend had, hij, de van zijne kracht bewuste, die nog kort te voren zooveel gedaan had om de
Friezen aan Hollands Graaf te onderwerpen, hij, de ijverig Kabeljaauwsgezinde - hij zou aan in zijn oog ontëerende eischen van zijne tegenpartij voldoen? Neen, dat nimmer! Hij weigerde de rekening en verantwoording te geven. Aelbrecht, wegens dit verzet van zijnen voormaligen gunsteling in toorn ontstoken, beval zijnen zoon, Graaf willem, hierover wraak te nemen en den ongehoorzamen dienaar te straffen. Dit was koren op den molen van den Graaf van Oostervant; hierdoor werd een zijner vurigste wenschen vervuld; nu zou hij aan den lang opgekropten haat tegen arkel

{==354==} {>>pagina-aanduiding<<}
lucht geven. Hij ving aan met de goederen van Heer jan verbeurd te verklaren, en hem van zijne regten te destitueren. Het is ligt te begrijpen, dat dit vonnis gemakkelijker uitgesproken dan uitgevoerd was, en dat Heer jan zich dit maar niet zoo goedsmoeds liet welgevallen. Er ontstond hieruit een krijg, die Holland in vuur en vlam zette, en waarin beide partijen al deden wat zij konden, om elkander maar afbreuk en schade aan te doen. De belegering van Gorinchem, waarin jan van arkel zich bevond, maakte een einde aan dezen bloedigen strijd; na een heftigen tegenstand van 22 weken moesten de belegerden zich aan den Graaf overgeven, en dat wel onder zeer vernederende voorwaarden, waarvan een der eersten was, dat Heer jan den Graaf-Hertog op bloote knieën om vergiffenis smeeken zou, en gedurende eenen geheelen dag het Beijersche vaandel van zijn kasteel zou doen wapperen. Niet lang nadat arkel deze grievende vernedering had moeten verduren, stierf aelbrecht. Wat hij had trachten goed te maken, werd door zijnen opvolger geheel bedorven; de oorlogzuchtige voorstander der Hoekschen, Graaf willem, kwam aan het bewind, en begon reeds dadelijk, zonder eenige reden, op hoogst onbillijke wijze, zijne vijandelijkheden tegen de tegenpartij van den laatsten krijg; wat dezen kon grieven en benadeelen, werd niet uitgesteld, en de landen van Arkel moesten daarvan de treurige gevolgen ondervinden; wat daar eerst bloeide, verdorde, wat daar vroeger op rijkdom bogen mogt, verarmde. Was het wonder, dat de nu andermaal zwaar geteisterde bewoners dier streken ontevreden werden en begonnen te morren? Grootendeels alles werd nu door hen aan de hooghartigheid van hunnen Heer jan geweten, en Graaf willem, hiervan door zijne handlangers onderrigt, aarzelde niet van deze
omstandigheden partij te trekken, en de wijze waarop hij dit deed, was laag, verachtelijk en eenen vorst onwaardig. Zoodra was hij niet met de stemming der Arkelsche onderdanen bekend, of hij wist door geld en beloften eenigen der aanzienlijkste inwoners van Gorcum om te koopen en aan zijn doel dienstbaar te maken; 80,000 kroonen werden door hem aan deze verraders uitgeloofd, zoo zij hem hunne stad in handen speelden. Onder hen waren verscheiden mannen, die bij arkel het volste vertrouwen genoten en aan hem hunne opkomst te danken hadden - ja, een hunner was een bastaardzoon van arkel. Was het

{==355==} {>>pagina-aanduiding<<}
doel dezer ellendigen laag, nog verraderlijker waren de middelen welke zij in het werk stelden, om hun oogmerk te bereiken. Een valsch gerucht werd verspreid aangaande eenen brief waarin Graaf willem zou geschreven hebben, dat hij niet met zijnen oorspronkelijken vijand, jan van arkel, maar wel met diens zoon willem den zoen wilde sluiten. Het tweeledig doel, dat hiermede beoogd werd, bereikten zij volkomen: de ontevredenheid der Arkelsche onderdanen tegen hunnen heer nam meer en meer toe, en de grijze vader werd daardoor het slagtoffer van de eerzucht zijns eigen zoons. Deze liet zich door dezen hartstogt zoo vervoeren, dat hij er in bewilligde, dat zijn vader, Heer jan, gevangen gezet zou worden. Na deze bewilliging kreeg Jonker willem het bestuur over het Arkelsch grondgebied in handen. Zijn vader was tijdens deze omwenteling niet in Gorcum; naauwelijks had hij echter vernomen wat er gebeurd was, of hij spoedde zich nagenoeg zonder geleide naar zijne stad; maar daar en op andere plaatsen van zijn gebied werden de poorten voor hem gesloten en hem de toegang geweigerd, daar men toch het plan om den grijzen edelman gevangen te zetten, niet dan noode ten uitvoer scheen te willen brengen. Wie eenig gevoel heeft kan begrijpen, wat er in het hart van den oude moet zijn omgegaan, toen hij zich zoo van zijne eigen bezittingen buitengesloten zag, en dat grootendeels door toedoen van zijn eigen zoon. En wat deed deze? Voelde hij zich niet verligt, toen Heer jan het land van Arkel verliet, om van belangstellende en medelijdende vrienden troost en ondersteuning te vragen? Volhardde hij in de vijandelijkheid tegen zijnen vader, waartoe slechte raadgevingen en overprikkelde eerzucht hem gebragt hadden? Neen, het zij te zijner eere gezegd, Jonker willem deed dat niet; spoedig deed het geweten bij hem
zijne regten gelden, en het was hem onmogelijk voor die magtige en luidsprekende stem de ooren te sluiten; en toen hij ze had verstaan, begaf hij zich ijlings naar de verblijfplaats van Heer jan, 's Hertogenbosch, en verzoende zich met zijnen vader; hij deed hem tevens de belofte om hem in al zijne bezittingen te herstellen, en de omgekochte verraders, die zooveel kwaads hadden gebrouwd, over te leveren. Hij zou zich ook zeker van deze belofte hebben gekweten - maar - het is alsof deze episode der geschiedenis van verraderij aan elkander hangt -
{==356==} {>>pagina-aanduiding<<}
vóór dat willem van arkel in Gorcum wedergekeerd was, had men aldaar reeds door toedoen van zijn geheimschrijver berigt gekregen van deze verzoening, en ook hem werd het binnenkomen in de stad belet. Willem van beijeren trok Gorcum binnen en voorzag de stad van eene sterke bezetting. Willem van arkel echter wist kort daarna, met behulp van eenige Geldersche troepen, hem door Hertog reinoud, wiens vermoedelijke erfgenaam hij was, afgestaan, Gorcum te herwinnen. Dit had ten gevolge, dat die ongelukkige stad weder eene hevige belegering van de zijde van den Graaf-Hertog had te verduren, welke echter door de hulp van Hertog reinoud van Gelder verijdeld werd; deze ontzette de stad en versterkte haar aanmerkelijk door aanvoer van nieuwe Geldersche troepen. Deze vorst wist het ook door zijne bemiddeling zoo ver te brengen, dat in den jare 1412 aan den hardnekkigen strijd een einde werd gemaakt. De vredesvoorwaarden hielden onder anderen in, dat willem van arkel aan willem van beijeren zijne regten op Gorcum zou afstaan, terwijl daarentegen aan de beide heeren van Arkel verscheiden bezittingen en jaargelden werden toegestaan. Heer
jan echter verloochende ook nu weder zijn hoovaardig karakter niet en onthield zijne bewilliging aan dit verdrag. Dit had voor den oude eene reeks van rampen ten gevolge; op 's Graven bevel werd hij te Brussel gevangen genomen, en vervolgens van de eene plaats naar de andere gevoerd, om de bitterste en grievendste smaad en spot van de Hoekschen te ondervinden - ja, hij werd meer dan eens als een gemeen booswicht gepijnigd. Zoo wreekte zich de ellendige willem VI op zijnen overwonnen vijand; de laagheid van zijn karakter kan ons alleen een sleutel geven voor zijn volgend schaamteloos gedrag. - Zooals de lezer gezien zal hebben, was Jonker willem van arkel de vermoedelijke erfgenaam en opvolger van Hertog reinoud van Gelder; zulks wist Graaf willem natuurlijk ook, en hij had de verregaande schaamteloosheid van den Jonker van Arkel als echtgenoot aan zijne dochter jacoba toe te denken. Wat de Graaf echter misschien nooit had gehad, had arkel niet verloren, namelijk eergevoel, en geene heerschzuchtige begeerten, om ook eenmaal de Hollandsche Gravenkroon te dragen, konden hem dat ontnemen. Te veel had zijn edel geslacht van den Beijerschen vorst te lijden gehad; hij had het nog niet uit zijn geheugen

{==357==} {>>pagina-aanduiding<<}
gewischt, hoe zijn vader vooral door toedoen van dezen diep ongelukkig was geworden, hoe hij zelf door bewerking van denzelfden tot eenen stap was vervoerd tegen zijnen grijzen vader, waarover hij wel innig berouw kon gevoelen, maar welke daarom nog niet ophield op zijn geweten te branden; zich met de dochter van dien in zijn oog zoo nietswaardigen vijand te verbinden, was voor hem eene onmogelijkheid. Daarenboven werkten de Hoekschen op hunne beurt dit plan van hun opperhoofd zooveel mogelijk tegen, omdat zij zeer goed inzagen, dat zulk een huwelijk den ondergang van hunne partij ten gevolge zou hebben; - sommigen willen zelfs, dat toen de Graaf Heer arend van leijenburg heimelijk naar arkel gezonden had om aangaande deze zaak te onderhandelen, eenigen der Hoekschen een middel wisten te vinden om de fontenel, welke Graaf willem in de zijde had, te doen opdroogen, en dat dit middel, in praktijk gebragt, de oorzaak van 's vorsten dood geweest is. Hoe dit ook zij, wij weten, dat willem VI in den jare 1417 overleed, en door zijn dood alle plannen omtrent het gemelde huwelijk in duigen vielen. De jeugdige jacoba, die, zoo als ons het vervolg harer geschiedenis leert, een ligt ontvlambaar gemoed had, was reeds in eene hevige liefde voor den ridderlijken vijand haars vaders ontbrand, maar de haat van arkel tegen het Beijersche stamhuis en de dood van haren vader verijdelden ook hare wenschen. - Jonker willem beproefde niet lang na den dood des Graven weder een aanslag op Gorcum, die volkomen gelukte; maar het geluk diende hem niet lang. De Gravin-weduwe belegerde de ongelukkige stad weder, welke echter zoo hardnekkig verdedigd werd, dat het slechts aan verraad daarbinnen te wijten was, dat de Hoekschen haar eindelijk weder innamen. In den laatsten storm sneuvelde Jonker willem van arkel, en
de onedelmoedige vijand deed hem als een gemeen soldaat begraven.

Zie hier, Lezer! wat ik meende u te moeten mededeelen, om u op de hoogte te brengen van het argument van paffenrodes treurspel. Wanneer ik u zeg, dat alleen de laatste belegering van Gorcum en het sneuvelen van willem van arkel daarvan het onderwerp uitmaken, zult gij mij misschien het verwijt naar het hoofd werpen, dat ik de historie wel wat te

{==358==} {>>pagina-aanduiding<<}
vroeg heb opgehaald, en daardoor uw geduld op min aangename proef heb gesteld. Als eenige verontschuldiging kan ik bijbrengen, dat dit mij in staat stelt om u dadelijk in het stuk in te leiden, daar paffenrodes treurspel der historie vrij getrouw is, zoodat ik het onderwerp nu niet verder behoef aan te roeren. De liefde van jacoba voor arkel staat daarin op den voorgrond; zelfs doet de dichter het voorkomen, alsof de vermelde zending van den Heer van leijenburg van de jeugdige vorstin en niet van Graaf willem ware uitgegaan. Deze vrijheid zal men den auteur niet euvel duiden, als men berekent hoeveel de intrigue van het stuk er bij winnen moet, wanneer dit feit in plaats van koude politieke berekening eene romaneske uiting van vurigen hartstogt tot oorzaak verkrijgt, te meer omdat deze zoo geheel past in het bekende karakter van jacoba. Verder bezit ons stuk als tragoedie niet meer en niet minder waarde dan alle treurspelen uit dien tijd; het is voor het grootste gedeelte eene verzameling lyrische en verhalende poëzie geregen aan den draad der bijna geheel historische intrigue. In de détails levert het echter ook hier en daar staaltjes van karakterstudie op, welke van 's dichters diepen blik in het menschelijk hart getuigen, terwijl de dialoog, hoewel somtijds gerekt, dikwijls door levendigheid uitmunt. Van een en ander zal ik enkele proeven mededeelen. Ik zal beginnen met een paar voorbeelden bij te brengen van de heerlijke lyrische poëzie, welke men in De ondergang van Willem van Arkel aantreft, en daartoe zij in de eerste plaats eenige ruimte gegeven voor den Rey van Gorcumsche burgers, waarmede het eerste bedrijf besloten wordt. De lezer heeft gezien uit de voorgaande bladzijden, hoeveel de stad Gorinchem te
lijden had gehad van de twisten tusschen arkel en den Graaf; hoe zij als een speelbal nu eens den Hoekschen, dan weder den Kabeljaauwschen in handen viel, en hoe dat veranderen van beheerschers aanhoudend met zware belegeringen gepaard ging. Geen wonder, dat de burgers der stad daarvan de slagtoffers waren, geen wonder, dat zij zich daarover bitter beklaagden. Paffenrode legt hun deze woorden in den mond:

Wat twist en tweespalt van de vorsten 
Dikmaal onnoozel bloet vermorsten: 
Hoe 's heeren misslag wierd geboet 
Met storting van onschuldig bloed 

{==359==} {>>pagina-aanduiding<<}

Van zijn trouhertige onderdanen, 
Blijkt aan dees speelpop van geweld, 
Soo dikmaals door de kling geveld 
In 't bloedbad, en in burgertranen. 
 
Wat ramp volgt ons weêr op de hielen! 
De vijand dekt den stroom met kielen, 
En heeft de Bloedvlag weêr ontrold. 
Zal Gorcum, nu zoo lang gesolt 
Van dit rampzalige krakeelen, 
Weêr zakken in een oorlogsgloed; 
Sijn wallen zijn nog klam van bloed, 
En moet het weêr den treurrol spelen? 
 
Indien dat groote Heeren wisten 
Op hoeveel ramp dat hunne twisten 
Den armen ingezeten staan; 
Hoe bitter 't geen dat zij begaan 
De trouwe burger moet bezueren, 
En hoe dat hun oneenigheid 
Bij wees en weduw werd beschreit, 
Zij wagtten zich van oorlogsvueren. 
 
Werd dan de Hemel nooit bewogen 
Door onze vaak bekretene oogen, 
Dat Hij dit voorbeeld van ellend 
Nog deze zwarigheid toezend; 
Zal Hij dan nooit dit onheil stuyten, 
Eens geven end van zooveel hoon 
En aan de bloedige Belloon 
De roogeverfde handen sluiten! 

Zijn dit niet verzen, den grooten vondel waardig, Lezer? Hoe schoon heeft onze dichter den weemoedvollen toon getroffen, die met zooveel regt voor Gorcums burgerij werd aangeheven; is er niet iets medeslepends in deze coupletten, niet iets dat het gevoel tot medelijden stemt? Men gevoelt het, dat de woorden geheel uit 's dichters ziel gegrepen zijn. En de groote waarheid welke het derde couplet verkondigt, spreekt zij niet zeer ter gunste van hem, die zelf krijgsman, wel bij ondervinding de ellende van den oorlog kende, maar wiens gevoel niet uitgedoofd was door die ondervinding zelve?
De ellendige gevolgen van den krijg zijn in ons treurspel heerlijk afgeschilderd in den Rey van Arkelsche boeren op het einde van het tweede bedrijf. Wat zij te lijden hadden onder

{==360==} {>>pagina-aanduiding<<}
dien aanhoudenden strijd, waarvan hun land het tooneel was, laat zich begrijpen, en schier evenzeer als de bewoners van Gorinchem hadden deze landlieden regt den bitteren klaagtoon aan te heffen, zooals van paffenrode hen in de volgende coupletten laat doen:

Zal de Hemel meer ellenden 
Over 't land van Arkel zenden! 
Heeft ons noodlot niet voldaan 
Met zoo dik in vlam te staan! 
Kan men ons bezuerde oesten 
Nimmer dan genoeg verwoesten! 
 
Onze bergen, vol gestapeld, 
In ons sweet bijeengeschrapeld, 
Sien wij wederom verbrand, 
Of door krijgsliên aangerand, 
't Graan, bij ons in d'aard gesmeten 
Werd bij anderen gegeten. 
 
Daar ons wijfs en kleine schapen, 
Die hier langs de straten slapen, 
Snakken naar een stukjen brood 
Tegen strenge hongersnood; 
Want wij hebben 't al gelaten 
Aan de moetwil der soldaten. 
 
Vinnige oneenigheden, 
Wat smijt gij en land en steden 
Ramp en onheil op den hals. 
Bittre krijg, wat braakt gij gals! 
Klagen, kermen, weenen, zuchten, 
Dat zijn uw gemeene vruchten. 
 
Roof en buyt voor de soldaten 
Zijn ons dorpen; en haar straten 
Werden van de ploeg gewend: 
Schuur noch berg is overend; 
Ja de plaats draagt koornaren 
Daar weleer de huisen waren. 
 
Dies, o Hemel, staak uw woeden, 
En verwerp de strenge roeden 
Op ons huid nu afgesneest: 
Onse wonden eens geneest 
Door uw strenge hand geslagen; 
Weer doch, weer doch eens de plagen. 


{==361==} {>>pagina-aanduiding<<}

Ik zou niet weten aan welken dezer beide reijen de voorkeur te moeten geven; ook deze laatste kan met de voortreffelijkste producten van lyrische poëzie uit dien tijd wedijveren. Heerlijk komt in het eerste couplet de wanhopende, ontevreden aanroeping van den hemel uit, in tegenstelling met de demoedige, onderworpen bede in het laatste. Waar en flink geteekend is de schilderij der rampen, welke het noodwendig gevolg van den krijg zijn. Treffend en wegslepend is de treurige toon, welke den geheelen lierzang beheerscht, uitmuntend de woordenkeus door al de coupletten heen. Met dit laatste wil ik niet beweren, dat niet nu en dan eene uitdrukking voorkomt, welke in onze negentiende-eeuwsche ooren ietwat vreemd klinkt; maar wie, die het schoone van het geheel kan opmerken, zal zich hieraan ergeren? Werd homerus door de latere Grieken minder geacht, omdat zijne meesterzangen in een verouderd dialekt waren gedicht? - Wanneer men den tijd waarin de dichter leefde, in het oog houdt, en zijne verdiensten met gelijke mate meet, als waarnaar men die zijner meest beroemde tijdgenooten beoordeelt, zal men het mij toe moeten stemmen, dat van paffenrode bepaald door voortreffelijke woordenkeus uitmunt; op de volgende bladzijden zal de lezer nog meer gelegenheid vinden om dit op te merken.
Van 't lyrische gedeelte van ons treurspel afscheid nemende, noodig ik den lezer uit, eene andere voortreffelijke zijde van De ondergang van Willem van Arkel in oogenschouw te nemen, namelijk de levendigheid van den dialoog, welke, altijd op hoogen prijs te stellen, maar dubbel te waarderen is in een stuk uit dezen tijd. Dat die in de meeste producten uit deze periode onzer letterkundige geschiedenis veelal gemist wordt, is ongetwijfeld een betreurenswaardig gebrek, maar het is eene fout waaraan wij veel te danken hebben, wat in een ander opzigt uitmuntend verdient genoemd te worden. Ik behoef als voorbeeld voor dit mijn beweren slechts de alleenspraak van den bode in vondels Gijsbrecht van Aemstel te vermelden; had de grootste onzer dichters beter de eischen eener tragoedie begrepen, meer inzigt gehad in wat de dramatische kunst hare grondwet noemt, deze alleenspraak zou zeker geene plaats gevonden hebben in genoemd meesterwerk; maar daarmede had het ongetwijfeld een zijner schoonste gedeelten gemist. Dit verhindert echter niet, dat er veel te prijzen valt waar dit gebrek vermeden is; en heeft onze paffenrode ook

{==362==} {>>pagina-aanduiding<<}
niet altijd de gevaarlijke klip mis kunnen zeilen, op menige plaats heeft hij het met zeer goeden uitslag beproefd, en verdient daarom in hooge mate onzen lof. Tot proeve hiervoor heb ik gekozen het volgende gedeelte van de beraadslaging tusschen willem van arkel, zijnen zwager egmont en zijnen neef vernenburg, voor de belegering van Gorcum gehouden:

egmont. 
Het vijandsrot beginne of aanloop of beleggen, 
Men sal van dese sy geen menschemoord ontseggen, 
Zoolang daar tegenstand en weer te bieden is. 
arkel. 
De deugt blijkt best in nood. Een yder houw zich fris, 
Dewijl het krijgsgeweld ons prangen wil tot vechten, 
Laat ons van onse sy de vleesbank helpen regten. 
Gelijk de leeuw, als hy sich voelt alom bedremt, 
Met dobb'le kracht de klaauw in 's vijants spieren klemt, 
Zoo moeten wy ons self en onse stad beschermen. 
egmont. 
Schoon dat de vijanden om onse mueren swermen, 
Schoon dat het land rontom gelijk van krijgsvolk krielt, 
Al heeft de vijants vloot de Merwe overkielt, 
Zoo nogtans sal hy sien, dat binnen dese vesten 
Niet anders is voor hem als kruit en loot ten besten. 
Hij werd welhaast gewaar, dat Gorcum is gemoed, 
Om sich te weren tot den lesten druppel bloed. 
arkel. 
Tast Holland, tast ons aan, gy sult vooreerst ontmoeten 
Ous nieuw gegraven gragt, wijt vierentwintig voeten; 
En tamelijk gediept, beset met spies aan spies, 
Daar niemand door boort dan met gadeloos verlies 
Van krijgsvolk; want ik hou, dat, om geweld te stuiten, 
Één man van binnen is soo goet als twee van buiten. 
vernenburg. 
Digt bij 't kasteel daar heeft de stad een swakke plaats, 
De muer is oud en broos: indien ons ietwes quaats 
Te wachten staat, het sou van die kant staan te vreesen. 
arkel. 
De goede voorsorg sal by tijds in voorbaat wesen. 
De sterkte van een plaats zijn sijne wallen niet, 
Maar wel de tegenwecr, die 't kloeke krijgsvolk biet. 

{==363==} {>>pagina-aanduiding<<}

Wy hebben binnenmuers omtrent vier duysent knegten, 
Die welgemoet zijn en bereit met ons te vegten, 
Zelfs tot den lesten man. Nog zijn wy bovendien 
Van kruit en loot en ook van lijftogt wel versien: 
Soo dat wy sijn bestant om een beleg te wagten. 
vernenburg. 
Na ik de zaak begrijp soo zal de vijand tragten 
Om, sonder tijtverlies, soodra hy sijne macht 
Hier rontom Gorcum sal te samen sien gebragt, 
Van alle kanten strax te stormen op de wallen, 
Om ons soo plotselijk, is 't doenlijk, t' overvallen. 
egmont. 
'k Ben soo van oordeel meê. Beleggen kan hy niet, 
Indien men tijd van 't jaar en alles wel doorsiet: 
De winter is op hand, de Merwe sal gaan ijsen, 
En moet de vloot van hier, wie sal het leger spijsen? 
arkel. 
En neem, het luckte hen, dat met een swakke vorst 
Het water open bleef, de Merwe onbeschorst; 
't Beleg wierd rugtbaar aan ons trouwe bloedverwanten; 
Ik sie alreeds te moet hun hulp van alle kanten, 
En hoe dat dadelijk den standaard werd gerigt 
By alles wat aan ons in maagschap is verpligt. 
egmont. 
Ons magt sal groeijen, en die van den vijant slijten, 
Indien men in 't begin het spits vooraf kan bijten. 
Dies laat ons het geweld kloekmoedig tegen gaan. 
vernenburg. 
Keer maar den eersten storm, dan is 't met hem gedaan. 
arkel. 
En hoe kan hy my doch met aanloop overvallen, 
Daar ik heb Vernenburg en Egmont in mijn wallen: 
Twee vrienden, die men bey best kent in sweet en bloed. 
egmont. 
De ware toetssteen van een vrind is tegenspoed. 
vernenburg. 
De nood doet allerbest der vromen trouheit blijken. 
egmont. 
Mijn leven is voor u. 
vernenburg. 
Het mijne van gelijken. 

{==364==} {>>pagina-aanduiding<<}

arkel. 
Des vijants bloet eerlang lanx dese lemmer druipt. 
egmont. 
Soo lang het warme root door dees mijne aders kruipt, 
En sal het Willem nooit aan mijne hulp ontbreken. 
vernenburg. 
Mijn leste bloeddrup sal voor 't huis van Arkel leken. 
arkel. 
Mijn vrienden, zegt, waarmeê kan ooit doch sijn beloont 
De trouheid, die gy my in dese toeval toont! 
vernenburg. 
Gy kont, als op een klip, op onse vriendschap bonwen; 
arkel. 
Soo lang ik leven sal, blijf ik aan u gehouwen. 

Men ziet, het ontbreekt hier niet aan gang en levendigheid; kort en kernachtig drukken de personen hunne gedachten uit, en de eenigzins spreukmatige vorm, welken wij vooral in het laatste gedeelte der aangehaalde verzen opmerken, wel verre van aan den dialoog schade te doen en hem hortend en stootend te maken, past daaraan volkomen en maakt het geheel aantrekkelijk voor hoorder of lezer. Ofschoon ik nog vele andere plaatsen uit het treurspel zou kunnen bijbrengen, om meer bewijzen te leveren voor het bestaan van deze dramatische deugd in De ondergang van Willem van Arkel, zal ik mij echter bij het aangehaalde bepalen, daar ik de bladzijden, welke mij nog overig blijven, noodig heb om op andere schoonheden in het treurspel opmerkzaam te maken. - Gelijk ik reeds opgemerkt heb, is ons treurspel nog geheel op den ouden voet geschoeid; eene verzameling lyrische en verhalende poëzie, door dialogen aan elkander verbonden en te zamengeregen aan een historischen draad - ziedaar het wezen onzer tragoedie. Van datgene waarin de eenige shakspere het treurspel omgeschapen had, is hier nog geen spoor te vinden. Toch vinden wij in de figuur van jacoba zooveel karakter, en dat in 't geheel zoo consequent doorgevoerd, dat wij dit niet onopgemerkt mogen voorbijzien; er is een hartstogt die haar bezielt, namelijk de liefde tot willem van arkel, haren vijand, dien hare en harer moeders troepen bestrijden. Het werken van dezen hartstogt, zijn strijd tegen jacoba's pligtbesef en verstand is door van paffenrode niet alleen uitmuntend gevoeld

{==365==} {>>pagina-aanduiding<<}
en begrepen, maar ook voortreffelijk voorgesteld. Reeds in het eerste bedrijf laat de dichter jacoba zelve verhalen, welke strijd in haar binnenste woelt:

Hoe vinnig werd mijn ziel tweezijdig aangestreden! 
Zij worstelt met een vlaag van tedre liefde en reden. 
Nu schijnt het dat de min heeft overhand in my; 
Dan werpt de reden het weêr alles aan een zy. 
Al toont de min in my haar uiterste vermogen, 
De rede leit my weêr de vrouweplicht voor oogen; 
Dat mij de min belast, de rede weêr verbiet; 
Al wat het eene wil, en lijd het ander niet. 
Waar zal de bange ziel ten lesten henen hellen! 
Daar is voor my niet, als my vruchteloos te quellen; 
Want mijne liefde heeft een wreede wanhoop in, 
Vermits, helaas! ik een getergden vijand min. 
Dat my sijn steden en kasteelen af deed breken, 
Dat blijft hem als een wrok in sijnen boesem steken, 
Soolang als d'oogen in sijn voorhoofd open staan; 
Dies wilt u tijdelijk van dese liefde ontslaan. 
Gaat dese kanker toch in het beginsel tegen, 
Eer dat hy door den tijt meer aanwas heeft gekregen. 
Liet gy uw sinnen dus verrukken door de min? 
Gy wierd uws vijants slaaf. Heiloose Hartogin! 
Laat dese liefde dan sich buigen voor de reden, 
Die gy (indien gy wilt) wel beter sult besteden. 
Stuit dese vonk, eer dat hy uitbarst tot een vlam. 
Het minnevier groeit haast, schoon dat het sluipend quam. 
Hoe wert mijn boesem van dees minnevlam geprikkelt; 
In wat een doolhof voel ik mijn verstand gewikkelt! 
Waartoe getwijfelt? Ik beken met hart en mont, 
De deugt van Arkel heeft mijn siel soo diep gewont, 
Dat ik uit dese meer niet ligt sal konnen swemmen; 
Schoon my de rede port om dese tocht te temmen, 
Het vier heeft al gevat, dies seg ik en beken, 
Dat ik, eer dat men vecht, al siju gevangen ben. 

De stem der liefde in het hart van jacoba is echter sterker dan de vermaningen der rede. Zij doet den onberaden stap van den Heer van leijenburg naar Jonker willem te zenden, om dezen te berigten, dat zij hem liefheeft, en zich tot zijne bruid aanbiedt. Wel mogt haar verstand tegen zulk eene handeling opkomen; als vrouw wierp zij hare kieschheid, als vorstin hare waardigheid weg; ja, op haar standpunt, als

{==366==} {>>pagina-aanduiding<<}
dochter van Graaf willem VI, beging zij eene laagheid. In de zoo even aangehaalde verzen heeft de lezer kunnen zien, hoe de dichter haar heeft laten wikken en wegen, alvorens zij haar plan ten uitvoer bragt; zij wist en begreep volkomen hoe zij zich bloot stelde, hoe zij iets doen ging wat haar in haar eigen oogen moest vernederen; - maar zoo sterk is de werking van den hartstogt, dat hij haar met volle bewustheid laat zondigen; zoo sterk, dat toen van leijenburg, alvorens zijne vorstin te gehoorzamen, haar dezelfde bedenkingen maakte, welke hare rede haar zoo duidelijk had doen hooren, zij ook dezen raad verwierp met de woorden:

Dat uwe rede doemt, spreekt mijne liefde vry. 

Zeg ik te veel, wanneer ik beweer, dat van paffenrode de werking van den hartstogt hier zoo heeft voorgesteld, dat velen op grond van eigen ervaring de waarheid der voorstelling zullen moeten erkennen?
De dichter laat verder de vorstin haren toestand na het vertrek van van leijenburg afschilderen in de volgende verzen, waarmede het derde bedrijf aanvangt:

Gelijk het schip in zee, dat harde winden treffen, 
Het eene oogenblik sich tot de lugt zal heffen, 
En 't ander weder schier sijn kromme steven stoot, 
Daar d'opgesplete zee den grond gelijk ontbloot: 
Soo werd ik even eens gesolt van mijn gedagten, 
Die nu vertroosting, dan mijn ondergang verwagten. 
Maar als ik mij bedenk, ik heb een zaak bestaan, 
Daarin ik mij al vry te buyten heb gegaan. 
Ik heb mijn eer gesteld in mijnes vijants handen. 
Wat wacht ik daarvan af als oneer en als schande! 
Had ik dit cer bedacht. Maar onberade vrouw! 
Gy krijgt van uw bedrijf nu al te laat berouw. 

Nu de stap gedaan is luistert jacoba, meer dan vroeger, naar de stem der rede; maar 't is nu te laat, en een berouw gaat haar kwellen, dat zoo ligt voorkomen had kunnen worden. Zij zoekt nu haar troost in de voorbeelden van jason en medea, sappho en phaon, dido en aeneas, en tracht daarmede haar berouw te smoren. Een hoogst tragische toestand begint zich hier te ontwikkelen; leijenburg, van zijne zending teruggekeerd, brengt aan de ongelukkige vorstin niet alleen een weigerend, maar ook een minachtend antwoord van

{==367==} {>>pagina-aanduiding<<}
arkel, en de dichter toont ook hier weder groote kennis te hebben van het menschelijk hart, wanneer hij jacoba bij het vernemen dezer tijding de volgende woorden in den mond legt:

Opgeblase tong! Dorst gy dit antwoord geven 
Aan haar, die meester is bey van uw goed en leven? 
Gy dorst my weigeren; maar 't zal aan my haast staan, 
Of ik u in genâ of ongenâ neem aan. 
Men laat my wat alleen. O overbitse woorden, 
Die my gelijk mijn hart en ingewand doorboorden; 
Onmenschelijke mensch, hoe zijt gy dus versteent, 
Dat gy aan mijne min geen meerder heul verleent? 
 
Maar laas, wat schelde ik al! Ga ik mijn oogen slaan, 
Hoe groffelijk my 't huis van Arkel heeft misdaan: 
Ik hoor de reden zelfs mijn eygen vonnis spreken, 
En Willem is getergt om sig aan ons te wreken; 
De kittelige smaad en aangedane hoon, 
Die hy van ons ontfing, verdiend geen ander loon. 
Wat staat er dan voor my, rampzalige, te wagten, 
Als dat mijn ziel sig kweld met troosteloose klagten; 
O noodlot, dubbeld wreed! o tranen zonder heul! 
Gy zijt voor mijn gemoed, laas! al te harden beul. 

Toorn en berouw werken hier als om strijd in het hart der Hertogin, maar de liefde, het hoofdelement van haren toestand, stilt den eersten en versmoort het tweede; die liefde opent haar hart voor de stem der rede, welke haar het gehouden gedrag van arkel als ligt te begrijpen en zeer te verschoonen doet kennen, die liefde lost zich op in eene diepe droefheid, in een gevoel van de treurigste verlatenheid. Het zou naar mijn oordeel eene oppervlakkige beschouwing zijn, welke alleen in deze voorstelling des dichters de wispelturigheid van jacoba opmerkte, en de fijne grepen voorbijzag, welke van paffenrode aangewend heeft in de schildering van den gemoedstoestand der beleedigde, maar toch nog minnende Jonkvrouw.
Gaarne wil ik erkennen, dat de figuur van jacoba de eenige is in het treurspel, aan welke zulk eene karakterschildering is te beurt gevallen; ik stem ook volkomen toe, dat het eene fout van onzen dichter is, dat hij het zijn hoofdpersoon volstrekt aan een gemarqueerd karakter laat ontbreken, en al zijne

{==368==} {>>pagina-aanduiding<<}
menschkundige studie schier aan een nevenpersoon heeft ten beste gegeven; dit doet echter van 't schoone in de voorstelling van jacoba's karakter niets af, welks behandeling op zich zelve beschouwd, de meesterhand verraadt.
Veel schoons is ook te vinden in de woorden welke de dichter den biechtvader van jacoba, vader bernard, laat spreken. Voor het eerst treedt deze op in het vierde bedrijf, en dat wel antwoordende op eenige gezegden van reinoud van brederode, den maarschalk van vrouw margaretha; het was vóór de bestorming van Gorcum, de leeraar had zoo even de Hoeksche krijgslieden krachtig toegesproken, en nu betuigt brederode aan den vromen vader, van hoeveel invloed zijn spreken op de anders zoo ruwe krijgslieden geweest was. Vader bernard antwoordt hem hierop aldus:

Wanneer de mensch van dood of onheil werd gedreigt, 
Dan is het dat hij 't oor flux tot sijn leeraar neigt. 
Wanneer hem tegenspoed en ramp dreigt aan te treffen, 
Dan kan hij hart en hand wel na den Hemel heffen; 
Maar met de vrees van 't quaad sijn ootmoed glijt voorbij, 
Het hart wert wederom op nieuws versteent, en hij 
Leeft weêr, als of hij hier zou honderd jaren wesen, 
Hoewel hij dik dan veeg, ja veeger is als dese, 
Die nu ten strijde gaan. Dat ydereen bedagt, 
Hoe dat de dood dik komt gelijk een dief bij nagt, 
En hoe dat aan den disch zelfs tusschen brood en lippen 
Een kleine toeval ons de ziel kan doen ontslippen; 
Dat yder, zeg ik, dit met aandagt zag te moet, 
Men sou soo reukeloos niet leven als men doet; 
Maar schoon geduerig men het sterven siet voor oogen 
In anderen, nog werd men daer niet door bewogen. 
Vergeefs het voorbeeld van den evennaasten leert, 
Hoe ras de brooze mensch tot stof en assche keert. 
Men siet verbij sijn deur schier dagelijks op baaren 
De lijken dragen van die sijn bekende waren; 
Men set niet uit den huis de voeten in de kerk, 
Of aanstonds treden wij op d'uitgehouwe zerk, 
Hier van een bloedverwant, daar van een welbekenden, 
Die kloek en wel te pas (soo 't scheen) sijn leven ende. 
Hier weêr van een, die van de dood wierd weggerukt, 
En als een bloem in knop ontijdig afgeplukt. 
Daar vind men weder dat het grafschrift is te lesen 
Van hem, die onlangs nog soo dapper plagt te wesen. 

{==369==} {>>pagina-aanduiding<<}

Ag! dat men dat bedagt: zijn dese weggehaald, 
Hetgeen ik schuldig blijf, dat hebben sy betaald: 
De tijd sal mogelijk haast komen, dat ik 't leven 
Aan die 't my heeft gegunt ook weêr sal moeten geven: 
De dood heeft hen getreft, maar heeft sig selfs vergist, 
Hy had op my gemikt, en heeft haar arm gemist: 
Hy sal eerlang misschien een ander pijl gaan scherpen, 
En my die onversiens in mijnen boesem werpen; 
Dies is het tijd, mijn ziel, dat gy u voorbereid, 
Opdat gy welgemoed 't onzeker nut verbeid. 

Moge al de dichterlijke verheffing in deze verzen niet zeer groot zijn, de woorden van vader bernard zijn waardig, en passen zeer goed in den mond van eenen leeraar; de vermaning welke hier gegeven wordt, heeft voor alle tijden en personen hare waarde, en is daarenboven in zeer gekuischten vorm uitgedrukt. Over 't algemeen heeft de dichter de roeping van den godsdienstleeraar zeer goed begrepen; bernard weet zijner hooggeplaatste biechtelinge wel troost in te boezemen wanneer zij in droefheid verkeert; maar tevens gaat hij haar krachtig te keer, wanneer verkeerde neigingen haar hart beheerschen. Wij zien dit vooral in den aanvang van het vijfde bedrijf: robbert van vernenburg, arkels neef, was bij de inname van Gorcum in handen der Hoekschen gevallen, en jacoba wilde in hare gramschap den overwonnen vijand met den dood straffen; om haar van dit wreede opzet af te brengen, was de tusschenkomst van den biechtvader door van leijenburg ingeroepen, en de geestelijke begint zich dus van zijne taak te kwijten:

bernard. 
Ik bid, de hertogin wil dit wreed opset breken. 
jacoba. 
Neen, neen, sijn misdaad sal hem nu in de oogen leken; 
Ik zal met Vernenburg gaan maken kort geding, 
En sijn bedreven quaad doen straffen door de kling. 
bernard. 
Die zig in gramschap wreekt, krijgt ligt berou van 't wreeken. 
jacoba. 
Dat quaad doen werd gestraft kan niemand tegenspreken. 
bernard. 
De gramschap in de straf zig ligt te buiten gaat. 

{==370==} {>>pagina-aanduiding<<}

jacoba. 
Sijn dood is maar gevolg van voor bedreven quaad. 
bernard. 
Hoe grooter quaad, Mevrou, hoe grooter eer 't vergeven; 
Een prince werd bemind, die quytscheld en laat leven: 
Maar die verzekering door sijne wreedheid soekt, 
Wert van den sijnen wel gevreest, maar ook gevloekt. 
jacoba. 
De slappe meesters dik verrotte wonden maken. 
bernard. 
De wreedheid menigmaal deed 's vorsten zetel kraken; 
Dies is 't van ouds gelijk een gulde spreuk geweest, 
Dat beter is bemind te worden als gevreest. 
De grimmigheid moet nooit der vorsten troon bekleeden. 

Ook hier is weder veel te prijzen; het openhartig spreken van den leeraar, die zich niet door menschenvrees laat weêrhouden van zijner biechtelinge de waarheid onder 't oog te brengen, treft ons. Het verwondert ons echter, dat, waar de geestelijke de vorstin wil afhouden van ongepaste wraak, de dichter het niet meer laat uitkomen, dat vader bernard een Christenleeraar is; meer invloed toch zou zijne toespraak geoefend hebben, indien hij in plaats van der aan zijne geestelijke zorgen toevertrouwde jonkvrouw het materiëel nadeelige van de wraak onder 't oog te brengen, haar aan het ‘Wreekt uzelven niet, mijne is de wrake’, had herinnerd. Ook klinkt het vreemd, dat een Christenleeraar, in plaats van in een geval als dit op het heerlijk voorbeeld te wijzen, dat onze Zaligmaker ons gegeven heeft, aan haar die dit zoo noodig had, de bekende geschiedenis van augustus en cinna verhaalt, gelijk bernard doet in de verzen welke op de laatst geciteerde volgen. De moraal, welke hij uit dit voorbeeld afleidt, en de verdere woorden waarmede hij zijne toespraak besluit, zijn echter weder in zoo schoone verzen uitgedrukt, dat wij den dichter gaarne deze fout vergeven; die verzen zijn te schoon, dan dat ik ze hier geene plaats zou geven:

Indien hij (augustus namelijk) door het zwaard hem 't leven had benomen, 
Hij had in plaats van één, tien vijanden bekomen: 
Daar nu integendeel sijn goedertierenheid 
Veel eeuwen na zijn dood gerocmd werd en verbreid. 

{==371==} {>>pagina-aanduiding<<}

Dit is een voorbeeld dan, dat alle groote heeren 
De pligt behoorden van zagtmoedigheid te leeren; 
Een deugd, die plaats heeft zelfs in 't sprakeloos gediert: 
Hoe 't eelder is, hoe 't meer den overmanden viert: 
De fiere leeuw, Mevrou, de koning van de dieren, 
Slaat sijn gepunte klaauw in muskelen en spieren, 
Zoo lang men sig verweerd; maar sijne grimmigheid 
Bedaard sig, alsoo ras als sijnen vijand leid. 
Het tegendeel geschied van wolven en van beeren, 
Die selfs tot in den dood den neêrgeslagen deeren. 
Die in de beesten sulks wil vorder sien, die sie 
Alleen op 't voorbeeld van den kleinen honigbie: 
Soo iemand haar verseerd, sy sal haar aanstonds wreeken, 
En haren vijand met het vierig angel steken; 
Daar hare koning is van angel onversien, 
En ongewapend om sijn vijand punt te biên. 
Dit voorbeeld leert, en leyd de mensch gelijk te voren, 
Dat sig een vorst of heer nooit wreeken moet uit toren. 
jacoba. 
Die 't quaeddoen niet en straft, maakt dat het quaeddoen groeid. 
bernard. 
Die 's vijands halsen kerft, doet als die boomen snoeit, 
Die als hy door de bijl de takken komt te knoten, 
Krijgt wederom in plaats van een, verscheide loten. 
't Gaat ook soo met de straf; eens vijands bloed gestort, 
Somtijds een heel geslagt tot weerwraak prankt en port. 
Gelukkig is de vorst, dien d' onderdanen minnen, 
Omdat sijn deugden sijn quaadaardigheid verwinnen: 
Maar ongelukkig is het end van dien geweest, 
Die van den onderdaan gehaat wierd en gevreest; 
Dies hoop ik, dat Mevrou haar gramschap sal bedaren: 
Eer dat sy met de straf des graven voort sal varen. 
jacoba. 
Gy weet niet hoe ik van sijn boosheid ben gehoond. 
bernard. 
Te meer blijft hy verpligt, indien men hem verschoond. 
jacoba. 
Het quaad te straffen, en het goed met deugd te loonen, 
Houd vorsten in hun rijk, en keisers op hun throonen. 
Dus moet het quaad sijn straf, en deugd sijn loon ontfaan. 
bernard. 
Ik hoop Mevrouwe sal sig wijsselijk beraan. 


{==372==} {>>pagina-aanduiding<<}

Als moralist laat van paffenrode den biechtvader ook hier weder op zeer laag standpunt staan; maar hiervan afgezien is in de geheele handeling van bernard tegen jacoba veel waarlijk schoons; de allegorie en over 't geheel de poëtische dictie laat niets te wenschen over.
Mij blijft nog over den lezer eene proeve mede te deelen van beschrijvende poëzie, welke een hoofdbestanddeel van ons treurspel uitmaakt. Niet lang heb ik geaarzeld wat hiertoe te kiezen; het verslag van van leijenburg aan het slot van De ondergang van Willem van Arkel is een zoo uitmuntend schoon gedicht, dat het treurspel overladen zou moeten zijn, indien men een tweede van gelijke waarde daarin aantrof. De dichter beschrijft hier niet wat hij wil voorstellen, hij levert er geene schilderij van, maar hij doet het voor ons leven. Ik wil hier niets meer ter aanprijzing bijvoegen, omdat de verzen hunne aanbeveling in zich zelf hebben, en mijnen lof niet behoeven. Zij volgen hier als eene laatste, maar zeker niet als de minste proeve, welke ik den lezer uit het treurspel heb medegedeeld:

't Bestemde teeken was aan d' onsen naan gegeven, 
Elk toonde zig straks reê, en willig, tot 't gevegt; 
Men tast de wallen aan; de stormleer werd geregt; 
't Geschreeuw verheft zig van de moedige soldaten, 
Begeerig of om bloed te tappen, of te laten. 
De vijand roept terstond, ter wapen! door den trom, 
Dewijl ons volk den wal van alle kant beklom. 
Men zag een lecuwenmoed in de onsen: onder allen 
Was Brêdero zelfs meê van de eerste op 's vijands wallen, 
En ging in dapperheid ons volk gestadig voor; 
In spijt van tegenweer soo dringen d'onsen door: 
Wy vallen steewaarts in. De vijanden verschijnen 
In ording. Arkel trad aan 't voorhoofd van de sijnen, 
En schoon of Reinout (brederode) hem ontfangt met leeuwenmoed, 
Hy word van Willem met gelijken munt begroet. 
Het regent van weerzijde een hagelbuy van ballen, 
Die menig eerlijk man van hen en ons doen vallen, 
Totdat men eindlijk sloeg de handen aan de spies. 
Hier scheen het dat de kans van onse vijand wies, 
Hy dringt hard op ons in: ons volk geraakt aan 't wijken, 
Weêr rugwaarts uit de straat, nu overdekt met lijken; 
En schoon heer Reinont haar vermaand tot tegenstand, 
Zy deinsen echter staag, en wijken hand voor hand. 

{==373==} {>>pagina-aanduiding<<}

O ja, de neêrlaag scheen voor ons geheel op 't hippen, 
En 's vijants yver wies. Met gaat van Dreute (*) glippen, 
En scheid zig buiten nood op 't onversienste van 
Het volk van Arkel af met vijftien honderd man; 
Rukt naar de brugpoort toe, en doet haer openbrcken, 
En is door Dalem voort naar Gelderland geweken. 
De vijand die eerst scheen voorspoedig in 't begin, 
Raakt hier weêr over staag, en krijgt de wind voorin. 
De krijgkans keert. Ons volk met neêrgeboge koppen, 
Dringt weder tot hem in, en boord in sijne troppen: 
De heete menschenmoord ging hier te regt eerst aan; 
De Molestraat scheen heel in vlam en bloed te staan; 
Het wederzijds geschreeuw, de krakende musquctten, 
De donderende trom, de drennende trompetten 
Verhieven sig om strijd; ons volk grijpt nieuwen moet, 
En dringt den vijant soo weêr rugwaarts voet voor voet, 
Gelijk een tijger van het hoog gebergt komt rollen, 
In 't sacht gewolde vee, om zijnen darm te vollen, 
Of als een waterstroom komt storten over 't veld, 
En sig de korenhalm doet buygen voor 't gewelt, 
Soo sag men Arkel doe in ons soldaten woeden; 
't Scheen dat dees tegenspoed sijn dapperheid nog voedde, 
En dat sijn gramme vuist nu niet als lijken sloeg, 
En wie sy tegen kreeg de siel uit 't lichaam joeg. 
De heer van Bredero weert sig ook van gelijken, 
En doet sijn dapperheid aan sijnen vijant blijken, 
Hy dringt met leeuwenmoed ten diksten van hen in, 
Begeerig of sijn doot te halen of gewin; 
Totdat den braven held, doorboord van wonden sneuvelt, 
Nadat hy sig rontom met lijken had omheuvelt. 
In 't lest wierd Arkel meê tot meermaal toe gewond, 
En schoon hy struikelde, rees telkens weêr en stond 
Nog leunend op sijn schild waarin de roode baaren, 
Door 't afgezijpelt bloet nu niet meer kenbaar waren. 
Nu, mannen, nu is 't tijd dat yder van u toont, 
Wat onversaagdheid dat in uwen boesem woont! 
Nooit kan een eerlijk man roemwaarder dood verwerven, 
Als voor sijn vrienden, stad en vaderlant te sterven! 
Dus sprak den jongen Heer, en gaf den sijnen moed, - 
Totdat hy nedersceg, nu wit en flaauw gebloed. 

{==374==} {>>pagina-aanduiding<<}

Soo ras was Arkel niet ter aarde neêrgesegen, 
Of al sijn volk heeft als een schrik op 't lijf gekregen: 
Sy raaken overhoop, en nemen saam de wijk, 
En laten hunnen heer op straat in bloed en slijk; 
En schoon of Egmont soekt het volk weêr te vergaren, 
Dat eens de schrik ontroert kan zig niet reê bedaren: 
Hy smeekt, hy bid, hy dreigt, dog 't alles is om niet, 
Dewijl dat yder om goed henekomen siet. 
Gelijk de valken het onweerbre hoen vernielen, 
Soo saten d' onse doen den vijand op de hielen; 
En al wat dat er in de wapens wierd betrapt, 
In de eerste grimmigheid ter neder wierd gekapt. 
Het vier was in de stad soo hier en daer ontsteken, 
Soodat de vlam begon de daken uit te breken; 
Totdat door opsigt van ons hoofden op het lest 
De moort gestuit wierd en 't ontsteken vier gelest. 

En nu leg ik de pen welke ik opgenomen had, om den lezer van dit Tijdschrift bekend te maken met van paffenrodes treurspel, neder; nog veel is er wat ik over dit onderwerp had kunnen zeggen, maar achterwege gelaten heb om 's lezers geduld op niet al te groote proef te stellen, en meer nog is er waarschijnlijk over te zeggen, wat ik niet wist. Hen die sterk tegen onze oude vaderlandsche literatuur zijn ingenomen, tot een ander gevoelen over te halen, was niet het doel dat ik mij voorstelde; die taak reken ik voor mij te zwaar en laat die gaarne aan bekwamer handen over; doch zoo mijn schrijven slechts dit heeft bewerkt, dat zij onder mijne lezers, die belangstellen in wat een vroeger geslacht in onze taal schreef, maar van paffenrodes ondergang van Willem van Arkel niet of alleen bij naam kenden, eenigzins met dit treurspel bekend zijn geworden, en met mijne vooringenomenheid daarvoor instemmen, - dan zal ik het doel, waartoe ik de pen opvatte, hebben bereikt.





{==375==} {>>pagina-aanduiding<<}

De kapel.

Uit het Zweedsch van C.J.L. Almquist,

Door C. Eykman.

Het is eene groote waarheid, dat de ouderdom in elke eeuw op de jeugd als op zijnen priester, zijn aanvoerder, zijne hulp, zijne sterkte, nederziet. Het is de jeugd, die de wereld voorttrekken zal.

Een dag.

Een drie-en-twintig-jarig jongeling, die er zeer goed uitzag, met een open, vrolijken blik, steeg eene ellendige chaiskar op. Terwijl hij zich nederzette, keek hij achter zich om naar zijn klein valies, dat, rond en wel opgepakt, in stille gerustheid achter de zitplaats in het rijtuig lag. Hij nam de teugels in de hand en reed in een zachten draf de zuiderpoort van Kalmar uit. Hij groette de hooge en breede met gras bedekte wallen, het rijtuig rolde over de brug van de diepe gracht, die om de stad heen loopt; hij trok verder de zoogenaamde oude stad door, welke nu slechts eene voorstad van hare dochter, het nieuwe Kalmar, is, en bereikte weldra den landweg, die naar Vassmolősa voert. Op dien weg gekomen, liet de reiziger het toom over aan den voerman, die aan zijne linkerzijde zat, en hij zette zich op zijn gemak, om zich in gepeins te verdiepen. Pas geleden was hij als leeraar gewijd geworden in de prachtige domkerk van het sticht van Kalmar, welke, wat bouwkundige schoonheid betreft, in Zweden moeijelijk haars gelijken bezit. Met een innig, godsdienstig, blij gevoel riep hij nog eenmaal de groote gebeurtenissen in haar geheel voor zijnen geest terug, waardoor hij was ingewijd geworden tot dienaar des Heeren en tot besten vriend der menschen op aarde. Het was voor hem geene geringe vreugde geweest, toen hij dadelijk daarna eene aanstelling bekomen had als adjunct bij eene van de schoonste kerspelen in Zuid-Mőre,

{==376==} {>>pagina-aanduiding<<}
in de zoogenaamde scheeren (*) beneden de grenzen van Bleking. Hij reisde nu naar zijne bestemming. Het was op een vroegen zondagmorgen. Hij zoude juist dien dag zijne eerste predikatie in zijne nieuwe standplaats houden. De weg van Kalmar daarheen was niet langer dan dat hij die, rijdende, gemakkelijk vóór den aanvang der godsdienst-oefening bereiken kon.
Men zal echter aanmerken, dat een adjunct, die naar den predikant reist, bij wien hij zijn verblijf zal gaan houden, wel eenige dagen vóór hij zijne intrede in de gemeente doet, zich daarheen diende te begeven. Maar zaken, die hier niet kunnen vermeld worden, hadden hem in Kalmar opgehouden bij de oude bisschops-weduwe stagnelius; en daar hij reeds zijn aanstaanden heer, den leeraar in **, niet alleen persoonlijk kende, maar hem ook over den dag zijner afreize geschreven had, zag hij niets stootends in die late aankomst. Het was half zes in den morgen, de vogelen zongen en de heerlijkste zon lachte hem toe op zijne reis. Hij reed Ljungby voorbij, en bereikte spoedig Vassmolősa.
De streken in More werden hoe langer hoe schooner, naarmate hij verder naar het Zuiden kwam. Hij was reeds bij Vernaby. Hier steeg hij af, en dewijl een nieuw paard moest voorgespannen worden, besloot hij door het park op te wandelen naar het digtbij liggende Vernana̋s; waarom hij zijn jongen voerman beval, den landweg te rijden en hem aan den anderen kant van het landgoed bij het bekende groote zwarte hek op te wachten.
Reeds bij Vernaby naar het Zuiden heen ontwaart het oog de vier hooge populieren, die bij het kasteel Vernana̋s staan, om overal in de rondte als een baak te dienen, terwijl het huis zelf zich niet eerder vertoont, voor men in de nabijheid daarvan gekomen is. Weinige plaatsen in Zweden ontwikkelen zulke bevallige schoonheden, als het park bij Vernana̋s, hetwelk de jeugdige priester nu doorging. Het is geen tafereel, dat inneemt door melancholie en pitoreske armoede; neen, rijkdom en vruchtbaarheid omgeven hier den wandelaar, hij gaat op Oxenstjerna's grond. Door eene weide met gras, zoo hoog als de adjunct zelf, ging deze voort op het slingerpad,

{==377==} {>>pagina-aanduiding<<}
en bewonderde de talrijke eiken, die zich met donkergroene, zwierige kroonen boven het grasveld verhieven. Gods goedheid jegens den mensch reeds op de aarde, vertoonde zich hier in grootheid en rijkdom. De gewijde jongeling schreed langzaam verder, en opgewekt als zijn godsdienstig gevoel was, vreesde hij bijna het geringste grasspiertje te schaden. Zijn hart stortte zich uit in een stil gebed; hij herinnerde zich nu het woord zijner geschreven leerrede, die hij in zijnen zak had, niet meer, maar hij gevoelde zich geneigd om stichtelijk te spreken tot de menschen, zonder eenige andere voorbereiding dan drie-en-twintig jaren, doorgebragt in vroomheid en deugd, bij liefderijke, arme ouders.
Zoo peinzende kwam hij in den eigenlijken tuin van Vernana̋s. Geen levend wezen ontmoette hem. Zwijgende ging hij voort op de slingerende zandpaden, liep verscheidene brugjes over, die over de grachten lagen, en bleef eindelijk staan, niet wetende hoe hij het kortste pad vinden zoude, dat naar den grooten weg, waar zijn rijtuig wachtte, geleiden zoude. Juist kwam in dit oogenblik van verlegenheid een meisje van elf of twaalf jaren aanloopen, met een wagentje aan de hand, dat opgevuld was met verscheidene pakken, die zamengerolde kinderkleêren schenen te bevatten. Het scheen, dat anders een levend wezen, voor hetwelk een en ander bestemd was, in den kleinen wagen, door het kleine meisje voortgetrokken, plagt te rijden. Maar nu lag er slechts linnengoed in; en het kwam den wandelaar voor, dat het lieve dienstmeisje met opzet het zoo vroeg wilde gaan spoelen, om tegen den tijd van het ontbijt, wanneer hare kleine gebiedster wel zoude wakker zijn, weêr terug te wezen.
Welke nietige gedachten bij een priester! Maar het meisje met haar ernstig, iets bleek, hoogst interessant gelaat, zoo als kinderen dit wel hebben, was het eenige menschelijk wezen, dat hem in het geheele schoone landschap ontmoette. Hij vroeg haar naar den weg. Toen ging zij hem met haar wagentje vóór over verschillende slingerpaden den heerlijken tuin door. Hij bemerkte, dat zij om zijnentwil een weg reed, die haar verre van hare eigenlijke bestemming, het kanaal van den tuin, geleidde. Eindelijk kwamen zij voor hetzelfde kasteel, dat, geel geschilderd en pas gerepareerd, aan den voet van de reeds genoemde vier hemelhooge populieren pronkte. De weg

{==378==} {>>pagina-aanduiding<<}
naar het hek, dat op den grooten weg uitkwam, ging daar digt langs. Hij verzocht nu het meisje zich niet langer op te houden. Bij het afscheid tikte hij haar vriendelijk op het hoofd; zij had door hare kinderlijke bevalligheid de bekoorlijkheid van het morgenlandschap verhoogd, en hare ligte neiging bij haar afscheid was vol uitdrukking. Terwijl hij haar zoo zacht op het hoofd tikte en langs heur haar streek, viel zijn oog op de vensters van het groote gebouw. Een rolgordijn werd juist opgetrokken, en zijn oog ontmoette dat eener oude vrouw met eene nette nachtmuts op, die bij het optrekken der gordijn zigtbaar werd.
De jongeling bekommerde zich echter hierover niet. Hij wist, dat de echtgenoot van Majoor mannerskantz, eigenares van Vernana̋s, nu zelve op het goed was en ook hare beide schoondochters bij zich had; maar de tijd liet niet toe, haar zijne opwachting te maken. Zonder zich op te houden, ging hij daarom voort naar het zwarte hek aan den Kalmarschen weg; het rijtuig stond reeds te wachten; hij stapte in en reed voort en kwam eindelijk in de eigenlijke scheeren. Zijn hart klopte hooger, naarmate hij digter bij de geliefde kerk kwam, waarin hij over een uur zoude optreden.
De wegen werden al smaller en meer bewassen; hij naderde een inham van de zee. Weldra was hij nog maar op een kleinen afstand van de pastorij en de kerk. Maar hier, bij een naauw merkbaren afweg, ontmoette hem een man, die vriendelijk groette, en vroeg ‘of hij niet mijnheer de adjunct was?’ Op het bevestigend antwoord bragt de man, een expresse, eene boodschap over van den predikant, ‘dat mijnheer de adjunct nu niet naar de kerk zoude rijden, maar westwaarts inslaan om zich naar de kapel in de scheeren te begeven, en daar zijne preek te houden, omdat er berigt gekomen was van de plotselijke ongesteldheid van den leeraar van de kapel aldaar; en naardien de tijd kort is’ - ging de bode met eene buiging voort.
‘Zoo zal ik er dadelijk heenrijden’ - brak de goedhartige jongeling af; - ‘verontschuldig mij slechts bij den dominé, dat ik hem niet eerst in de pastorij bezoek, maar zonder oponthoud mij naar de kapel begeef.’
‘Ik zal niet mankeren’ - antwoordde de bode en ligtte den hoed op.

{==379==} {>>pagina-aanduiding<<}

Gelukkig vond de voerman den kronkelenden, moeijelijk te berijden weg, die naar de kapel geleidde, en slechts voor de helft over land ging. Weldra was die afgelegd en het water bereikt. Uit een hutje kwam een veerman te voorschijn, die den adjunct naar zijne boot voerde. Zoo dreef hij reeds op het water, en zag voor zich aan de overzijde het schoonste strand van eene vooruitstekende klip.
Na een poos geroeid en de kaap omgevaren te zijn, werd men de witte kapel gewaar, die midden in haar groen landschap zacht scheen te rusten. Welk een tafereel! Reeds alleen dit, dat daar eene kerk staat - hetzij dan eene steenen of houten - deze ontdekking alleen reeds heeft een onberekenbaren invloed op den mensch. Een gebouw, opgerigt zonder ander doel, dan ter bevordering der liefde en des vredes, rijst voor het oog op. Niet tot huishoudelijk gebruik, maar tot onberekenbaar nut van het leven des geestes is die gebouwd. Zelf van een onoogelijk uiterlijk, beschermt dit gebouw den mensch onzigtbaar. Men zal weinig huizen op aarde aantreffen, welker wanden men niet met meerder of minder huivering voor de onaangename bedrijven, die daarin kunnen uitgeoefend worden, beschouwen kan. Maar de kerk - welk eene uitzondering maakt dit huis! - de onschuld schijnt haar dak, hemelsche hoede hare wanden, de eerbied hare vloersteenen te wezen, waarop de mensch gerust en uit de wereld gered, zijn voet zetten kan.
Of de jonge priester, die naar de kapel geroeid werd, ook in de gedachten over de onpriesterlijke gesteldheid, die bij vele medeleden van zijnen stand tegenwoordig merkbaar is, deelde, zullen wij in het midden laten; hij had intusschen uit de geschriften van openhartige theologen geleerd, zich het onderscheid tusschen godsdienst en sophisterij eigen te maken. De eerste is altijd groot, de laatste altijd klein. Godsvrucht was gisteren goed, is heden goed en zal ook morgen goed zijn. De godsdienst, hoe verborgen en verdonkerd ook, bezielt en redt hare geliefden: de mensch en de natuur. Niets komt nader aan de natuur, als zij rein en onschuldig opgevat wordt, dan de godsdienst, wanneer ze even menschelijk gevoeld wordt als ze goddelijk gegeven werd.
De boot legde aan en de adjunct stapte aan land, met eerbiedige vreeze, als op gewijden grond. De kerk lag slechts

{==380==} {>>pagina-aanduiding<<}
op een paar steenworpen afstands van de ligplaats der boot. Maar vóór hij daarheen ging, vestigde hij zijn blik op eene donkere en bouwvallige hut bij het water, waaruit zes, zeven of acht in lompen gekleede kinderen, nieuwsgierig bij zijne aankomst, te voorschijn sprongen. Op zondag? dacht hij, en evenwel zoo slecht gekleed?
Maar - misschien hebben zij geene betere, dacht hij verder. Hij wist, dat er dikwijls groote armoede in de scheeren heerschte, en het veld, dat voor hem lag, scheen zeer schraal, en de berggrond, ofschoon met slechts weinig groen bedekt, gaf aan het landschap, vooral als het op een afstand gezien werd, een lagchend aanzien. Hij naderde de acht. De kleinste scheen een jaar oud, en de anderen liet hij in rang opklimmen tot negen of tien jaren. In weerwil hunner lompen waren zij echter allen rein, en de honger, geene morsigheid, mismaakte hunne aangezigten, waarin zekere uitdrukking, een oogopslag, bij alle kinderen ongeveer dezelfde, toonde, dat zij broeders en zusters waren.
De jeugdige leeraar zag te vergeefs naar de ouders rond.
‘Waar is uw vader? lieve kinderen! of’ - voegde hij er spoedig met inwendige ontroering bij - ‘waar is ten minste uwe moeder?’
De oudste van de kinderen, een jongen met lange haren, antwoordde:
‘Vader is op zee, en moeder is naar de kerk gegaan, want het is van daag zondag, mijnheer!’
‘Het is zondag: ja, mijne kinderen! zult gij dan ook niet naar de kerk gaan?’
‘Neen!’ - antwoordde hij, die zoo manhaftig het woord voerde, en met wiens spreken altijd de andere broeders en zusters met gebaren en gelaat instemden.
‘Niet? en waarom niet?’
‘Moeder wil niet, dat wij ons in de kerk zullen vertoonen, want zie, mijnheer! wij.... op gewone dagen gaan alle buurkinderen, hier, zoo als wij.... maar 's zondags wil men niet -’
‘Voor God behoeft gij u niet te schamen over uwe kleederen, lieve kinderen! komt gerust naar de kerk. Gaat gij niet naar de kerk, hoe zult gij dan iets van Gods woord komen te hooren?’

{==381==} {>>pagina-aanduiding<<}

‘O, dat gaat toch wel’ - antwoordde hij. - ‘Moeder verhaalt ons de geheele preek, als zij te huis komt.’
‘Is uw vader reeds lang naar zee?’
‘Hij is reeds lang geleden ter vischvangst uitgevaren. Hij zal van avond wel met de andere visschers terugkomen.’
‘Vischt men hier op zondag?’
‘O ja, zeker.’
‘Dan zal er zeker van daag wel niemand in de kapel zijn, om de godsdienst-oefening bij te wonen? De kerkheuvel is ook nog onbezet.’
‘Ik geloof toch, mijnheer! dat allen die hier zijn ook wel in de kerk wezen zullen: oude mannen en vrouwen, en zulke kinderen die naar de kerk kunnen gaan.’
‘Geen ander volk dan oude mannen en vrouwen en kinderen?’
‘Ja wel - en mijne moeder ook - zij is jong - anders zijn daar in de kerk niet anders dan oude vrouwen, want zie, mijnheer! alle menschen zijn naar zee. Moeder was de eenige van de jonge, die niet medeging, want zij is erg ziek, en dan moet zij op de kleine kersti passen en haar eten geven, zooals u wel begrijpen kan.’
De priester wierp een vlugtigen blik in de hut. Hij had de ska̋rgaards nog nooit zoo van nabij bekeken. Het zag er daar binnen uit, alsof er verscheidene dagen niets gegeten was. Ten minste aan den haard werd geen spoor gevonden van iets, dat, ofschoon met den naam van morsig bestempeld, toch den aanschouwer geruststelt; zelfs bemerkte men niet eens den geringsten aardappel; en geen kast noch bergplaats, die het onontbeerlijke voor het onbescheiden oog verbergen konde.
‘Zijn alle menschen, die hier tot de kapel-gemeente behooren, zoo arm?’ vroeg de adjunct.
‘Arm? wat bedoelt mijnheer?’
De heer zette geene kleine oogen op bij de ontdekking, dat de arme jongen zelfs niet wist, wat armoede was.
‘Ja, lieve jongen!’ - zeide hij - ‘ik vraag u, of allen hier in het gehucht genoodzaakt zijn, zoo weinig te eten als gij?’
‘Eten, als wij?’
‘Ja.’
‘Wij zullen wel eten, daar kan mijnheer op aan, als vader maar met de visch t'huis komt. Maar hij blijft nu toch ook

{==382==} {>>pagina-aanduiding<<}
lang uit, langer dan anders’ - voegde de knaap er bij, terwijl hij zijn hoofd ter zijde wendde, om zijne beangste stemming te verbergen.
‘Maar hoe komt het, dat men op zondag vischt?’ vroeg de adjunct.
‘Ja, mijnheer! de visch houdt geen sabbath, en daarom kunnen ook degenen, die hem hebben willen, geen feestdag houden, maar als de visch begint te trekken, dan moet men er op uit met werktuigen en gereedschappen, als men iets krijgen wil.’
‘Gij hebt misschien gelijk. En uw vader is langer weg dan het overige scheeren-volk?’
‘Ja, sinds het begin van de week, mijnheer! en dat is al lang. Moeder denkt, dat hij over is gevaren naar Öland, want sven carlson heeft gezien, dat hij dingsdag in den storm zijne boot verloor, en zich te naauwernood in een ander vaartuig gered heeft; maar hij zal van avond wel met de groote vloot terugkomen.’
‘En dan krijgt gij eten?’
‘En dan mogen wij dansen, mijnheer! en dat is nog beter!’
De vreemde verwonderde zich over den spoed, waarmeê eenige dagen hongerlijden zoo gemakkelijk kon gestild worden door het vooruitzigt van de vreugde van een dans. Hij vond behagen in den jongen: hij wist niet hoe het kwam, maar hij meende hetzelfde of een dergelijk gelaat vroeger ergens gezien te hebben.
‘Hoor eens’ - merkte hij aan - ‘gij die denkt te dansen, en dan niet vreest u in zulke lompen gekleed aan de menschen te vertoonen, kom nu mede naar de kerk, en wees niet meer bevreesd voor God.’
‘O, mijnheer! dansen, dat kan altijd. Als men de visch aan land gehaald heeft, zijn alle menschen zoo rijk als God de vader, en men ziet er niet naar hoe er iemand uitziet, maar men zingt: hei, ho! hopp, ho! Maar in de kerk, neen, adju, mijnheer! daarheen ga ik niet voordat vader van Ottenby terugkomt, en moeder denkt, dat hij voor ons allen vadmal (*) mede zal brengen.’

{==383==} {>>pagina-aanduiding<<}

‘Maar is zij niet bang, dat hij averij gehad heeft?’
‘O, hij kan goed zwemmen - vader, dat geloof ik! Maar als hij naar Öland overgestoken is, zoo als sven carlson gelooft, want hij heeft nog geld te ontvangen aan de aluinfabriek voor visch, dien hij in de lente van verleden jaar geleverd heeft, zal hij daar wel vadmal gekocht hebben, en dan komt hij met het groote visschersgezelschap, dat van avond verwacht wordt, terug.’
De jonge scheerenbewoner was dus onmogelijk door treurige beschouwingen ter neder te slaan. De leeraar zelf had die ook met geen ander oogmerk gemaakt, dan om na het verdriet, dat hij op deze wijze aan het kinderhart veroorzaken mogt, den kleine met behulp der godsdienst te kunnen troosten; maar voor kinderen is de horizon der godsdienst te verre verwijderd, en zij kunnen altijd spoedig getroost worden, dewijl zij nooit troosteloos zijn. Zij kunnen wel schreijen en weenen om kleinigheden, maar het groote is hun een aardig spel. Na deze opmerking gemaakt te hebben, ging de goede adjunct naar de kerk. Welk gehoor zal ik van daag hebben? dacht hij.
Maar afgeleefde mannen en vrouwen zijn ook menschen. Hij kwam nader. Een man met een beenig, leelijk gelaat, door krukken ondersteund, ontmoette hem bij de kerkdeur, nam de muts af en spande zich in om met blijkbaar groote moeite voor ‘mijnheer de dominé’ - zoo als hij tusschen de beide tandelooze kaken mompelde - den klink op te heffen en de zware kerkdeur te openen. De adjunct knikte hem vriendelijk groetende toe, en trad binnen. In waarheid duister. De oude kapel, die hem op zee, op een afstand gezien, zoo lagchend en uitlokkend voorgekomen was midden in hare groene weide, verhief zich nu om den binnentredende met donkere overhangende muren, en vertoonde hem oude, verwelooze, door den tijd gebleekte pilaren, nog hier en daar den kap of iets, dat eene galerij moest voorstellen, ondersteunende. De vreemde was vroeger nooit in deze streek geweest en had dus de kapel niet gezien. Alleen de heerlijke hoofdkerk, gelijk ook hare vermogende lidmaten en haren vruchtbaren omtrek kende hij; het tafereel daarvan had hij gedurende zijne geheele reis voor den geest gehad. Nu daarentegen trad hij, als het ware, in eene nieuwe, onverwachte en zeer ernstige wereld. De bouwvallige, niet door verw, maar door het veelvuldige gebruik

{==384==} {>>pagina-aanduiding<<}
donkerbruin gekleurde kerkbanken stonden zonder eenige symmetrie, en reeds van den beginne af schenen zij zonder strenge inachtneming van winkelhaak en passer vervaardigd te zijn. De adjunct keek rond, terwijl hij langzaam van den ingang der kerk naar de sacristy ging; hij zag rond, om zijne oogen over zijn auditorium te laten gaan. De banken waren niet zeer bezet; evenwel bevonden er zich dertig of veertig personen in verspreide groepen, die niet zonder aandacht schenen. Bij de nadering van den jongen leeraar rezen zij allengs allen op, dat wil zeggen, diegenen, welke konden oprijzen; want verscheidene kreupelen of half lammen maakten wel eene moeijelijke en pijnlijke beweging om uit hunne zittende houding te geraken en in de algemeene groete of eerbiedsbetuiging aan den predikant te deelen, maar het gelukte voor het meerendeel slechts op eene zeer onbevallige wijze. Is hier dan geen enkel jong mensch te vinden? ten minste toch de moeder van die kinderen? Maar hij zocht haar te vergeefs. Hij werd eensklaps diep getroffen en verschrikt bij den aanblik van al de hem omgevende gestalten: bleeke, kale of dikharige hoofden met beenige kinnen, roode oogen of wel die geheel blind waren, spits- of wipneuzen, voor het grootste gedeelte met gekromde ruggen, maar voorzien van ongemeen groote, plompe handen, zoo wel bij vrouwen als kinderen: vermoedelijk een gevolg van het werken. Waarheen hij zich wendde, hoorde hij in de banken eenig gedruisch, hetzij door een medegebragten stok, hetzij door eene beenige knie veroorzaakt, die tegen eene bankdeur beefde of zich misschien tegen zijne weêrga niet kon staande houden. Intusschen was er weinig verschil in de gezigten dier oude mannen en vrouwen: de eerste zagen er niet regt mannelijk, de laatste niet bijzonder vrouwelijk uit: zij waren zeer gelijk aan de kleine rest onder eene groote en vermoeijende substractie, welk verschil zoo klein werd, dewijl het substrahendum bijna even groot als het
diminuendum geweest was; dat wil zeggen: het gebruik had de krachten en goede eigenschappen zoo zeer verteerd, dat des levens overschot hier bijna niets scheen te zijn. Bij den aanblik van al deze gebrekkelijke, bijna spookachtige gestalten, kwam het koude zweet op het voorhoofd van den adjunct te voorschijn, toen hij aan de preek dacht, die hij geschreven had, en die nu hier zoude voorgedragen worden. Wat is gebruikelijker en natuurlijker

{==385==} {>>pagina-aanduiding<<}
in jeugdige leeraars, als zij hunne preek maken, inzonderheid wanneer zij bij zomertijd hunne intrede denken te houden in groote en volkrijke kerken, in schoone en rijke streken, voor toehoorders, wel is waar, voor de helft boeren, maar ook voor een goed gedeelte heeren, - wat is natuurlijker, dan dat hunne rede in bloemrijke taal, vol leven en lust, overvloeit van keurige beelden en schoone gelijkenissen? Het hart zwelt: zelfs de vinger die de pen van den jongen homileet voert, is poëtisch. Alles wordt wegslepend: het evangelie eene idylle, de wet een waarschuwer onder de schoonste gedaante: alles wordt als de zon, als de uren van den dag, als de sterren, als de lente en de leliën, ook wel als de zachte oogen der maagd. Maar nu! Waartoe en voor wie zou deze sierlijke preek voorgedragen worden? Wij moeten in zooverre den adjunct regt laten wedervaren, dat de smart, die hem aangreep, evenwel niet de spijt was, dat hij zijn schoone werk te vergeefs verrigt had; hij was niet ijdel, vooral niet in zulk eene ongepaste zaak; maar hij werd met regt bekommerd, wanneer hij er aan dacht, hoe voor deze verzameling deze rede zoude klinken, en wat vrucht ze zoude dragen? Hij was heden de prediker van deze uitgeleefde, deze half verminkte lieden! En zij hadden toch het regt om van hem het woord Gods te hooren! Hetgeen hij geschreven had, was zeker, toen hij in zijne kamer zat, bestemd voor de jonge, met hem gelijkgezinde, levendige medeleden der hoofdkerk; en misschien onder deze inzonderheid zeker iemand - wie weet? - want onwillekeurig sluipt er veel en veelsoortigs in de gedachten des scribents binnen. Zoude deze en gene schoone uitdrukking daar staan voor deze en gene schoone toehoorderes? - is het zoo onmogelijk - zoo ongerijmd of leelijk? Neen, het is zeer menschelijk en zeer gewoon. Maar nu! wat zou van dit alles worden voor zijne tegenwoordige toehoorders, die hij ook liefhad, welker priester hij heden was, en
wie hij weldadige woorden toespreken wilde? In zijne besluiteloosheid was hij de geheele kerk doorgegaan en trad de kleine, lage sacristy binnen. Daar ontmoette hem de koster van de kapel, een negentigjarige patriarch, met grijs, dunlokkig, krullend haar; hij was zoo lang, dat hij, ofschoon hij den binnentredenden adjunct eerbiedig groetende te gemoet ging, zich evenwel bijna over

{==386==} {>>pagina-aanduiding<<}
hem heen boog, gelijk een vader over zijn kind; de adjunct reikte met het hoofd niet hooger dan aan zijne borst.
‘De dominé van de kapel zelf moet ziek zijn, daarom ben ik door den gemeente-leeraar belast de godsdienst-oefening te houden’ - meldde zich de vreemde aan.
‘Goed, ik weet het; welkom, waarde dominé! kom binnen!’ - antwoordde de koster.
De adjunct, of de bij deze gelegenheid betitelde dominé, ging langzaam de sacristy binnen en zocht zich tot zijn gewigtig werk voor te bereiden. ‘God zal wel in het offer voorzien’ - zeide hij half luide tot zich zelven, terwijl de dienstvaardige koster, zonder daartoe verzocht te zijn, hem den mantel, eene reliquie van kamelot, die steeds tot zondagsch gebruik in de sacristy aan een spijker hing, omhing. Een klein stukje spiegel stond ook tegen de tralie in het venster. De adjunct nam het om te zien of een en ander goed zat. De spiegel liet evenwel slechts een gedeelte zien, en dit was ook bij dit toilet voldoende.
‘Welke psalmen, dominé?’ - vroeg de grijsaard achter hem.
‘Waar is de organist?’ - hernam deze - ‘ik zal ze hem opgeven.’
‘Wij hebben geen organist in de kapel’ - antwoordde de koster - ‘en het ware zeker eene noodelooze uitgave, dewijl hier geen orgel is. Wees dus zoo goed en geef mij het briefje, dan zal ik zingen, eer de dominé voor het altaar treedt.’
Geen orgel!... den muzikalen jongen priester dus ook van dien troost beroofd? Hoe vaak was hij bij die geheimzinnige, plegtige, smeltende toonen van de harmonie der psalmen in hemelsche zaligheid verzonken geweest!
Onze negentigjarige vriend nam nu iets uit eene kleine boekenkast van de sacristy, en kwam met een psalmboek in groot bijbelformaat tot hem. Knip-knip zeide het tweemaal, toen hij de twee koperen klampen open deed, welke een paar dikke, zwarte, kartonnen bladen te zamen hielden.
‘Zie hier, kies, eerwaarde heer! als gij de psalmen niet van te voren opgeteekend hebt.’
Letters, zoo groot als uncialen, zoodat wanneer de adjunct het opgeslagen boek aan zijne voeten gelegd had, hij ieder woord gemakkelijk zoude hebben kunnen lezen, zoo duidelijk en koolzwart stond het voor hem gedrukt.

{==387==} {>>pagina-aanduiding<<}

Hier een van zijne geliefde psalmen, den 224sten van wallin, of den 2..sten van franzén, te zoeken, zou geheel vruchteloos geweest zijn. Hij had niet vóór zich de zoogenaamde oude psalmen, maar het waren de over-oude, uit den tijd van jesper svedberg, en die reeds in den tijd van karel XI eene herziening ondergingen.
‘Zingt het volk naar dit psalmboek?’ - vroeg de adjunct.
‘Neen, dominé! ik zing er uit, en het volk zingt mij na’ - antwoordde de koster - ‘hier is niemand buiten mij, die een boek gebruikt.’
Een donkere en strenge, te gelijk Carolinische en Luthersche ernst begon den aangekomen jongen priester met sterken klaauw aan te grijpen. Maar hij was zelf een man van geest, daarom gevoelde hij het, dat een geest hem aangreep. Hij sloeg eenige bladen om en zag eene en andere strophe in.
‘Neem dezen psalm’ - zeide hij - ‘en dan dien tot voorzang; daarna dezen, en dien tot slot.’
‘Goed, dominé! ik kon zelf niet beter gekozen hebben.’
De koster ging heen.
Met langzame, echter niet wankelende treden, ging de patriarch de kerk in en hing de aangeduide nommers aan het zwarte bord. Het was een kerkelijk, ofschoon nu niet noodig gebruik, want niemand van de aanwezenden, behalve hij, had een psalmboek. Hij ging in een hoek bij het altaar staan, waar de zwarte kostersbank was, en begon met luider stemme. Zijne stem was ruw en dikwijls scherp, maar hij beefde volstrekt niet. Naauwelijks had hij zijnen eersten of inleidingsregel geëindigd, of al de aanwezenden vielen in; en de leeraar ging in de deur der sacristy staan om te hooren en aan het gezang deel te nemen.
Welke stemmen? deze skeletten hadden allen monden?
Het hart begon den adjunct te ontzinken, waar hij stond. De dertig of veertig zangers en zangeressen hadden geene enkele schoone stem, maar zij bereikten zeer goed zoowel de hooge als lage toonen. Alles ging unisono en regelmatig elkander volgende, zoo als in kerken zonder orgel gewoonlijk plaats heeft. Maar het ging tevens met zulk eene discipline en correctheid gepaard, dat het blijkbaar aan een fiksch korporaal in de zang-exercitie denken deed. Hij stond daar ook zelf in het midden voor hen; bij iedere cadence trok hij de bosschaadje

{==388==} {>>pagina-aanduiding<<}
zijner wenkbraauwen hoog op, en zag vol vreugde over zijn wèlslagen neder op zijne kinderen, de aanwezige oude mannen en vrouwen, die hij vermoedelijk eenmaal allen tot zijne kleine discipelen had gehad. Het eentoonige gezang werd weldra zoo sterk, dat het dak dreigde opgeheven te worden, en eenige van de vensterruiten trilden hoorbaar. De leeraar zag intusschen op tot den geweldigen toon-aanvoerder, wiens zoon hij, vóór eenige oogenblikken, in het oog der gansche gemeente had kunnen schijnen; nu echter scheen hij zich zelven toe een kleinzoon van den grijsaard te zijn, die daar het koorgezang leidde. En ik zal voor dezen prediken? dacht hij.
De psalm was uit, en de predikant ging voor het altaar, om met de godsdienst-oefening een aanvang te maken. Hij vond het handboek daar reeds opengeslagen voor zich, deed het inleidende gebed, en wendde zich daarna met het boek in de hand tot de verzameling. In het begin een weinig bevende, maar spoedig met eene vaste, volle en schoone stem, las hij uit het boek het heilige woord, dat dien dag behandeld moest worden, voor.
Terwijl hij las, zag hij nu en dan op naar degenen, die tegenover elkander in de banken zaten, en voor wie hij las. Wie zag hij? Waren het dezelfde wezens nog?
Dezelfde magere, bleeke aangezigten, maar met glinsterende oogen, en allen het hoofd met gespannen opmerkzaamheid half voorovergebogen. ‘Wat heeft niet reeds de psalm uitgewerkt? Gods geest is met ons!’ dacht hij bij het altaar, zijn moed werd gesterkt, en hij las met steeds vaster, luider en krachtiger stem uit het handboek.
‘Ik, arme, nietige mensch, die in zonde ontvangen en geboren ben, en nog gedurende al mijne levensdagen - - -’. Nooit had hij dit woord zoo als heden voorgelezen; hij zonk op de knieën op het altaarbankje, bezield van een nieuw gevoel. De zonden der gebrekkelijken, knielenden had hij overal voor zich. Het werd in de lage, donkere kerk, rondom hem licht: zijne eigen ooren luisterden met verwondering naar het woord, dat zijn eigen mond uitsprak; stichting in hoogen rhythmus vlood van zijne lippen. Terwijl hij daar stond leerde hij zich zelven, wat het was, dat hij anderen leerde.
Na het gebed van belijdenis van zonden, steeg hij op, en de geheele vergadering steeg niet zonder moeite en geraas met

{==389==} {>>pagina-aanduiding<<}
hem op. De vleugelen der genade droegen de verlorenen, en de hoop gaf de zwakken kracht om te staan. Eer de predikant zich op nieuw van hen wendde, sloeg hij een vluggen, maar vurigen blik op hen. ‘En ik - ik zondaar - ik zal voor dezen prediken?’ dacht hij. ‘Hoe zal dat gaan? En zie, intusschen, hoe al hunne oogen zich op mij vestigen! - Naar het troostrijk woord hongeren zij! O, mijn God! en ik - wat zal ik hun zeggen?’ Met dit pijnlijk gevoel wendde hij zich om naar het altaar als gewoonlijk en las in het handboek de voorgeschreven gebeden.
Hij ging van het altaar. De geheele vergadering nu niet meer alleen uit nieuwsgierigheid, maar met levendig gespannen oogen volgde des vreemden gang; het scheen hun toe, dat hij voor hen uit den grond des harten gelezen had. Hij ging op nieuw in de sacristy. Weder werd er een psalm gezongen, namelijk die, welke de predikatie zoude voorafgaan.
Terwijl de koster zong, viel de nieuw gewijde, onervaren priester daarbinnen in de sacristy op zijne knieën neder. In grootere en al gedurig af- en toenemende verlegenheid had geen redelijk mensch zich ooit gevoeld. Hij verbleekte als een laken, toen hij hoorde, dat het vers uitgezongen was. - Nu bleef er niets meer overig! - Hij moest er uit - hij moest - hij moest prediken!
En hij vermande zich haastig en ging uit; hij trad op. Hij stond reeds op den predikstoel.
Zoo stil, zoo zonder het minste geruisch heeft geene gemeente haren leeraar ontvangen. Niet slechts, omdat hij haar zoo nieuw, zoo jong voorkwam - maar eene wonderbare glorie van geestelijke bescheidenheid - van verheven schaamte - omscheen hem. Hij scheen in een aureool van ootmoed, niet van domheid te staan. Hij gevoelde die hemelsche verrukking, welke een jeugdig gemoed ondervindt, wanneer hij plotseling voor den hemel en voor de aarde staat - om de tolk Gods te zijn!
Hij zeide nog geen woord! Zijne bleekheid, zijne glinsterende oogen, zijn lang zwijgen, alles vermeerderde de opmerkzaamheid der ouden! Alles, wat zien kon, zag op hem en op hem alleen. Hij bemerkte dit zelf, en dit spande zijne zenuwen nog meer. Eindelijk opende hij zijne lippen met een blik naar

{==390==} {>>pagina-aanduiding<<}
de hoogte: ‘Vader! ik heb gezondigd, gezondigd tegen U!’ sprak hij met eene zwakke, maar melodische, en daarom geheel hoorbare stem.
Was dit zijne inleiding? Het natuurlijkste zou geweest zijn, dat hij zijne hand in den zak gestoken had, zijne preek er uitgehaald en die voorgedragen had. Maar - hij had zijne handen te zamengevouwen en konde ze niet openen - hij herinnerde zich geen woord uit zijne preek - het kwam hem niet in de gedachte, dat hij er eene bij zich had.
Hij zweeg weder na die woorden en keek rond. De gemeente verwachtte te vergeefs, dat hij, als gewoonlijk, zoude zeggen, waar de tekst stond. Het woord stond geschreven in zijn hart, maar hij citeerde het niet.
‘Vader! ik heb gezondigd! ik heb gezondigd tegen U en de menschen - - -’.
Wederom zweeg hij. Het is eene groote waarheid, dat de ouderdom in iedere eeuw op de jeugd neêrziet als op zijnen priester, zijn aanvoerder, zijne hulp, zijne sterkte. Het is de jeugd, die de wereld voorttrekt.
Ieder held, ieder aanvoerder, ieder grondlegger is een jong man geweest. Daarna komen senaten van eerwaardige oudsten, die zich zetten om zijn werk te ordenen, uit te voeren; en zij behouden de grondslagen - tot een nieuw jongeling komt, die de menschen nog eene schrede verder voert, waarop weder de ouden zich zetten om dit uit te voeren, in evenwigt te houden en te bewaren. Zoodanig is de goede en ware vooruitgang op de aarde. Geen regtschapen, kundig en eerwaardig oude wordt er gevonden, die niet erkent, dat het zoo is, zoo altijd geweest is, en zoo moet zijn om goed te zijn.
Maar het is een verheven schouwspel, te zien, hoe - gelijk hier in de kapel - de om zijnen jongen aanvoerder verzamelde ouderdom, met het oog vol vertrouwen zijne stem verwacht, om zijn vermanend woord, dat den weg zal aanwijzen, dien men gaan moet, te vernemen - en die jeugdige aanvoerder staat en zwijgt! - zwijgt, want hij bloost en ziet naar den Hemel.
Het is heerlijk, wanneer een jongman braaf is. Hij kan dan geen kwakzalver zijn. Hij zwijgt - want wat zal

{==391==} {>>pagina-aanduiding<<}
hij zeggen? Hij zwijgt - maar hij ziet evenwel naar de hoogte.
Ten derdenmale opende hij zijne lippen, en zeide: ‘Vader vergeef mij! vergeef mij voor hetgeen ik gewaagd heb - ik ben stoutmoedig opgeklommen om onder de menschen hier verkondiger van U te zijn! En ik ben een zondaar - ik, die voor U sta te spreken; en gij zijt zondaars, gij, die zit en van mij het woord des troostes en der genade verwacht. Wat zullen wij dan elkander zeggen? Laat ons te zamen bidden. Heere God, Koning des hemels en der aarde! God des legers, zebaoth! zie niet op onze ellende. Onze gebrekkigheid ligt voor de deur van dit huis; ons gebeente is verbroken, en de engel des doods blaast over onze verwelking. Maar Gij, Heer! treedt niet op degenen, die liggen; den rookenden fakkel bluscht Gij niet uit, en dengene, die met de honden eet, zendt Gij spijze van Uwe tafel. Tot U komen wij, hongerigen, naakten; in het duister zit onze ziel en in de koude ons ligchaam. Jezus christus! Gij zon der genade, ga op en schijn over het land der verlorenen - de aarde is droog, en hare wijde kloven gapen van dorst. Onze waterbeken geven geen water, en de hemelen zijn verzegeld, opdat het niet regene. Maar het is gezegd, dat Gij ons hebt lief gehad! Gij hebt de ellendigen niet versmaad. - O Heer! hoe kondet Gij op ons zien? Gij zijt nedergekomen en hebt u over de blinden erbarmd, de melaatschen hebt Gij geheeld, en de dooden opgewekt. Gij hebt niet voor roof gerekend, te eten onder zondaren - onze vriend zijt Gij! Gij hebt voor ons bij Uwen Vader gebeden - Gij hebt bloed gezweet van onuitsprekelijken angst, Gij hebt U in de handen Uwer vijanden overgegeven om onzentwil, en het kruishout hebt Gij niet geschuwd. U, o Zoon! die den dood hebt overwonnen, U, jezus christus! heeft mijn geest heden voor zijn deel gekozen, en mijn hart bemint U, opdat ik deelachtig aan Uwe overwinning moge zijn - ik geloof, dat ik Uws moge zijn en Gij zijt mijn heil. Weg, weg is nu de verdwenen rook, die zonde heette: U, Heer!
bemin ik boven alles, boven alle ding in den hemel en boven alle ding op de aarde - en Gij zijt degene, die alle ding in mij nieuw maakt. Gebroken zijn mijne leden, maar het is alsof het niet ware. Ik vertrouw op U, mogt Gij mij willen beminnen! Verdwenen is dan de ramp: en het ver-
{==392==} {>>pagina-aanduiding<<}
teerde heeft eene opstanding in mijne ziel bekomen. Zie, zwart waren mijne geeesteskleederen - maar ik wil mijne booze natuur en de oude gestalte mijner daden afleggen. Maar wat kan ik? Gij zijt alleen degene, die vermag, laat uw bloed in mijne aderen, opdat ik een nieuw mensch worde, zoodanig als ik nooit vroeger geweest ben.’
Zoo sprak hij verder, en zijne geheele inleiding werd niet anders dan een gebed. Eindelijk zonk hij neder om met de vergadering in stilte het ‘Onze Vader’ te bidden. Terwijl hij gedurende die bezigheid tegen den predikstoel geleund stond, wierp hij bij toeval een blik naar een hoek van de kerk, dien hij vroeger niet opgemerkt had. Daar ontdekte hij tevens eene gestalte, die niet oud scheen te zijn. Dit is ongetwijfeld hunne moeder, zij, die misschien haren man in de golven verloren heeft, dacht hij.
Als het ware uit achting voor hare lompen, had zij zich in dien hoek verscholen; zij scheen teringachtig en door overmaat van arbeid zeer afgevallen: in het magere aangezigt vertoonden zich hare oogen nog grooter dan zij inderdaad waren, en schenen tusschenbeide door wanhoop en liefde bezield.
De predikant, die tot hiertoe zijne inleiding slechts geïmproviseerd had, herinnerde zich eensklaps, dat hij een onderwerp voor zijne eigenlijke preek hebben moest. Degene, die zonder zich voorbereid te hebben, spreekt, heeft het voordeel, dat hij zich van de uitwerking zijner woorden op degenen, tot wie hij spreekt, bedienen kan en daardoor altijd in betrekking tot, ja, in vereeniging met hen gesteld wordt. Hij, die zijne preek te huis bewerkt, is wel zeker, dat het te huis een goed geheel vormt; maar in hoeverre het aan de vooronderstelde toehoorders als een ongevoelde wind voorbij zal gaan, weet hij niet. De leeraar rees nu op en las het voor dien dag bestemde gedeelte van het evangelie voor: het was de vijfde zondag na Drievuldigheid, en handelde over de groote vischvangt, Luc. iii. Toen hij het voorgelezen had, zeide hij: ‘Het onderwerp onzer overdenking van heden zal zijn: “God spijzigt de ouderloozen aan zijne tafel, en Hij wendt zijn oor naar der weduwen gebeden.”
Toen hij dit voor de tweede maal herhaalde, stond de vergadering, zoo als gewoonlijk, op, maar zag niet zonder verwondering hem aan, want een dergelijk onderwerp voor

{==393==} {>>pagina-aanduiding<<}
eene preek hadden zij niet gehoord; het geleek eerder eene inleiding. Maar, niemand van de aanwezigen was niet òf ouderloos, òf weduwe, òf weduwnaar. Alles wat hij zeide, waren woorden ad homines. Hij verbond zijn onderwerp aan den tekst, en sprak hoe christus ook visschers tot zijne eerste belijders geroepen had; en dat ook zij visschers der menschen zouden wezen. Maar hoe zouden zij dit wezen? niet daardoor, dat zij, even als petrus, het land moesten verlaten om te gaan prediken onder de Heidenen; maar daardoor, dat zij wederkeerig en onder elkander Gods welbehagen zouden doen, elkander beminnende, voedende, kleedende. Zoo zouden zij elkander winnen, zoo zouden zij allen voor God gewonnen worden. Daardoor zouden zij elkander stichten, en gesticht worden; zij waren visschers, maar tevens ook visschen, gevangen in den grooten net-worp van God. En hoe ontvangt nu de Heer de weezen aan zijne tafel’ - voer hij voort. - ‘Reeds ontvangt God de ouderloozen op aarde aan zijne tafel, wanneer menschen, met zijnen geest bezield, de vaderloozen in zijnen naam aan hunne tafel spijzigen; want de wederkeerige barmhartigheid is Gods eigen barmhartigheid; en Hij neigt zijn oor tot de gebeden der gebrokenen van harte, reeds op aarde daardoor, dat zijn geest den mensch, die meer heeft, uitnoodigt, roept en aandrijft om dengene bij te staan, die niets heeft.’
Er lag, zoo als wij gehoord hebben, niets ongewoons in de voorstelling van den leeraar; tenzij men de wijze, waarop hij tot hen sprak, uitzondere, en het trof hen bijzonder en op eene eigenaardige wijze, behandeld te worden als visschers gelijk zij altijd geweest waren. Hij sprak met warmte en overreding; hij sprak zoo eenvoudig als onder vrienden, en hij bevond zich ten slotte zoo gemakkelijk op den predikstoel, alsof hij een gesprek voerde, waar volstrekt geen opstel bij te pas komt. Hij zeide niets merkwaardigs, niets dat de moeite waardig was om op te schrijven; maar de grootheid des Christendoms bestaat in klein te zijn, en de weg der zaligheid is als de kleine, naauwelijks te ziene weg door een groen veld, waar eiken wassen, en eenige hemelhooge populieren het verre doel uitmaken.
Naarmate hij zag, dat de aandacht der gemeente steeg, klom ook zijn eigen moed in Christelijke blijdschap, en eindelijk

{==394==} {>>pagina-aanduiding<<}
scheen hem de bouwvallige, ouderwetsche kapel als eene woning des lichts. ‘Dit is de genade des Vaders’ - eindigde hij - ‘dat wij in den Zoon gelooven; want als christus in ons woont en ons levend maakt, zoodat wij de zonde vlieden, dan heeft de zonde niet langer magt op ons, en Gods toorn komt niet op ons. Zoo wordt de kandelaar in de donkere woning ontstoken: hij, die niet gelooft, is alreede veroordeeld; maar hij, die in den Zoon gelooft en standvastig blijft in de liefde, komt nooit onder het oordeel. Amen.’
Men verliet de kerk.
Het was middag en de schoonste zomerdag. Buiten de kerk gekomen, werd de adjunct gegroet door eenige van de overgeblevene kreupelen en gebrekkigen, die met de vriendelijkste blikken voor de preek schenen te danken, en daarna, even als de anderen, zich huiswaarts begaven.
‘Waar zal ik dezen middag eten?’ Deze nietige gedachte viel hem in, toen hij eenzaam om den hoek van den kerkmuur ronddrentelde. Hij was sinds vijf uur op, had verscheidene mijlen gereden, en was, prozaïsch gesproken, hongerig.
Zijne gedachten werden teruggebragt op haar, die hij in dien hoek gezien had. Zonderling, dat hij haar niet op den kerkweg zag. Waarschijnlijk was zij naar de haren gegaan, die misschien nog meer honger hadden dan zij, aangezien zij frisch en gezond waren.
Na eenige oogenblikken bereikte hij eene hoogte, van waar men een uitgestrekt gezigt had, niet alleen op den omtrek der kapel, maar ook op de zee. Hier, half geleund tegen een hoogen, met mos bewassen, hoekigen steen, zag hij een wezen, zonder beweging, zwijgend, onophoudelijk met het oog op de golven gerigt. Hij ging verder; hij vond, dat zij het was. Het was de moeder, die daar zoolang - zoolang naar den vader harer kinderen stond uit te kijken.
‘Goeden dag!’ - zeide hij.
De arme sprong ter zijde. Maar zij herstelde zich; zij zag, dat hij het was, die pas zoo schoon voor haar gepreekt en haren kinderen een vader beloofd had. Haar gelaat was niet meer schoon, maar het behoorde tot die soort, waarop het duidelijk te zien is, dat het ligchaam eenmaal schoon geweest en dat de ziel het nog is.

{==395==} {>>pagina-aanduiding<<}

‘Kom, moedertje! laat ons naar uwe kinderen gaan’ - zeide hij - ‘zij wachten u, het is middag.’
‘Dominé!’ - antwoordde zij - ‘ik wacht tot de zuidelijke visschers-vloot zal teruggekomen zijn. Zij moet toch spoedig komen!’
‘Is uw man daarmede uitgevaren?’
Zij zag hem verwonderd aan, en scheen hem te vragen, of hij hare geschiedenis kende.
‘Jonas’ - antwoordde zij langzaam - ‘jonas is een wilde, stoutmoedige zeevogel.’
‘Jonas? heet uw man -.’
‘Waar hij is, is God alleen bekend. Maar als hij niet verdronken is, dan komt hij zeker met de visschers-vloot terug.’
‘Vertrouw op God! Maar sta hier niet uit te zien op de eenzame zee; volg mij, dan zullen wij naar uwe kinderen gaan.’
‘De dominé bij ons komen? neen - neen -.’
‘Vrees niet, het is feest van daag; kom!’
Zij wendde zich af van de zee, en volgde den goeden, vriendelijken leeraar. Nadat zij een klein eind weegs te zamen waren voortgegaan, ontmoette hun de lange, oude, grijze koster, die ‘mijnheer de dominé’ scheen te zoeken, en hem bijna met open armen te gemoet kwam, toen hij hem gewaar werd.
‘Ach, waarde dominé!’ - zeide hij - ‘ik heb u gezocht, en heb een nederig verzoek als u het niet kwalijk neemt.’
‘Wel neen, mijn vriend!’
‘Ja, ziet u - dominé ek, onze kapel-prediker, is ziek, en hij woont in de pastorie, die eene halve mijl hier van de kerk van daan is; en wil u hem van middag gaan bezoeken, zooals de heeren predikanten onder elkander gewoon zijn te doen, dan is er voor u niet anders op, dan te voet daarheen te gaan, want wij, visschers, hebben geene paarden - en -.’
‘Ik heb er niet aan gedacht, hem te gaan bezoeken, ik ken hem niet.’
‘Nu, zie, dat komt net als ik het verlangde. In geval de dominé, dacht ik, een armen koster niet mogt versmaden, dan zou ik hem een karig - zeer karig middagmaal kunnen aanbieden.’
Die man moet opvoeding gehad hebben, dacht de adjunct, dewijl hij zich zelven geleerd had, om opzettelijk zijne eigene

{==396==} {>>pagina-aanduiding<<}
waarde te vernederen en zich zelven gering te noemen, hetwelk niemand doet zonder eenigermate, wat men beschaafd noemt, te zijn. Deze overtuiging van den jongen leeraar maakte dat hij geen grooten dunk van den man opvatte. Evenwel antwoordde hij hem zeer vriendelijk: ‘dank u wel voor de eer uwer uitnoodiging, aan lekkernijen heb ik mij nooit gewend.’
‘Nu dan - zie zoo - wees zoo goed en treed met mij mijne nederige woning binnen.’ Hij wees naar de woningen, die zuidwaarts van de kapel stonden. Het huis, waarop hij den wijsvinger rigtte, was blijkbaar het hoogste en grootste van alle. ‘Wees zoo goed, waarde dominé! maar ik moet u wel duizendmaal om verschooning vragen, want ik ben een weduwnaar, en een ander neemt mijn huishouden waar, weet u - maar u zal het wel voor lief willen nemen?’
‘Dank, mijn waarde koster! Maar ik ben reeds ten eten verzocht.’
‘Wat?’ - zeide de koster, zich oprigtende en verwonderd rondziende. - ‘Bij wien? bij wien? Men is mij dus vóór geweest? Ik geloof niet, dat iemand u hier ontvangen kan.’
‘Ik ben heden middag bij deze vrouw en hare kinderen.’
Niemand kan het gelaat der twee aanwezigen schilderen bij deze verklaring. De arme vrouw zag met eene zonderlinge verwarring, bleek, en toch bijna heimelijk blijde den predikant aan; maar de koster haalde den neus op. ‘Bij haar? UEerwaarde kent haar?’
‘Ik heb haar van daag voor het eerst gezien.’
‘U moet weten, dat zij een schot van acht, negen kinderen heeft, maar of zij een stoel heeft om op te zitten, zal ik niet zeggen; en wat gij zult eten..... maar van een middagmaal komt niet - hm - maar zie, voorname luî houden veel van schertsen.’
‘Ik scherts niet. Ik geloof zeker, dat mijne gastvrouw arm is, want ik ben reeds in haar huis geweest en heb hare kinderen gezien.’
Een vlugtig rood en bleek wisselde op het gelaat der verwonderde moeder af.
‘Maar’ - ging de leeraar voort - ‘ik ben zelf arm en ik ben de dienaar van Hem, die zijn Hemelrijk beloofd heeft aan iederen noodlijdende, die vroom is.’

{==397==} {>>pagina-aanduiding<<}

‘Maar u kent deze vrouw niet. Zij is, ik durf het haast niet zeggen, de minste in de gemeente; ik wil niet zeggen, dat zij de ellendigste is in armoede (want, lieve Hemel! wie is hier bij ons in de scheeren niet arm!); ook niet, dat zij de domste is, ofschoon een verstandig mensch zich zooveel kinderen niet bezorgt, en wij in de magere scheeren wachten ons daar wel voor; maar, maar’ - voegde hij er haastig bij, toen hij in des leeraars gelaat blijken van afkeuring bespeurde - ‘haar vader was -’
‘Ha! - zwijg! zwijg, gij ola svenson!’ - riep de vrouw uit.
Haar gelaat teekende plotseling een sterk, bijna edel gekwetst gevoel, toen zij van haren vader hoorde spreken.
‘Ja - ja - zoo is het’ - viel de koster in de rede - ‘ZijnEerwaarde moet weten wat voor menschen hij voor zich heeft, en bij wien hij binnentreedt, opdat hij zijne handen niet verontreinige, zoo als men zegt; want haar vader was een dief, dominé! een groote dief, die te Kalmar gegeeseld werd. Dat weet ik, en dat weten wij hier allen, en de misdaden der vaderen -’
‘Heeft zij ook gestolen?’ - vroeg de leeraar met een strengen blik op den ouden patriarch.
‘Neen, neen, dat zeg ik niet. Neen, volstrekt niet. Voor zoo ver ik weet, is zij eerlijk genoeg; en mogt iemand haar daaromtrent belasteren, dan zoude ik de eerste zijn om haar te verdedigen; want ik heb haar gekend van hare jeugd af; en ik heb haar leeren zingen; maar haar vader was een dief, dat was hij, en daarom is zij met armoede bezocht.’
‘Ik zal u zeggen hoe de spreuk luidt, welke gij begont, maar niet eindigdet. God zegt: de misdaden der vaderen worden bezocht aan de kinderen, die mij haten; maar Ik doe barmhartigheid aan duizenden dergenen, die mij liefhebben. Hebt gij het niet gehoord? Zoo weet dan, dat de eer en de goede daden des vaders den kinderen geene ware eer bezorgen, als zij zelven slecht en eerloos zijn: eveneens worden ook de misdaden des vaders den kinderen niet tot oneer en ongeluk, noch voor God, noch voor weldenkende menschen, wanneer zij beter dan hun vader zijn. Zij kan wel tegen uitwendige armoede te kampen hebben, als een gevolg misschien van de misdaad haars vaders, waarvan gij spreekt; en misschien ook wel daarom, dat gij hier slecht of onverstandig genoeg zijt,

{==398==} {>>pagina-aanduiding<<}
om de zwakken, die niets kwaads gedaan hebben, niet te willen ondersteunen, alleen daarom, dat zij afstammen van iemand, die kwaad gedaan heeft. Maar God verfoeit zulk eene onregtvaardigheid, en zal diegenen helpen, welke de menschen niet helpen willen. Ik ga tot haar en hare kinderen; misschien zullen wij dezen middag moeten honger lijden, want ook ik heb sedert van morgen vijf uur niets gegeten - maar -’
De koster verdween met eene ligte buiging, gemelijk tusschen de tanden mompelende: ‘Mij dunkt, dat men toch onderscheid tusschen menschen en menschen moest maken, en zien, wien men voor zich heeft. Maar ze zijn niet wijs, die jonge vlasbaarden, die daar pas uit het consistorium komen. Als zij maar eens ouder worden, praten zij wel anders’ - voegde hij er in zich zelven zacht bij, en ging.

(Het vervolg in No. IX, dat te gelijk met dit No. wordt verzonden.)

Een en ander uit Guizot's ‘Mémoires’ (*).

Sedert ik eenig deel nam aan het bestuur der menschen, leerde ik regtvaardig zijn jegens Keizer napoleon. Hij was een onvergelijkelijk werkzaam en magtig genie, bewonderenswaardig om zijn afschuw van wanorde, om zijn diep gewortelden natuurlijken aanleg tot regeren, en om de krachtige en sterk werkende snelheid, waarmeê hij het maatschappelijk gebouw herstelde. Maar hij was een genie zonder maat of toom, dat noch door God, noch door menschen zich eenige perken liet stellen aan zijne wenschen en aan zijne begeerten, en dat daarom revolutionair bleef, ook terwijl het de revolutie bekampte; een genie, dat verheven in 't begrijpen van den algemeenen toestand der maatschappij, slechts gebrekkig of liever ruw de zedelijke behoeften der menschelijke natuur verstond, en nu eens daaraan voldoening gaf met eene verhevene goedhartigheid, dan weder ze miskende en ze beleedigde door

{==399==} {>>pagina-aanduiding<<}
een goddeloozen hoogmoed. Wie zou hebben kunnen gelooven, dat dezelfde man, die het Concordaat had gemaakt, en in Frankrijk de kerken heropend, den Paus van Rome zou opligten en hem te Fontainebleau gevangen zou houden! Het gaat te ver voor wijsgeeren en Christenen rede en geloof gelijkelijk te mishandelen. Onder de groote mannen is napoleon de meest noodzakelijke voor zijn tijd geweest, want niet één heeft zoo snel en zoo schitterend de orde de regeringloosheid laten vervangen, maar ook met het oog op de toekomst niet één zoo weinig beteekenend, want na Frankrijk en Europa bezeten te hebben, heeft hij gezien, dat Europa hem wegjoeg, zelfs uit Frankrijk, en zijn naam zal grooter blijven dan zijne werken, waarvan de meest schitterende, zijne overwinningen, plotseling en geheel met hem verdwenen zijn. Ik bewijs eer aan zijne grootheid, maar ik heb geen berouw, dat ik hem niet dan laat, en toen hij niet meer was, gewaardeerd heb; er was voor mij, onder het keizerrijk, te veel aanmatiging in de kracht en te veel verachting van het regt, te veel revolutie en te weinig vrijheid.

Talleyrand had in de crisis der restauratie eene onverschrokkene en koelbloedige schranderheid, en een groot vermogen om evenwigt te behouden, geopenbaard; straks moest hij te Weenen in de zaken van het Huis van bourbon en van Frankrijk en Europa dezelfde begaafdheden gebruiken en andere even weinig algemeen en even krachtig werkend. Maar buiten eene crisis of een congres was hij noch bekwaam, noch magtig. Hij was een man voor het hof en voor de diplomatie, niet voor het bestuur, en minder voor een vrijzinnig bestuur dan voor eenig ander; hij muntte er in uit om met bijzondere personen te onderhandelen door den waren toon aan te slaan, door bevalligheid en door een bekwaam gebruik maken van de maatschappelijke betrekkingen; maar gezag van karakter, vruchtbaarheid van genie, snelheid van besluit, magt van het woord, een warm gevoel voor de algemeene begrippen en de openbare neigingen, al die groote middelen om op de menschen vereenigd te werken, ontbraken hem geheel en al. Hij had evenmin smaak voor als gewendheid aan regelmatigen en aanhoudenden arbeid, eene tweede zoo gewigtige voorwaarde voor het inwendig bestuur. Eerzuchtig en ongevoelig, vleijend en

{==400==} {>>pagina-aanduiding<<}
smadend, was hij een hoveling volmaakt in de kunst van behagen en van te dienen zonder slaafschheid, gereed tot alles en bekwaam tot al de rekkelijkheden, die voordeelig waren voor zijne fortuin, terwijl hij altijd het voorkomen behield en waar 't noodig was eene houding hernam van onafhankelijkheid; hij was staatkundige zonder naauwgezetheid, onverschillig omtrent de middelen en bijna ook omtrent het doel, mits hij er zijn persoonlijk voordeel maar bij vond, meer vermetel dan diep in zijne inzigten, koelbloedig in het gevaar, geschikt voor de groote zaken van de absolute regering, maar voor wien het grootsche voorkomen en de groote dag der vrijheid geenszins voegden; hij gevoelde zich daarbij misplaatst en wist niet hoe daaronder te handelen.

De vrijheid der pers, die onstuimige waarborg der hedendaagsche beschaving, is steeds geweest, is en zal zijn de zwaarste proef der vrijzinnige regeringen, en bij gevolg der vrije volkeren zelven, die grootelijks in de waagschaal gesteld worden door de proefnemingen van hun bestuur, omdat deze proefnemingen, indien zij er onder bezwijken, tot laatste gevolg hebben regeringloosheid of tirannij. Vrijzinnige regeringen en volkeren hebben maar eene eervolle en krachtige wijze om te leven met vrijheid der pers; zij moeten haar vrijuit aannemen zonder haar beleefd te behandelen. Laten zij haar noch tot een martelaar, noch tot een afgod maken; dat zij haar hare plaats laten zonder haar te verheffen boven haren rang. De vrijheid der pers is noch eene magt in den staat, noch de vertegenwoordiging der publieke meening, noch de hoogste regter van de magten des staats; zij is enkel en alleen het regt voor de burgers om hun oordeel te zeggen over de staatszaken en over het gedrag der regering; een regt, magtig en eerbiedwekkend, maar van nature aanmatigend, en dat er behoefte aan heeft, om heilzaam te blijven, dat de publieke magten er zich niet voor vernederen en dat zij er die ernstige en gestadige verantwoordelijkheid aan opleggen, die moet rusten op alle regten, zullen zij niet terstond oproerig en daarna tirannisch worden.

Tijdens de revolutie vocht men; onder het keizerrijk zweeg men; de Restauratie had de vrijheid in den schoot des vredes geworpen.

De absolute magt kan onder ons slechts behooren aan de revolutie en aan hare afstammelingen, want die alleen kunnen, ik weet niet voor hoeveel jaren, de menigte geruststellen omtrent hunne belangen, terwijl zij haar de waarborgen der vrijheid weigeren.

De staatkunde vereischt een zeker mengsel van onverschilligheid en van hartstogt, van geestesvrijheid en afhankelijkheid, dat niet gemakkelijk te vereenigen is met eene sterke gehechtheid aan algemeene begrippen en eene opregte bedoeling om de balans in evenwigt te houden tusschen de verschillende beginselen en belangen der maatschappij.





{==401==} {>>pagina-aanduiding<<}

Mengelwerk.

Holland en de idioten (*).

Hollands schuld.

De zware schuld, die Holland jegens zijne stompzinnige kinderen op het geweten draagt, is onlangs door c.e. van koetsveld (†), Predikant in den Haag, met ernstige, strenge waarheidsliefde, en met weldadige, mannelijke geestdrift in het licht gesteld. Bij het doorlezen van zijn boek heeft mij dikwijls eene huivering bevangen; want ik gevoelde, hoe het zwaard van zijne woorden ook ons Pruissisch vaderland treft.
Reeds in 1842, kort na de stichting van den Abendberg, heeft Dr. herkenrath te Amsterdam zijne landslieden opmerkzaam gemaakt op den nood der stompzinnigen, gelijk op de mogelijkheid hunner redding. Zijn geschrift maakte geen indruk. Er werden eenige giften voor den Abendberg ingezameld; maar daarmede had men voor het geweten ook genoeg gedaan. Bij niemand kwam het denkbeeld op, dat er in het eigen land over de drie duizend stompzinnigen, in jeugdigen ouderdom, naar hulp verlangden. Niemand, noch regering, noch arts, noch geestelijke, viel het in, die ongelukkigen in den geheelen Staat, of ook slechts in enkele steden te tellen, om ook maar eene oppervlakkige kennis van hunnen nood te erlangen. Zooals de lijfarts der koningin van Engeland, vóór naauwelijks 10 jaren, nog in den zoeten waan leefde, dat Engeland geene stompzinnigen telde (pag. 45); zoo stelde zich zelfs nog vóór naauwelijks twee of drie jaren ook Holland gerust met de gemakkelijke onderstelling, dat in zijnen schoot geene stompzinnigen leefden; dat de weinigen echter, die

{==402==} {>>pagina-aanduiding<<}
daarin mogten zijn, alle hulp bespottelijk zouden maken. Zelfs die man, welke nu met rusteloozen ijver voor de lang verlatenen werkt, was toen nog door hetzelfde vooroordeel gebonden. Toen hij eindelijk, vóór ongeveer drie jaren, opgewekt door het voorbeeld van den Abendberg, en door de herinnering aan eenen, door hem vroeger onderwezen idioot, met onvermoeide werkzaamheid, deze ellendigen in den Haag naspoorde en boven verwachting vele had gevonden, en nu aan eenigen de resultaten zijner onderzoeking mededeelde, en de spoedigste hulp voor gewetenspligt verklaarde; toen schudden zelfs mannen der wetenschap en ervaring het hoofd, terwijl andere hem de zonderlingste vragen voorlegden, en zijnen voorbarigen ijver als eene ijdele hersenschim bespotten. ‘Deze of gene’ - zegt koetsveld - ‘had wel eens gehoord, dat hier of daar in een huis een gek kind was; men herinnerde zich ook wel een enkelen dwaas, die op de straten plagt te bedelen, of had in de krankzinnigenhuizen ook wel geboren onnoozelen gezien; maar hoe ik op het denkbeeld kwam, dat dit zoogenaamde idiotisme zóó algemeen zou zijn, en vooral, wat ik meende er aan te zullen doen, dat was velen een raadsel. Men prees mijne goede meening, maar vroeg mij tevens, of die zeldzame gevallen, als toch doorgaans ongeneeslijk, de moeite en zorg, er aan besteed, zouden beloonen? Ja! men betoogde, - en deze redenering sloot immers? - dat er toch niets aan te doen was, omdat niemand in staat is, het kind te onderwijzen, dat geen verstand heeft om te leeren. Hoogstens zou men ze tot levende machines kunnen afrigten, gelijk men een hond dresseert. Waarom dus zoo vele kosten en moeite besteed voor een zoo onzeker en nietig resultaat? - Mijn antwoord was, aan iemand die mij dit vraagde, of hij ook zoo spreken zou, wanneer hij het ongeluk had, van onder zijne kinderen een opwassenden idioot te tellen?’
Zelfs nog in het vorige jaar moest v.k. in een vlugschrift de natie toeroepen: ‘Spreekt men van idioten, zoo vraagt menigeen: waar zijn zij? En als men het hem, niet zonder moeite, verklaard heeft, zoo vraagt hij weder: wat dan eigenlijk aan zulken te verhelpen zij, die, als de dieren des wouds opgewassen, tot niets geschikt zijn, dan tot eten, drinken en slapen?’ Zulke uit trage liefdeloosheid geboren vooroordeelen lagen niet slechts, als een alles doodende banvloek, op de groote

{==403==} {>>pagina-aanduiding<<}
menigte der vermogende beschaafden en half-beschaafden; maar ook mannen van het vak waren in de ijzeren ketenen van zulke inzigten gevangen. T. hofkamp, die sedert 1832 onderwijzer in de doofstommenschool te Groningen is, en onder wiens leerlingen vele onnoozelen geslopen waren, aan wie zijn onderrigt volstrekt niet te vergeefs was besteed, waagde nog in het vorige jaar, toen Holland reeds de eerste schoone vruchten der beschaving van onnoozelen gezien had, zijn volk toe te roepen: ‘Mogen zij - de Idioten - door onvermoeiden ijver hunner onderwijzers beginnen, een weinig meer gelijk te worden aan den mensch; zoo zullen zij toch steeds in geestelijke ontwikkeling en burgerlijke bruikbaarheid zeer weinig toenemen. Ieder, die zich hunner wijdt, mag zich wel ernstig afvragen: of hij zijne krachten niet aan minder ongelukkigen moet offeren. Het Danaïden-vat te vullen, blijft eene onmogelijkheid: eenzijdige afrigting is de zelfopoffering van een menschenvriend niet waardig!’ Vreeselijke grondstelling!
Zoo was Holland voor zijne onnoozelen dood. Maar heeft dan in het gansche volk niet een enkele hen op het hart gedragen? Men moet bijna zeggen: neen! De doofstommenscholen hebben wel is waar, gelijk wij reeds aanmerkten, enkele van hen onderwezen; zij leerden het eerst hunnen nood kennen: maar zij hebben hart en mond niet voor hen opengedaan. - In het krankzinnigen-gesticht Meer-en-Berg was door de regering een onderwijzer aangesteld; hij deed pogingen, ook enkele, zich in de inrigting bevindende idioten te onderrigten; maar het bleef bij proeven. Overigens weet men, buiten eenen of anderen, die in een geneeskundig tijdschrift eens een artikel over dit onderwerp inzond, nog slechts van een man, die op de algemeene liefdeloosheid eene uitzondering maakte. Het was Dr. buekers te Eibergen, die den wensch tot werkelijkheid zocht te brengen, ‘de verborgen vonk van het geestelijke leven in den ongelukkigen idioot na te sporen, en hem tot eenige ontwikkeling te brengen.’ In het voorjaar van 1854 ging hij op reis, om de mogelijkheid der uitvoering van zijn plan te onderzoeken. Hij stiet echter op groote zwarigheden, bijzonder van de zijde der wetgeving. Toch had hij zijn plan nog niet opgegeven, toen God voor Hollands idioten reeds een magtiger redder verwekt had.


{==404==} {>>pagina-aanduiding<<}

Van Koetsveld en de idiotenschool in Den Haag.

De leeraar van koetsveld had zich reeds vóór lange jaren een dwaas zijner gemeente aangetrokken, en het was zijner liefde gelukt, dien in de zondagsschool lezen en schrijven te leeren, en hem tot aflegging van zijne belijdenis geschikt te maken. Jaren verliepen sedert, en hij gedacht even zoo weinig de onnoozelen als zijne landslieden. Daar kwam hem in weber's Volkskalender, voor 1853, eene mededeeling over den Abendberg in handen. Dit wekte het sluimerende geweten. Nog in hetzelfde jaar riep hij in een geschrift zijn volk toe: ‘Konden mijne lezers met mij huis voor huis in de groote steden bezoeken, zoo zouden zij schrikken over het groote aantal en de geheele verwaarloozing dezer ongelukkigen. Waarlijk, wel moest in iedere grootere stad eene idiotenschool opgerigt worden!’
Zoo schreef hij. En daar niemand opstond tot hulp, kon hij de aanmaning van het geweten niet wederstaan, om de hand aan het werk te slaan, hoezeer hij ook wenschte, dat een ander zijne woorden verwezenlijkt had. Het eerste wat hij deed, was, dat hij door eigene huisbezoeken en door verbinding met hen, welke het best in staat waren, het inwendige der huisgezinnen te kennen, het getal der onnoozelen te 's Hage aan het licht bragt. Langer dan twee jaren, heeft hij deze onderzoekingen voortgezet; toch was het hem niet mogelijk in alle huizen door te dringen; bijzonder niet in die van R.-K. medeburgers. Ook is hem geen enkel kind beneden de vijf jaren voorgesteld: een treurig teeken, hoe weinig men op de onnoozelheid acht geeft. Hij vond in den Haag 83 idioten van 5-25 jaren, 40 knapen, 43 meisjes, 58 Protestanten, 13 Kath., 7 Israël., 5 van onbekende belijdenis. Slechts 11 waren boven 20 jaren, 53 van 5-15 jaren, en onder hen 10, naar menschelijk oordeel, geheel hopeloos.
Naar deze verhouding zouden in Rotterdam 100, in Amsterdam meer dan 200, in geheel Holland alzoo meer dan 3000 idioten van den aangegeven ouderdom zijn. Maar dat is slechts eene afgetrokkene berekening. Eene statistiek van regeringswege ontbreekt tot op den huidigen dag!
Nog midden in die nasporingen vond van koetsveld in zijn streven bij twee van zijne vrienden een open hart, bij den praktischen geneesheer Dr. brouwer starck en bij

{==405==} {>>pagina-aanduiding<<}
h. van den heuvel, hoofdonderwijzer aan de grootste stadsschool in den Haag. Deze drie verbonden zich ter oprigting eener idiotenschool, om daardoor de reusachtige vooroordeelen tegen de stompzinnigen - beschaving door de daad - te wederleggen, door een voorbeeld tot algemeener liefde voor hen op te wekken, en zoo eene volstandig genees-opvoedkundige Inrigting voor te bereiden. Maar, waar zou men de middelen voor de eerste grondlegging vinden? Hoe het noodige vertrouwen tot eene zoo nieuwe onderneming opwekken, die, wanneer men slechts daarvan sprak, reeds betwijfeld, ja zelfs als de luim eens overdreven ijvers werd bespot met de vraag: waarom men nu ook voor zotten scholen wilde bouwen? Van koetsveld liet zich door zulke zwarigheden geen oogenblik op 't dwaalspoor brengen. Gelukkiger wijze was den drie vrienden bekend, dat het hart hunner koningin door een vroeger bezoek op den Abendberg zeer getroffen was. Zij baden bij haar voor hunne beschermelingen. De edele koningin stelde hun 2000 gulden ter beschikking. Nadat op een ingediend stuk van den 18den Dec. 1854 aan den burgemeester in den Haag na vele wettelijke zwarigheden de statuten herzien en goedgekeurd waren, trad zoo den 14den Mei 1855 de idiotenschool in den Haag in het leven. Haar doel is: ‘de ligchamelijke, verstandelijke en zedelijke vorming van kinderen, die door gebrekkige of verkeerd ontwikkelde geestvermogens voor het gewone onderrigt ongeschikt zijn.’ - Deze vorming en opvoeding moet in eenen Evangelisch-Christelijken geest geschieden, zonder toch de Roomsch-Katholijke, Joodsche of andere leerlingen aanstoot te geven.’ - ‘Het doel der Idiotenschool is niet alleen, de leerlingen eenige hoogst eenvoudige kundigheden aan te brengen, maar hen ook zooveel als mogelijk, geheel voor het huiselijk en
gezellig leven te winnen, en hen voor godsdienstig onderwijs geschikt te maken, terwijl men hun het vrije gebruik van hunne ligchamelijke en verstandelijke krachten leert, en hen opvoedt, om deze krachten zoowel tot arbeid als tot ontwikkeling van het zieleleven te gebruiken.’ ‘Eerst moet den scholieren geleerd worden, naar het rijk Gods te trachten, maar dan moeten zij ook opgeleid worden, om in het zweet huns aanschijns hun dagelijksch brood te eten.’ - ‘Ook de idioot moet voelen, dat hij, hoewel voor den hemel bestemd, zijne plaats op de aarde niet nutteloos inneemt.’

{==406==} {>>pagina-aanduiding<<}

Er worden kinderen van beiderlei kunne en van alle standen en belijdenissen opgenomen, en zelfs tot eenen ouderdom van vijf-en-twintig jaren, ingeval zij nog voor eenige ontwikkeling vatbaar zijn.
De behoeftige kinderen uit den Haag worden kosteloos onderwezen; van de anderen wordt een billijk schoolgeld gevorderd, dat echter in geen geval de som van 100 gulden te boven gaat. Er worden ook kinderen uit andere plaatsen in de school opgenomen, die in de stad in den kost besteed zijn.
De schooltijd is van 9 uur 's morgens tot 4 uur 's namiddags. De vermogende kinderen brengen de noodige voeding voor dien tijd mede, den armen wordt zij kosteloos verstrekt.
Naauwelijks was de school geopend, of zij begon zigtbaar te gedijen; op het einde van het eerste jaar werd zij reeds door 21 kinderen bezocht, nu door 45, waaronder 9 uit vreemde plaatsen. Onder leiding van den hoofdonderwijzer körnfeld, werken elf onderwijzers en onderwijzeressen in de school, en twee personen, die in handwerken en gymnastische oefeningen onderrigt geven (a). De vruchten der school zijn zeer verbeugend. Reeds in het eerste korte berigt (Januarij 1856) kon de verslaggever zeggen: ‘Wij hebben bereids sprekende voorbeelden van de mogelijkheid, om het lot der idioten te verbeteren. Want van geen leerling behoeven wij te verklaren, dat hij geheel staan is gebleven; ligchamelijk zijn allen, verstandelijk zijn velen ontwikkeld.’ En in een jonger berigt heet het: ‘In de Idiotenschool te 's Hage, die eerst sedert een jaar en alleen als dagschool werkt, kunnen wij bereids krankzinnigen toonen, die regelmatig arbeiden, onnoozelen, die men half gekleed op den vloer eener stroohut vond, en die nu het onderwijs in een handwerk en in de godsdienst goed verstaan, idioten die beginnen te lezen en te schrijven. En is de verbetering niet bij allen even groot, zoo gevoelen zich toch allen wèl en gelukkig. Een jong mensch uit een rijk huis, die van zijne geboorte af door de teederste liefde opgevoed en nu eerst sedert een jaar aan het werk gezet was, schrikte bijna op de vraag, of hij weêr naar huis wilde gaan.’ Volgens eene

{==407==} {>>pagina-aanduiding<<}
mededeeling in een brief van van koetsveld bevindt zich de school in steeds toenemenden bloei. Twee leerlingen konden zelfs reeds aan de gewone scholen overgegeven worden. Dr. erlenmijer, die anders in de inrigtingen voor onnoozelen en bijzonder in die, welke niet onder het bestuur van een arts staan, zoo veel te berispen vindt, kan de jonge school in den Haag den lof niet ontzeggen: ‘dat hare verrigtingen in ieder opzigt voldoen.’ - De geheimraad Dr. martini uit Leubus, die haar in Aug. 1856 bezocht, schrijft mij, dat daar ‘in stille, geduldige, schrandere, door menschenmin gedragene, door echten godsdienstzin gesterkte werkzaamheid’ zeer veel geschiedt.
Door zulke gevolgen bemoedigd, lieten de stichters der school in Januarij 1856 eene oproeping aan hun volk rondgaan, om de school tot een volkomen genees- en opvoedingsgesticht uit te breiden. ‘Wij zijn’ - zeggen zij - ‘bereids overtuigd, dat voor velen eene algemeene verzorging in een gesticht hoogst noodig, en de voorwaarde voor iedere volkomen verbetering is, hoewel de school, onze eerste proef, ook bij beste gronden gesticht, voortduren, en daarmede een geheel zal uitmaken. Wij hebben tot zulk een gesticht ten minste 40-50,000 gulden noodig; zeker eene aanzienlijke som, die echter toch gering is, als men de vruchten berekent, die zij dragen kan. Met zoodanig eene som hopen wij een gesticht tot stand te brengen, dat alle behoeften bevredigt, waarin ten minste honderd jeugdige idioten verpleging vinden, en dat te gelijk met geringe kosten tot eene vergrooting geschikt is. Zoo roepen wij dan ieder in Nederland op tot hulp, die erkent, hoe noodig en nuttig de verzorging en opvoeding der idioten is. Sedert de opening der school zijn uit ons vaderland van wijd en zijd verzoeken om opname van kinderen tot ons gekomen; alleen uit den Haag bezoeken 21 kinderen de school, en een tiental wacht nog op eene plaats. De nood is groot, zij strekt zich uit over ongeveer 3000 zielen; eenige van deze uit den doodslaap op te wekken, wie zou daartoe niet willen medewerken? Waar is de stad, waar het dorp, dat niet zijne idioten telt? Wie heeft niet dikwijls met medelijden neêrgezien op deze ongelukkigen, die tot spot van den moedwil, tot last der familie voortleven? Het medelijden moet zich door daden openbaren: wie wil terugblijven?’ Te gelijk met deze oproeping werd in het gansche land een plan tot verkrijging der kosten verbreid.

{==408==} {>>pagina-aanduiding<<}
De nood- en hulpkreet vond gehoor. Binnen een jaar zijn 24,000 gulden bijeengekomen, van welke omtrent een derde deel renteloos is voorgeschoten, het overige is geschonken. Er is reeds in den vorigen zomer midden in de stad een ruim huis met tuin voor 20,650 gulden aangekocht, dat tot geneesinrigting voor idioten geschikt gemaakt zal worden (a). De koningin, die zelve eene zeer aanzienlijke som heeft voorgeschoten, heeft den titel van bèschermvrouw aangenomen.
Men heeft het plan, de kinderen uit den vermogenden stand of 1e klasse een hooger jaargeld te laten betalen, dan de werkelijke verpleegkosten bedragen, om voor het overschot des te meer armere kinderen of die der 2e klasse te kunnen opnemen.
Er ontbraken nu nog 10,000 gulden voor de verbouwing, meubilering en eerste inrigting (b). Doch wat de hoofdzaak is: een geschikt bestuurder en eene zoodanige bestuurderes voor het gesticht zijn reeds gevonden in den Heer j. donkersloot en zijne echtgenoot, zoodat alle uitzigt op spoedige opening voorhanden is (c).
Hoe gering ook deze aanvang moge schijnen in verhouding tot den voorhanden nood, zoo moet men toch met vreugde de eindelijk ontwaakte liefde van Holland voor zijne onnoozelen beschouwen. God late die liefde voortduren tot ook door haar is volbragt, wat zij heeft begonnen!

Een hoofdstuk uit ocean and her rulers.

Door Alfred Elwes.

Ongeveer vijf-en-twintig jaren geleden zeide Mr. j.c. de jonge: ‘Er ontbreekt tot heden eene eigenlijke Geschiedenis van het Nederlandsche Zeewezen.’ - Misschien had ook hij zich toen herhaaldelijk afgevraagd: kwam dit uit onverschilligheid of verzuim voort? was het miskenning of veronacht-
{==409==} {>>pagina-aanduiding<<}
zaming van hetgeen men den polsslag van den Nederlandschen Staat mag noemen? Waarschijnlijk heeft ook hij die vooronderstelling onaannemelijk geacht. Mogt men zoo iets vermoeden van eene Natie, die hare opkomst, bloei en welvaart, haar zelfstandig volksbestaan grootendeels aan de zeevaart en den handel te danken heeft, en zich daarvan bewust is? - Deinsde men dan welligt terug voor de bezwaren, verbonden aan het bijeenbrengen, beoordeelen, schiften en vereenigen van de vele, hier en ginds verspreide bouwstoffen, welke misschien te menigvuldiger blijken dragen van gewestelijke vooringenomenheid, en niet geheel zijn vrij te spreken van een geest van admiraliteits-partijdigheid? Wat daarvan zij, de onvermoeide ijver, de naauwgezette nasporingen van den hoogst verdienstelijken de jonge hebben sedert in die leemte voorzien op eene wijze, welke iedere poging om de algemeene belangstelling in de Geschiedenis van het Nederlandsche Zeewezen op te wekken, overbodig schijnt te maken. Ongetwijfeld heeft de uitgave zijner uitvoerige Geschiedenis van het Nederlandsche Zeewezen krachtig medegewerkt, om velen onzer landgenooten uit hun sluimer te doen ontwaken; zij heeft hen in staat gesteld de ontwikkeling ter zee van Nederland te volgen, de oorzaken der uitbreiding, van den achteruitgang, van het verval en der herleving onzer Vaderlandsche Marine na te gaan en te beoordeelen. Menige nuttige wenk, menige treffende les is in die bladzijden vervat; mogen zij niet vruchteloos dáár staan opgeteekend!
Zullen echter uitgestrooide zaden tot ontwikkeling en groei komen, zullen ze de gewenschte vruchten voortbrengen, dan moeten ze in een goed bereiden bodem vallen; en die bereiding mag niet eenzijdig, niet uitsluitend op één bepaald doel gerigt wezen. - Zoo ook is er meer noodig dan eene grondige kennis van hetgeen Nederland als Zeemogendheid verrigtte, om de opgewekte belangstelling rijke vruchten te doen dragen. Gewis de Geschiedenis van Neêrlands Marine biedt ruime stof tot ernstige overweging, menige vingerwijzing ter vermijding van vroegere dwaling, menige navolgingswaardige wenk en les aan; doch, zijn die ook niet in de geschiedenis van hetgeen èn vroeger, èn elders, bij andere volken, onder gewijzigde omstandigheden, onder andere vormen met het Zeewezen plaats greep, in menigte te vinden? En toch onze

{==410==} {>>pagina-aanduiding<<}
landgenooten moesten tot heden een werk ontberen, waarin de hoofdtrekken, de voornaamste feiten, de belangrijkste bijzonderheden der Zeevaart in het algemeen zijn bij elkaâr gebragt en tot één geheel verbonden. Ook dat mag eene leemte genoemd worden, wier aanvulling wenschelijk is.
Niet lang geleden kwam aan Inzender dezer regels de arbeid eens Engelschen schrijvers in handen, welke hem toescheen te vereenigen, wat men billijkerwijze kan verlangen van een boek, dat, beknoptheid aan voldoende volledigheid parende, zich ten doel stelt de merkwaardigste bijzonderheden, welke het uitgestrekte veld eene Algemeene Geschiedenis der Zeevaart ter beschouwing aanbiedt, in zamenhangende orde, kort en zakelijk te vereenigen. Het geeft in onderhoudenden vorm een aaneengeschakeld historisch verslag van den oorsprong en de ontwikkeling der zeevaart van de vroegste tijden tot heden, en draagt ten titel:

OCEAN AND HER RULERS;
or narrative of the nations who have from the earliest ages held dominium over the sea; - comperising a brief history of navigation from the remotest periods up to the the present time.
by ALFRED ELWES.

Eene korte schets van den inhoud, en eene proef van de wijze der bewerking mogen hier eene plaats vinden.
Na eenige algemeene beschouwingen wordt de zee in het algemeen beschreven als de groote weg der beschaving, en op de Middellandsche Zee gewezen als de meest geschikte waterplas om de wieg der zeevaart te zijn. Vervolgens neemt de schrijver de Phoeniciërs als eerste zeevaarders en handelaars, als ontdekkers en koloniserende natie in oogenschouw. Hij schetst hun uitgebreid verkeer, hunne handelstaatkunde; hoe zij reeds zes-honderd jaren v. chr. om Afrika zeilden; waar zij volkplantingen vestigden, wat hen eene reeks van eeuwen deed bloeijen, en wijst op de oorzaken, die eindelijk het verval hunner handelsgrootheid ten gevolge hadden. - Daar vooroordeelen, op godsdienstige overtuiging gegrond, te gelijk met nog andere redenen, de Aegyptenaren belet hebben eene zeevarende Natie te worden, gaat de schrijver, na die redenen te hebben aangewezen, over tot de beschouwing der Grieken. Met enkele woorden wordt melding gemaakt van den Argonauten-
{==411==} {>>pagina-aanduiding<<}
togt, van de onderneming tegen Troje; met levendige kleuren schetst elwes den zee-oorlog der Grieken tegen de strijdkrachten van Perzië's koningen, daarna de noodlottige onderneming tegen Syrakuse, en hij volgt de Grieken, totdat zij voor de Romeinsche wapenen zich moeten buigen. Zijne beschouwing van Griekenland als Zeemogendheid besluit hij met de volgende woorden betrekkelijk pytheas.
‘Vóór wij dit hoofdstuk van ons verhaal eindigen, moeten wij nog melding maken van een man, welke de eerbiedige bewondering van latere tijden verdient. Wij bedoelen pytheas, die eene ontdekkingsreis ondernam, welke, den tijd waarin die werd begonnen, de gebrekkige middelen ter uitvoering gebezigd, en de ontberingen, het lijden, 't welk dien togt kenmerkte, in aanmerking genomen, ontegenzeggelijk als eene der stoutste en merkwaardigste ontdekkingreizen moet beschouwd worden. In het begin van het vierde Hoofdstuk hebben wij van eenige Grieksche kolonie-steden gesproken; onder anderen ook van Massilia (Marseille) aan de zuidkust van Gallië. Omstreeks den tijd dat alexander als veroveraar van land tot land trok, en onder bloedvergieten, plundering en brandstichting de grenzen zijner heerschappij uitbreidde, ondernam pytheas van Massilia, een man hoogst ervaren in de wis- en sterrekunde, in de wijsbegeerte en de aardrijkskunde, uit brandende begeerte om zijne kennis te vermeerderen, eene groote ontdekkingsreis. Van Massilia zuidwestwaarts de kusten langs varende, stevende hij door de straat van Gibraltar den Atlantischen Oceaan in, wendde den steven noordwaarts, onderzocht de kusten van het Kanaal, drong in de noordelijke zeeën door, en ontdekte daar een land, dat hij Thule noemde, en dat door sommigen voor Jutland of de Shetlandsche eilanden, door anderen voor IJsland of Groenland wordt gehouden. Hij geeft het verschil der lengte van dag en nacht in de door hem bezochte streken op, en wijst op het onderscheid van de luchtgesteldheid dier landen, en die van Zuid-Gallië. Na zich verscheidene maanden in die gewesten te hebben opgehouden, keerde hij behouden terug en maakte zijne ontdekkingen en opmerkingen openbaar. Zijne geschriften zijn verloren gegaan.
Het is bijna niet mogelijk den moed en de vastberadenheid, welke vereischt werden, om in die vroege eeuwen zulke togten te ondernemen, hoog genoeg te schatten. Alleen door

{==412==} {>>pagina-aanduiding<<}
de zon en de sterren geleid, in een vaartuig, weinig grooter dan eene gewone visscherspink, en daarenboven gebrekkig toegetuigd, aanvaardde pytheas, met edele geestdrift en door slechts weinige moedige togtgenooten vergezeld, zijne reis ter ontdekking van gewesten, wier bestaan algemeen betwijfeld werd, en die, wanneer men ze ook als werkelijk voorhanden beschouwde, door bijgeloovige vrees, met al het ijzingwekkende van ingebeelde gevaren werden omkleed. En toch was de zucht van pytheas ter uitbreiding zijner kennis, ter bevordering der handelsbetrekkingen zijner stadgenooten zoo groot, dat hij alle werkelijke en voorgespiegelde gevaren niet achtte, en vol moed zijne reis begon.
Ofschoon wij, wat er van pytheas bekend is, te danken hebben aan de pen van mannen, die afgunstig waren op zijn roem, en die, wat zij van hem zeggen, aanhalen, alleen om hem te doen bespotten, of als leugenaar te brandmerken, hebben later tijden doen zien, dat hetgeen zijne vijanden tot verguizing van dien grooten man wilden doen strekken, juist zijne hooge verdiensten en waarheidsliefde beslissend aantoont. Ja, wij mogen pytheas beschouwen als een der sieraden van die eeuw, welke een aristoteles en een alexander voortbragt. - Den naam van dat nieuw ontdekte land, Thule of Ultima Thule, zoo als het later door de Ouden genoemd werd, bezigde men in 't vervolg van tijd om de uiterste grenzen der ontdekkingen in de aardrijkskunde aan te duiden.’
Vervolgens gaat de Schrijver over tot de behandeling van Carthago. Hij geeft een verslag van de onvermoeide pogingen dier stoute republikeinen om hunne handelsbetrekkingen, ook met ver verwijderde landen, uit te breiden, in nog onbezochte streken der aarde te grondvesten; en maakt melding van de belangrijke ontdekkingen van hanno en van himilco. Daarna schetst hij de oorlogen van Carthago en Sicilië, den bloedigen en langdurigen strijd tusschen Rome en Carthago, en wijst, als met den vinger, op de gebreken en misslagen van het staatsbestuur dier Republiek, misslagen, welke den ondergang van dezen grootsten handelstaat der oudheid ten gevolge hadden.
Gedurende een tijdvak van vele eeuwen verschijnt er geen volk op het tooneel der Geschiedenis, dat zich met gelukkig gevolg aan de zeevaart toewijdde, tot dat, in de Middeleeuwen,

{==413==} {>>pagina-aanduiding<<}
in Italië bloeijende handelstaten zich ontwikkelen, magtige zeemogendheden zich vormen. Venetië, Pisa en Genua leveren de stof voor menig hoogst belangrijk hoofdstuk van elwes' Ocean and her rulers. Wij zouden echter de grenzen, ons bij het leveren van dit verslag gesteld, overschrijden, bijaldien wij hem in zijn verhaal op den voet wilden volgen; daarom moeten wij ons bekorten.
De ontdekking van het kompas bevrijdde de zeelieden van de enge kluisters der kustvaart, en de ondernemende Portugezen, door een vorstelijken beoefenaar der wetenschappen aangemoedigd, door hun karakter, en door de ligging van hun land daartoe gedreven, kozen zich den Oceaan tot het tooneel hunner ontdekkingen. Een ruimer kring opent zich nu voor den Schrijver; grootscher tafereelen, stouter ondernemingen zullen voortaan de belangstelling zijner lezers tot zich trekken. Hij schetst dan ook met meer uitvoerigheid de pogingen der Portugezen, om den weg ter zee naar Indië te vinden, naar die rijke gewesten, welke voor Venetie en Genua de onuitputtelijke bron van vurig benijde rijkdommen waren. De verdiensten van hendrik den Zeevaarder worden erkend, het langzame voortdringen langs Afrika's kusten vermeld, de onverwachte ontdekkingen in die rigting opgesomd. De togten van zarco, vaz, gilianez en diaz worden niet vergeten, en de omzeiling van de Kaap de Goede Hoop geboekt. Aan dit groote keerpunt in de Geschiedenis der zeevaart gekomen, werpt elwes een terugblik op den Indischen handel, zooals die, van de vroegste eeuwen tot op dit tijdstip, werd gedreven. Hij beschrijft de wisselingen en wijzigingen, welke die handel in den loop der eeuwen onderging, de belangrijkheid van het vinden van den weg ter zee naar Indië, de afgunst, welke deze groote ontdekking hier, de hoop en verwachting, welke zij ginds in Europa opwekte. Uit dit hoofdstuk, dat in een kort bestek de hoofdtrekken bevat van de Geschiedenis der zeevaart, tot op gama's tijd, willen wij, als proeve, eenige fragmenten mededeelen, na vooraf, in weinig woorden, den gang van het overige van het werk te hebben aangestipt.
De vestiging en verwonderlijk snelle uitbreiding van Portugals overwigt in de Indische Zeeën maakt verder den inhoud van eenige volgende hoofdstukken uit, tot dat de Nederlanders en later de Engelschen Portugals gezag in die wateren fnuikten.

{==414==} {>>pagina-aanduiding<<}

Vóór de Schrijver van deze kleine, doch beroemde natie afscheid neemt, maakt hij de volgende opmerking, die veel waars bevat:
‘De vasthoudendheid, waarmede zoowel volken als bijzondere personen zich aan veelbeteekenende zinspreuken, of aan schoonklinkende titels hechten, is zeer opmerkenswaardig. Dikwijls worden die titels nog gevoerd, lang nadat de omstandigheden, die er aanleiding toe gaven, geheel veranderd zijn, en wanneer het voeren er van niet dan eene bedroevende vergelijking doet maken tusschen vroegeren roem en tegenwoordig verval. De titel van “Allerheiligste Majesteit”, aan de beheerschers van Spanje geschonken, wegens den ijver, waarmede zij de instelling van de bloeddorstige Inquisitie bevorderden, een titel, die nog op de Spaansche staatsstukken voorkomt, klinkt stuitend voor hedendaagsche ooren. De zinspreuk der Nederlanders: “Eendragt maakt magt”, is eene scherpe hekeling van menig deel der Geschiedenis van dien Staat. De eerenaam van “Beheerschers der Zee”, zoolang door de Venetianen behouden, is een ander voorbeeld van deze zonderlinge gehechtheid aan het oude; en het gebruik van Portugals Koningen zich nog steeds te noemen: “Heeren en oppermagtige Gebieders van de veroveringen der Zeevaart, van Afrika, van den handel op Ethiopië, Arabië, Perzië, enz. enz. enz.” luidt zonderling, als men den tegenwoordigen toestand van Portugal nagaat.’
De Hoofdstukken over Spanje bevatten een overzigt van de vroegere geschiedenis van dat land. De invallen der Mooren, en de stichting van de verschillende koningrijken worden vermeld, en de invloed van het huwelijk van ferdinand en isabella op het lot van het Spaansche schiereiland aangewezen. De beroemde columbus en diens groote ontdekkingsreizen vormen den inhoud van een paar hoogst belangrijke afdeelingen, terwijl magelhaens, en zijne reis rondom den aardbol, vespucci, balboa, cortez en pizarro niet worden vergeten. De ondernemingen van karel V tegen de Barbarijsche zeeroovers, de oorlogen van diens opvolger philips II tegen de opgestane Nederlanden (voor zoo ver zij ter zee gevoerd zijn), tegen Engeland, de onverwinnelijke vloot, enz. worden vermeld, en de oorzaken van den verderfelijken invloed, dien het bezit van onmetelijke gewesten, en van de

{==415==} {>>pagina-aanduiding<<}
rijkste goudmijnen op Spanjes welvaart en bloei hebben uitgeoefend, in eenige hoogst merkwaardige woorden van Dr. robertson opgegeven.
Hierna gaat de Schrijver over tot de beschouwing van Nederland, en eindigt met een wat uitvoeriger verhaal van wat Engeland als Zeemogendheid verrigt. Dat hij als Engelschman in het vermelden van Neêrlands heldendaden ter zee korter is dan wij het zouden wenschen, is natuurlijk; dat hij, bij de regtmatige hulde, welke hij aan den moed, de volharding en stoutheid onzer voorvaderen niet onthoudt, menigmalen de zaken uit een partijdig, den Nederlander wel eens pijnlijk kwetsend oogpunt beschouwt, was evenzeer te verwachten als dat de Schrijver sommige, Engeland tot oneer strekkende handelingen, vergoelijkt. Zoo zegt hij b.v., dat, toen houtman in 1595 naar Indië wilde stevenen, de Nederlanders, ‘possessed insufficient nautical skill to enable them to make their first attempt without guidance. To obviate this deficiency they engaged Englishmen, who had sailed with Drake and other Seaworthies to act as pilots; and generally obtained also from England both gunners and carpenters, for in elizabeth's days, men following these avocations possessed greet renown.’ - Het zou moeijelijk, zoo niet ondoenlijk wezen, dit met voldoende bewijzen te staven. Macaulay spreekt in een geheel verschillenden toon over den toestand van Engelands marine en artillerie, niet alleen ten tijde van jacob II, maar ook in de dagen van elisabeth. - De inneming van Gibraltar vermeldende, klaagt hij wel over de ondankbaarheid der regering van Engeland omtrent rooke, doch zwijgt geheel van de medewerking der Nederlanders in het vermeesteren van die onneembare vesting.
Wanneer wij ter zijde stellen hetgeen voor ons vaderlandsch gevoel bij den buitenlandschen Schrijver minder aangenaam klinkt, wanneer wij ons niet te veel gekwetst gevoelen door hetgeen nationale fierheid elwes in de pen geeft, dan moeten wij erkennen, dat ook deze Hoofdstukken van Ocean and her rulers zich met veel genoegen laten lezen, en een beknopt en levendig tafereel ophangen van Neêrlands en Engelands Geschiedenis ter Zee.
Eene lijst van de Engelsche, Spaansche, Italiaansche, Portugesche en Fransche schrijvers, uit welke elwes voornamelijk

{==416==} {>>pagina-aanduiding<<}
zijne bouwstoffen putte, strekt ten bewijze van de vlijtige nasporingen, die hij deed, en stelt den onderzoeklievenden lezer in staat tot de bronnen zelve te naderen.
Met de mededeeling van een paar fragmenten van het achttiende Hoofdstuk willen wij dit verslag besluiten.

Hoofdstuk XVIII.

‘In een vorig Hoofdstuk, waarin wij van de Phoeniciërs spraken, maakten wij melding van de groote winsten, welke de handel op Indië hun opleverde; wij toonden aan, dat zij dien handelstak na eenigen tijd geheel aan zich trokken, en er steeds naar streefden hun verkeer met Indië, in weerwil van den grooten afstand, welke hun land van die rijke gewesten scheidde, zoo geregeld en zeker mogelijk te maken. Aan de oevers der Middellandsche Zee wonende, konden de Phoeniciërs hunne schepen niet regtstreeks naar Indië zenden, en waren zij genoodzaakt een anderen weg te zoeken, langs welken zij de voortbrengselen van dat land konden magtig worden. Hierom vestigden zij zich in eenige havensteden aan het noordelijk deel der Roode Zee, van waar zij, aan de eene zijde, met Indië, en aan de andere, met de kust van Afrika levendige handelsbetrekkingen aanknoopten. Daar de afstand van de Roode Zee naar Tyrus vrij groot, en het goederenvervoer over land zeer kostbaar en moeijelijk was, maakten zij zich meester van Rhinocolura, eene havenstad aan de Middellandsche Zee, het digtst bij de Arabische Golf gelegen; en van deze plaats bragten zij de Indische handelsgoederen in hunne schepen naar Tyrus en Sidon, van waar ze verder onder de beschaafde volken van Europa werden verspreid.
De Phoeniciërs bleven eene reeks van eeuwen in het bezit van dien handel, en hoewel niet van de rampen des oorlogs verschoond, zij wisten zich in dat bezit te handhaven. Hunne groote ervarenheid in de handelsaangelegenheden, waarin zij alle natiën der oudheid hebben overtroffen, evenzeer als de vurige begeerte, welke men, zoowel oudtijds als in later dagen, naar de voortbrengselen van Indië koesterde, stelden hen in staat, dat verkeer telkens, na enkele tusschenpoozen van kwijning, met vernieuwden ijver en grooter geestdrift, te hervatten.

{==417==} {>>pagina-aanduiding<<}

De ontwikkeling van Griekenland ter zee rigtte zich meer op oorlogs- dan op handelsbedoelingen; en ofschoon door de talrijke kolonie-steden van dat land de zeevaart werd beoefend en zelfs verbeterd, zij bleef zich bij de Middellandsche Zee bepalen; en noch de Grieken, noch hunne volkplantingen, waren ooit ondernemend genoeg, om het voorbeeld van hunne voorgangers en naburen, de Phoeniciërs, te durven volgen.’

‘De veroverings-oorlog van alexander den Groote leerde hem de voordeelen des handels kennen, deed hem ooggetuige zijn van den rijkdom en de weelde waartoe een staat kan geraken, wanneer deze op eene breede schaal handel drijft. Hij zag de steden van Phoenicië, die, ofschoon verstoken van de voorregten, waarin vele andere steden zich mogten verheugen, alleen daardoor zich tot het toppunt van magt en aanzien hadden verheven; hij zag ze gedurende maanden weêrstand bieden aan diezelfde legerbenden, waarmede hij geheele koningrijken had veroverd; en toen ze eindelijk vermeesterd waren, vond hij daar onmetelijke rijkdommen bijeengebragt. Alexander besefte nu het gewigt van dien handel op Indië, welke zulke vruchten opleverde, en hij besloot zijne eigene magt door datzelfde middel te bevestigen en te versterken. Om dit doel te bereiken, en om zich van dien handel meester te maken, stichtte hij, na de verovering van Aegypte, niet ver van een der monden van den Nijl, de stad, aan welke hij zijn naam gaf. Door hare bijzonder gunstige ligging werd Alexandria niet alleen de belangrijkste handelstad der Oude Wereld, maar bleef achttien eeuwen lang, in weerwil van alle veranderingen en omwentelingen, welke dat deel der aarde onderging, de hoofdzetel van den handel op Indië.
Het schijnt, dat de begeerte, meester te worden van dezen handel, gevoegd bij de zucht om de landen, uit welke al die schatten voortgevloeid waren, te zien en te bemagtigen, alexander heeft genoopt, met zijn leger tot in het hart van Azië door te dringen, en hem aan nearohus den last deed opdragen, den Indus tot aan zee af te zakken, om van daar, door de Perzische Golf, naar den mond van den Euphraat terug te stevenen.’


{==418==} {>>pagina-aanduiding<<}

‘Dat alexander eene wijze keus deed, toen hij de plaats bepaalde waar de nieuwe stad zou gebouwd worden, blijkt daaruit, dat korten tijd na de stichting van Alexandria, de stroom van den Indischen handel rijkelijk derwaarts vloeide, en die handel te gelijk een vaster en regelmatiger karakter aannam. Onder ptolemaeüs, den zoon van lagus, een van alexanders meest geliefde bevelhebbers, die den zetel zijner regering te Alexandria vestigde, steeg die handel tot hoogen bloei; en dat deze vorst de belangen der zeevaart ijverig behartigde, blijkt uit de oprigting van een vuurtoren, dien hij aan den ingang van de haven zijner hoofdstad, op het eiland Pharos, deed bouwen, en wel met zulk eene pracht, dat die toren onder de zeven wonderen wordt genoemd. Hij ondernam ook het graven van een kanaal, van Arsinoë, aan de Roode Zee, naar den oostelijken Nijlarm loopende; dit werk moest echter worden gestaakt. Daarom bouwde hij aan den westelijken oever der Roode Zee de havenstad Berenice, als eene stapelplaats voor de Indische waren, welke van daar, over land, naar Coptos, op weinig afstand van den Nijl, werden gevoerd. Een gegraven kanaal liep van daar naar den Nijl, en de goederen zakten verder de rivier af tot Alexandria. Van Berenice zeilden de schepen langs de kusten van Arabië tot aan Kaap Bas-el-Had en staken van daar over naar Tatta, nabij de monden van den Indus gelegen, of naar eenige andere haven, op de noordwestkust van Indië.
De koningen van Aegypte bleven ruim twee-honderd-vijftig jaren in het ongestoord genot van dezen winstgevenden handel, en ook toen Aegypte als wingewest een deel der Romeinsche heerschappij uitmaakte, bleef die even bloeijend. Men schatte de voordeelen, welke uit deze rijke bron vloeiden, zoo hoog, dat de betrekkingen met Indië op alle wijzen werden aangemoedigd en bevorderd. Naarmate de markt ter afzetting der Aziatische voortbrengselen zich vergrootte en uitbreidde, naar die mate werd ook de vraag er naar dringender, zoodat Aegypte, onder het Romeinsche bewind, in een buitengewoon bloeijenden toestand verkeerde.
Doch ook nog langs een anderen weg verschaften zich de Romeinen de koopwaren uit Indië. Het schijnt, dat reeds in de vroegste eeuwen handelsgemeenschap bestond tusschen Mesopotamië, de overige aan den Euphraat gelegen gewesten, en

{==419==} {>>pagina-aanduiding<<}
Syrië en Palestina. De reis door de woestijn, welke deze landen scheidt, werd minder moeijelijk door de gelukkige ligging eener bekoorlijke oase, goed van water voorzien, en rijk aan palmbosschen, van welke zij, zoowel haar Griekschen naam “Palmyra”, als haar Syrischen “Tadmor” ontleende.
Deze stad steeg, door hare voor den Indischen landhandel zoo gunstige ligging, tot een trap van aanzien, waarvan de geschiedenis meermalen melding maakt, en van welke nog de prachtigste overblijfselen getuigen. Lang nadat Syrië voor de Romeinsche wapenen had moeten bukken, handhaafde Palmyra hare vrijheid, en was het middelpunt van een bloeijenden handel.
De handelsbeweging met Indië volgde de wegen, die wij hebben aangeduid, tot ongeveer tachtig jaren nadat Aegypte in het Romeinsche gebied was ingelijfd, toen eene groote wijziging daarin plaats vond, waardoor de reis aanzienlijk verkort werd, en de zeevaart eene belangrijke schrede voorwaarts deed. De Grieksche en Aegyptische stuurlieden (in die dagen de voornaamste bevaarders der Roode en Indische Zee) hadden sedert lange jaren opgemerkt, dat de winden in die oorden der wereld regelmatig afwisselden (de Moussons); doch zij waren niet op de gedachte gekomen, zich daarvan op hunne reizen te bedienen. Eindelijk besloot hippalus, de bevelhebber van een op Indië varend schip, te beproeven, of hij veilig de kust uit het oog verliezen, en zich aan de kracht van dien geregelden wind zou kunnen betrouwen. Hij waagde het, de langzame reis langs de kust te verwisselen, met stoutweg van den ingang der Roode Zee, regt over te steken naar de kanten van Indië. En tot zijne groote zelfvoldoening kwam hij, door de West-mousson voortgedreven, dwars over zee, veilig te Musiris aan. Men meent dat deze stad, iets zuidwaarts van het tegenwoordig Goa, op de kust van Malabar moet gelegen hebben. Deze proefneming, de gewigtigste welke de zeevaartkunde tot dien tijd had mogen opteekenen, verwekte overal, waar men den gelukkigen uitslag er van vernam, de levendigste belangstelling; en sedert werd die rigting veertien eeuwen lang gevolgd, terwijl de naam van hippalus, ter eere van den ontdekker van dien nieuwen handelsweg, aan de West-mousson gegeven werd.’
De Schrijver vermeldt hierop den merkbaren invloed, dien

{==420==} {>>pagina-aanduiding<<}
de verovering van Aegypte, door de Arabieren, op den Indischen handel uitoefende, en spreekt van de stichting van de stad Bassora, aan de zamenvloeijing van den Euphraat en den Tiger. Hij haalt, als bewijs van den ondernemenden geest der Arabieren aan, dat zij Sumatra en andere eilanden van den Indischen Archipel bezochten, en zich, in grooten getale, tot zelfs te Kanton vestigden; hij gaat aldus voort:
‘Doch terwijl de onderdanen der Khalifen hunne kennis en rijkdommen vermeerderden, zagen de kooplieden van Europa zich van den voordeeligsten aller handelstakken uitgesloten, en de volken van dat werelddeel bleven verstoken van die voorwerpen van genot en weelde, welke zij reeds als onmisbaar hadden leeren beschouwen. De vindingskracht van het eigenbelang gaf hun eerlang een middel aan de hand, om in dat gemis te voorzien. Constantinopel werd de zetel van een deel des handels, welke vroeger over Alexandria gedreven werd. Karavanen stelden zich in beweging om de voortbrengselen van China naar Chensi, de meest westelijke provincie van dat rijk te brengen. Van daar werden de goederen te scheep langs den Oxus (Gihon) naar de Kaspische Zee gevoerd. (Oudtijds namelijk stortte die rivier zich uit, niet in het meer Aral, zoo als nu, maar in de Kaspische Zee.) Aan den westelijken oever van deze Zee gekomen, voeren de schepen den Cyrus (Koer), zoo ver hij bevaarbaar was, op; daar werden de goederen weder op lastdieren geladen, om ze naar den Phasis (Rion), die zich in de Zwarte Zee uitstort, te brengen; eindelijk namen, aan den mond dezer rivier, grooter vaartuigen de koopwaren in, en bragten ze regtstreeks naar Constantinopel. De voortbrengselen van Indië werden over land naar den Oxus gebragt, en volgden overigens denzelfden weg naar Constantinopel.’

‘Wij hebben in een ander gedeelte van ons verhaal vermeld, dat de kooplieden van Amalfi en Venetië onder de eersten waren, welke de voortbrengselen van Indië in Italië invoerden. De kruistogten, welke spoedig daarna Europa in rep en roer bragten, deden de zeevarende staten van Italië tot den hoogsten top van magt en aanzien stijgen. Pisa en Genua traden weldra op het tooneel, bragten met Venetië de Christen-legerbenden naar de kampplaats over, verzorgden ze

{==421==} {>>pagina-aanduiding<<}
met al hare benoodigdheden, met wapenen en levensvoorraad, en vestigden, door dit dienstbetoon, hunnen zich steeds uitbreidenden handel op een vasten grondslag. Wij hebben reeds gesproken van den invloed, welken Venetië in Constantinopel verkreeg, toen dandolo die stad voor de Latijnen veroverde. Wij hebben gezien hoe de Genuezen hunne mededingers, de Venetianen, uit Constantinopel verdreven, en zich van alle aan deze geschonken voorregten meester maakten. Elders hebben wij melding gemaakt van de kuiperijen dezer beide volken, om, hetzij deel aan die winstgevende handelsmarkt te verkrijgen, hetzij die uitsluitend voor zich te houden. Wij hebben den gelukkigen uitslag geschetst van de pogingen der Venetianen om nieuwe handelsbetrekkingen met Alexandria aan te knoopen, en de nederlaag, welke zij de Genuezen bij Cheoza deden ondergaan, waardoor deze hun invloed ter zee verloren, en hun ondergang te gemoet snelden. Van deze gevaarlijke mededingers bevrijd, verkreeg Venetië het uitsluitend bezit van den handel op Indië. Alexandria werd ten tweedenmale de groote stapelplaats der Oostersche koopwaren, en de weg, langs welken de verschillende voortbrengselen van Bhina en Hindostan vervoerd werden, was spoedig weder druk bezocht. Wij lezen in de Jaarboeken van Venetië, dat voorwerpen van kleinen omvang en groote kostbaarheid, zoo als paarlen, edelgesteenten, en specerijen, door de Perzische Golf, den Euphraat op, naar Bassora gebragt, en van daar met karavanen naar Bagdad en de Middellandsche Zee werden gevoerd, terwijl meer omvang hebbende, zwaardere goederen den ouden weg volgden, namelijk naar de Roode Zee, door de woestijn, en verder den Nijl af, naar Alexandria.
De handel in deze vurig begeerde voortbrengselen, door Venetië met de onderscheidene havens van Europa gedreven, was, zoo als wij reeds gelegenheid hadden te doen opmerken, de oorzaak van den bloei dier stad, en van de afgunst, met welke andere zeehandeldrijvende mogendheden Venetië beschouwden. Men had opgemerkt, dat dáár, waar de Venetiaansche kooplieden zich vestigden, zich rijkdommen opeen hoopten. Hunne eilanden-stad was dan ook de prachtigste plaats der aarde; hunne feesten, hunne paleizen, hunne luisterrijke gastmalen waren wereldberoemd. Toen zij zich te Brugge en andere Hanze-steden vertoonden, werd de weelderige pracht der

{==422==} {>>pagina-aanduiding<<}
Venetianen weldra het onderwerp aller gesprekken, en van veler afgunst. En toch, ook daar was men niet onbekend met de ontzettende winsten, welke de handel opleverde. Guicciardini, de Italiaansche Geschiedschrijver, verhaalt, dat, toen johanna van navarre, de vrouw van philippus den Schoone van Frankrijk, te Brugge kwam, zij zoo getroffen was door den schitterenden dos en tooi van de burgeressen dier stad, dat zij, met niet te verbergen spijt, uitriep: “Ik meende hier de eenige koningin te wezen; maar ik zie, dat er honderden meer zijn.”

De onberekenbare winsten, welke de Venetianen uit hun zoo belangrijk handelsverkeer trokken, verklaren ons den indruk, door de land-ontdekkingen der Portugezen, en hunne vorderingen in de zeevaart, op den monopoliserenden handelsgeest der Venetianen gemaakt. Zij waren zoo lang in het bezit van den alleenhandel op Indië geweest, dat zij aanvankelijk niet konden gelooven aan de mogelijkheid, daarvan eens te zullen worden beroofd. De tijding van het slagen van vasco de gama's onderneming om Afrika rond te zeilen, en het berigt van het vinden van den weg ter zee naar Indië, schokten hen als eene plotselinge, hevige aardbeving; en ook de andere volken zagen er het hooge gewigt van in. De ondernemender en stoutmoediger gelukzoekers onder de overige zeevarende mogendheden begonnen de voordeelen, welke zij daarvan trekken konden, na te rekenen, en had niet de iets vroegere ontdekking eener Nieuwe Wereld eenigzins hunne opmerkzaamheid verdeeld, men zou zich de geestdrift naauwelijks kunnen voorstellen, welke eene gebeurtenis van zulk belang moest hebben opgewekt.
Na dezen vlugtigen blik, geworpen op het ontstaan, de toeneming en de wisselingen van den Indischen handel, zoowel als op de wijze, waarop die gedreven werd, en de wegen, die hij, tot op de ontdekking van vasco de gama, volgde, willen wij den draad des verhaals van Portugals zeevaart hervatten, en de verdere daden dier heldhaftige natie schetsen, voor zoo ver zij namelijk de strekking hadden, om hare opperheerschappij over die ver verwijderde zeeën te vestigen.’





{==423==} {>>pagina-aanduiding<<}

De kapel.

Uit het Zweedsch van C.J.L. Almquist,

Door C. Eykman.

(Slot van bl. 398.)

De beide anderen verwijderden zich en kwamen eindelijk aan het zeestrand, waar de kleine hut lag, eenzaam en afgescheiden van het kerkdorp. De in lompen gehulde schaar kinderen kwam uitloopen, en weldra was de moeder zoo geheel omringd, dat zij naauwelijks zich op de been konde houden. De oudste broeder, dien wij reeds als den woordvoerder der broeders en zusters hebben leeren kennen, opende de deur met eene soort van bevalligheid, die niet onopgemerkt bleef.
Een aangename geur kwam hun bij het binnentreden tegen. De tevredenheid straalde der moeder reeds op het gelaat. De kinderen hadden het vertrek gelucht en den vloer met dennentakjes bestrooid, om haar bij de terugkomst uit de kerk genoegen te geven. ‘Dit zal jonas aanstaan, wanneer hij komt’ - zeide zij half luide, en trad binnen.
‘Moeder! gij zijt rijk’ - zeide de leeraar - ‘zooveel kinderen, zoo gezond en levendig! Jammer, dat gij zelve nu een weinig ziekelijk schijnt; misschien hebt gij u overwerkt; maar wees blijde, wanhoop niet, spoedig zal uw man komen, en u veel visch in huis brengen.’
‘Visch! visch! visch!’ In dezen driedubbelen uitroep van al de kinderen lag zoowel een akelige als karakteristieke toon. Het waren scheerenbewoners - ‘ichthyophagen’ - voor wie visch de verpersoonlijking van alle levensgoed is. Visch is geld, visch is kleeding, visch is huis en hof, namelijk het middel, waardoor dit alles verkregen wordt. Er was iets ruws in den uitroep, maar het werd in des leeraars oor verzacht door de bedenking, dat men het aan hongerige kinderen vergeven moet, als zij met eenigen hartstogt, met koortsachtige wildheid den naam uitroepen van hunne eerste, grootste, onschuldigste behoefte.
‘Zwijgt, kinders!’ - beval de moeder.
‘Zeg mij’ - zeide de adjunct, om van dit treurig onderwerp

{==424==} {>>pagina-aanduiding<<}
af te stappen - ‘zijt gij nooit in Kalmar geweest? het komt mij voor, alsof ik ergens uw aangezigt gezien heb.’
‘Neen’ - zeide zij - ‘ik ben hier in de scheeren geboren en opgevoed, ik ben nooit ergens anders geweest dan te Carlskrona’ - voegde zij er bij met een droefgeestig gelaat, waarop zich echter een innemend waas verspreidde.
‘Dat was om grootvader goeden dag te zeggen in het spinhuis, zoo als zij het noemen’ - zeide de negenjarige prater opgeruimd, en, gelijk het scheen, geheel onkundig aangaande het doel van het spinhuis en grootvaders lot aldaar.
De jeugdige predikant huiverde.
‘Laat ons’ - zeide hij, om het gesprek weêr op iets anders te brengen - ‘hierover niet spreken. Gij hebt veel kinderen; zijn er geene van u gestorven?’
‘Neen’ - zeide zij - ‘zij leven allen.’
‘Op deze wijze zegent God u. Zelden hoort men, dat kinderen, wier ouders inderdaad arm zijn, sterven.’
‘Het is ook eene vreugde; als men maar iets voor hen heeft, de stumperts; en men niet vreest, dat zij met den tijd uit nood...... zullen moeten worden -’
Wat zij met den tijd konden worden, sprak zij niet hoorbaar uit. Maar de ongekunstelde knaap, de oudste zoon, riep zonder verpoozing uit:
‘Dieven? - neen - neen, dat zullen wij niet worden, zoo als grootvader, neen. Ik denk zeeman te worden, en verre weg te varen, even als vader, en geld als water te verdienen, en dan te huis te komen en grootvader uit het spinhuis te verlossen.’
Met zulk eene dweepende verwachting schildert de jeugd. Zelfs de bedroefde moeder werd door een vlugtigen vreugdeglans overtogen, en hare groote oogen begonnen in het magere aangezigt te glinsteren.
Weder zeide de adjunct, om het onderwerp op iets anders te leiden: ‘Gij zijt in het dorp misschien de rijkste aan kinderen? Ik gis, dat de koster er maar weinig heeft?’
‘De koster? hij heeft in 't geheel geen kinderen, dominé! Hij heeft een zoon gehad, die lange jaren geleden gestorven is: daarom is het niet te verwonderen, dat hij rijk is, en iederen zomer voor zijn visch veel geld verzamelt, dat door niemand verteerd wordt.’

{==425==} {>>pagina-aanduiding<<}

‘Ja, ziet gij, hem ontbreekt evenwel de grootste zegening onzes Heeren; God bemint hem minder dan u. Hij scheen mij ook wel trotsch en hardvochtig toe.’
‘De dominé moet niet kwaad van hem denken: hij is een zeer braaf man en niet slecht, ofschoon hij de voornaamste en rijkste in de scheeren is en vijf booten heeft, die zijne knechten bij de groote visschers-vloot besturen; daarom moet het u niet verwonderen, dat hij een weinig hoog van borst is. Ik heb als een klein meisje mooije psalmen van hem geleerd, en hij was altijd zoo streng, maar daarom zongen wij zoo goed uit angst.’
‘Zingen uwe kinderen ook?’
‘O, ja!’ - riep de kleine praatvader.
‘Zwijg toch, als groote menschen spreken.’
‘Maar onze zuster, dat zal de dominé eens zien, die zingt opperbest!’
‘Uwe zuster?’ De adjunct liet het oog over de kleine meisjes gaan.
‘Neen, hier is zij niet bij.’
‘Hebt gij dan eene zuster buiten 's huis?’
‘Ja, zeker! onze lena.’
‘Dus hebt gij nog meer kinderen, moeder?’
‘Ja, dominé! onze oudste dochter is in eene dienst; zij is twaalf jaar.’
‘O, zij is zoo mooi, dominé! zoo mooi gekleed; als zij maar eens t'huis kwam, dan zou u haar eens zien!’ - sprak de negenjarige.
‘Waar dient zij?’ - vroeg de adjunct, en hij giste reeds het antwoord.
‘Zij woont op Vernanäs, mijnheer.’
‘Ah!’ - riep hij uit - ‘daar heb ik het gezigt, dat ik mij herinnerde ergens gezien te hebben. Moeder! ik kan u groeten van uwe goede, vlugge, knappe dochter. Uit haar herkende ik u.’
‘Wat, dominé?’ De moeder en al de kinderen zagen hem aan met oogen zoo glinsterend en met aandoeningen zoo levendig, alsof zij het grootste nieuws ter wereld hoorden.
‘Ik kan u van haar groeten: ik ontmoette haar dezen morgen op Vernana̋s. Ik kan begrijpen, dat zij het was: zij geleek u, moeder! Zij wees mij den weg, en ik ben haar dank schuldig.

{==426==} {>>pagina-aanduiding<<}
Heeft zij eene goede dienst op Vernana̋s? dient zij bij de weduwe van majoor mannerskantz?’
‘Meent u dat?’
‘Hoe zoo?’
‘O, neen; zij is kindermeisje bij den rentmeester van de plaats, en mij dunkt, dat dit mooi genoeg voor lena is. Gode zij dank, zij heeft eene goede dienst.’
‘Zij is zoo netjes en zoo mooi!’ - riepen twee van de oudste meisjes uit. - ‘Laatst toen zij hier was, hebben wij haar gezien. Zij gaf ons ieder een grooten schelling, van zes stuivers, dat is net zooveel als twee mark visch, mijnheer!’
‘Laat eens zien, of ik geene kleine gedachtenis van haar bij mij heb’ - zeide de adjunct, en haalde een smal, wit lintje uit zijn vestjeszak. - ‘Zij verloor dit op den weg; ik, die achter haar kwam, raapte het op. Dat zult gij hebben’ - zeide hij tot het grootste van de meisjes.
Nu was er een luid gejubel. ‘O, wat een mooi lint! wat een keurig lint! dat is van zuster lena! lena's lint! lena's lint!’
Zij sprongen in de rondte; zij probeerden en pasten, nu om het hoofd, dan om de armen, het smalle lintje, dat wel eene el lang was en waarschijnlijk aan een kinderboezelaar of iets anders gezeten had. Zuster lena stond in hunne oogen op eene groote, verhevene plaats, en was eene merkwaardige en gewigtige personaadje. Bij het geringste geschenk van haar ging het hun even als de kleine freules op een adellijk goed, die iets nieuws bekomen van hare aan het koninklijke hof aangestelde zuster, gravin die, of vrijvrouw die.
De overdenking van den leeraar werd door het openen van de deur afgebroken. De lange, grijze koster trad binnen. De huisvrouw beefde reeds; maar een blik van den binnentredende deed spoedig hare onrust bedaren. ‘Elin!’ - zeide hij - ‘ik zie, dat hier voor den dominé nog niet gedekt is, en daar uw man, jonas, de spotvogel, nog weg is, en den sleutel van de provisie-kamer mede heeft, is het niet te verwonderen, dat gij niets beters aangerigt hebt. Gij kent mij al van kindsbeen af - is het niet? - en nu zou het mijn nederig verzoek en mijn wensch geweest zijn’ - ging hij voort, met eene buiging voor den predikant - ‘dat moeder elin met haar geheele huis en haar zeldzamen gast bij mij van daag het

{==427==} {>>pagina-aanduiding<<}
middagmaal kwamen gebruiken. Maar toen ik bedacht, dat zij niet bij mij aan huis komt - ten minste het gebeurt zeer zelden - en ook de kinders niet in het dorp laat komen om dezelfde reden, als waarom zij van daag niet in de kerk gekomen zijn - en ik wel begrijp, dat de dominé ook niet zonder hen bij mij zoude komen - daarom heb ik bedacht, om als moeder elin het wil toestaan, kersti wat visch hier te laten brengen van het geringe, dat scheerenbewoners bezitten.’
Moeder elin antwoordde niet, maar treffend was de blik, dien zij opsloeg tot den langen, grijzen patriarch; zoo moet zij er in hare jonge dagen als meisje, toen zij voor hem psalmen zong, ook uitgezien hebben. Maar hij zag een weinig verlegen en berouw gevoelend voor den leeraar uit, terwijl zijne dienstmaagd kersti den eenen opgestapelden schotel na den anderen van de voornaamste lekkernijen der scheeren-bewoners binnenbragt. Geschoten zeevogels waren niet vergeten, en eene groote brandewijn-flesch van het nieuwste model uit Nobeln (Christianopel, het naastbij zijnde vlek) medegebragt, volgde met goed brood en versche boter.
De levendigheid der kinderen daalde spoedig tot eerbied en stilte bij den aanblik van dit alles, en zij kropen weldra in een hoek. Men is altijd verlegen bij het ongewone. In gezelschap met den honger, hun dagelijkschen gast, waren zij vertrouwelijk, vrij, dartel geweest; nu, tegenover al deze spijs, stonden zij verbluft en stijf.
‘Neen, neen, bekommer u om niets, elin!’ - zeide de koster vriendelijk tegen de huisvrouw fluisterende, toen zij, om toch eenigermate gastvrouw te zijn, hare twee porseleinen borden en een glas voor den dag wilde halen - ‘laat dit maar blijven, en bekommer u nergens om. Kersti heeft alles bij zich, wat er noodig is. En laat de kinders aan tafel komen. Deze dominé houdt daarvan. Bekommer u nergens om, zeg ik u.’
Men begon, en de adjunct van zijnen kant liet zich ook niet onbetuigd. Ter wille van de menschelijkheid zoude hij wel gewenscht hebben, dat deze zegeningen aan moeder elin en hare kinderen, ook zonder zijn toedoen, waren ten deel gevallen; maar hij dankte God, voor dat wat er was.
Toen men een weinig met den maaltijd gevorderd was,

{==428==} {>>pagina-aanduiding<<}
opende de patriarch zijnen mond, om met zijn eigenlijken gast te praten, maar hij was nog altijd verlegen en als het ware bang voor hem. ‘Het is eene bijzonder groote vreugde’ - zeide hij - ‘en eene bijzondere genade Gods’ - ging hij voort - ‘wanneer een nieuw, jong leeraar, dien wij vroeger nooit gezien hebben, ons aan het einde der wereld, hier bij het water, komt bezoeken. Ik ben ook wel onder de menschen geweest, ofschoon ik een arm man ben, en in mijne dagen heb ik Kalmar ook gezien. Daar is eene prachtige domkerk, dominé! dat was een rijk man, die zulk eene kerk kon laten bouwen.’
‘Ja, het is een beroemd en schoon gebouw’ - zeide de adjunct - ‘een schoon gedenkteeken van Koning karel XI en zijn grooten bouwmeester tessin. Misschien wordt er in het gansche Gotha-rijk, uitgenomen de domkerk van Lund, geen heerlijker Gods-tempel gevonden. Het is eene vreugde, als de rijken hunne eigendommen willen gebruiken om op aarde te verspreiden wat goed en edel is; maar zij kunnen het in veel meer en op vele andere wijzen aan den dag leggen, dan juist door kerken te bouwen.’
‘Dominé!’ zeide de koster, hem in de rede vallende - ‘ik geloof, dat de rijken niet zouden nalaten te doen, wat goed en beminnenswaardig is, als de leeraars het hun altijd maar zeiden.’
‘Maar de rijken’ - viel de adjunct met een blik op den koster, als antwoord op zijne pas gemaakte verontschuldiging, in de reden - ‘de rijken, die Christenen zijn, behooren zich zelven den pligt der barmhartigheid jegens hunnen naaste te herinneren, ook wanneer er geen leeraar is; want deze kan hun toch niet altijd ter zijde staan.’
‘Eet toch, elin! en geef lars toch nog wat’ - sprak de oude man, terwijl hij de verlegen moeder en het angstige kind met een vriendelijken blik aanmoedigde. - ‘Eet, lieve kinderen!’
‘Het is een genoegen, als men oud wordt’ - ging de oude voort - ‘zich den tijd te herinneren, dat men zelf knaap geweest is. Ik ben zoo jong geweest als de dominé nu is’ - zeide hij met een betraand oog tot den adjunct - ‘ik was wel niet zoo schoon en blond als u - maar - vergeef mij, dat ik u vraag, hoe oud u is?’
‘Drie-en-twintig jaren.’

{==429==} {>>pagina-aanduiding<<}

‘Lieve Hemel! drie-en-twintig jaren - ja, dat is een genoegelijke leeftijd. Ik ben ook drie-en-twintig jaren geweest. Maar de oude predikanten, die tot ons komen om te prediken, zij spreken in de kerk, zoo als de dominé, maar zij gaan de buurt niet door, zooals de dominé.’
‘Eet ook van de vogels, moeder elin! uw man zal nu wel spoedig komen; vindt gij dit geen goeden eendvogel? Eet, jacob, syen -’
‘Noodig hen niet al te zeer, vader! zij hebben misschien in vele dagen geene middagspijze gehad; gij kunt hen door uwe weldaden ziek maken, even als vroeger door -’
De oude brak driftig af: ‘Geloof niet alles, wat wij hier aan de zee al zoo zeggen. Ik ben nooit een vijand van arme menschen geweest, ofschoon ik van daag wat stout gesproken heb, dominé! maar ik kende u niet en meende, dat gij eveneens de menschen uitkoost, als alle hier in de wereld plegen te doen.’
‘Plegen te doen? Niet één leeraar wordt er gevonden, die niet de vriend en beschermer der armen is.’
‘Dat moet u niet zeggen - neem mij niet kwalijk - maar het is eene waarheid, dat als de predikant komt, dan neemt hij zijn intrek bij den rijkste en voornaamste; en de armen ziet hij niet, dan om hen te berispen en hen tot den arbeid aan te sporen, ten einde voedsel te verdienen; even alsof er hier wat te verdienen ware. Drink eens, dominé! drink eens, moeder elin! En dewijl men altijd het voorbeeld der voorname lieden volgt, dominé! schamen wij ons ook voor de armen, en willen niet gaarne, dat iemand bij de armen zal binnen gaan en zien, hoe het hier in de scheeren geschapen is.’
‘Laat ons daarover niet meer spreken. Ik hoop, dat uwe milddadigheid zal voortduren, ook nadat ik zal vertrokken zijn. Gij hebt toch zelf geene vrouw en kinderen?’
‘Kinderen, dominé? die gave Gods kost geld.’
De jonge prediker zag met zekeren wrevel den ouden man van ter zijde aan.
De oude bemerkte dit en zeide met een halven, stekeligen glimlach: ‘Dominé! u is toch niet getrouwd?’
‘Neen.’
‘Zoo; ja, dat dacht ik wel. Gij zoudt zeker wel een dozijn

{==430==} {>>pagina-aanduiding<<}
kinderen willen hebben, niet waar? Daar houden jonge menschen altijd van.’
‘Het staat in Gods hand, wat ik bekomen zal.’
‘Ja, ja, dat spreekt van zelf; ja zeker, zeker. Maar - inderdaad - heeft men ondeugende, stugge, onhandelbare kinderen, dan - dan is het geen zegen. Neen, dat spreekt van zelf; o, neen.’
‘Maar - heeft men eene goede en liefderijke vrouw, en is men het zelf ook, dan dunkt mij, dat, met Gods genade, de kinderen zelden ondeugend worden.’
‘Eene goede vrouw, ja, dat spreekt van zelf, ja.’
‘Zeker kunnen er uitzonderingen zijn en ongelukken gebeuren. Maar als degenen, die trouwen, elkander beminnen, dan dunkt mij -’
‘Och dominé! een arm man moet op het einde zien, en men trouwt de rijkste, die men bekomen kan. Hier in de scheeren, bij ons armen, wil dit zeggen, dat ik - dat men trouwt met de minst arme, die men krijgen kan.’
Nu volgde de toepassing. ‘Ik ken uwe handelingen niet: maar het kan wel zijn, dat uwe vrouw op deze wijze niet de beminnelijkste was, die gij krijgen kondet.’
‘Zij is nu al sinds veertig jaren dood, weet u. Maar ik woon nog in het huis, dat ik met haar betrouwde, en daarbij heb ik visch tot aan mijnen dood toe. Men kan niet meer begeeren.’
‘En dit was al uwe vreugde hier in de wereld? Zelfs geene kinderen?’
‘Kinderen eten iemand op, dominé! Ik had een zoon - een deugniet was hij. Maar, God zij hem genadig, hij is reeds sinds tien jaren dood.’
‘Maar zie eens op deze acht kinderen, vader! Zij hadden voor hare moeder de kamer schoongemaakt, en spraken geen woord van eten, toen zij uit de kerk kwam.’
‘Ja, zij zijn niet beters gewoon, de stumperts.’
‘Maar uw zoon was het beter gewend, niet waar? Daarom was hij misschien onbeschoft?’
‘Men koestert de kinderen, zoolang men ze heeft. Maar zeker, Heere God - een deugniet was hij - de Heer zij hem genadig!’

{==431==} {>>pagina-aanduiding<<}

‘Het was die jan, die grootvader hielp stelen, mijnheer!’ - riep de oudste knaap, de prater.
De oude zag hem aan met een woesten, doordringenden blik.
‘Weet gij al - jongen! -’ zeide hij, maar brak plotseling af.
De leeraar werd opmerkzaam bij deze woorden. Misschien, dacht hij, was daarom de oude zoo afkeerig van dit arme huisgezin, omdat de grootvader zijn zoon op verkeerde wegen gebragt had.
‘Ja, mijn God!’ - riep elin uit, met een zucht en alsof zij voor zich alleen sprak. - ‘Zooveel is zeker, dat als uw jan er niet geweest was, mijn vader niet in de gevangenis zou zitten.’
De strenge blik van den oude verdonkerde hoe langer hoe meer.
‘Ja, God zij ons genadig!’ - sprak hij.
De adjunct beefde. Het was dus juist het omgekeerde. Hij was het dus geweest - jan - opgevoed door de heerlijke, economische berekening van den patriarch, die den grootvader verleid had.
‘Troost u, oude, ongelukkige man!’ - zeide de goedhartige adjunct, terwijl hij zich tot den koster wendde. - ‘Als uw zoon, zoo als ik denk dat het geval geweest is, de oorzaak was van de misdaad des grootvaders en het verdriet van dit huis, dan hebt gij nu eene goede gelegenheid, om menschelijker wijze hen te helpen en daarvoor schadeloos te stellen en u zelven de grootste vreugde op uwen ouden dag te verschaffen.’
De oude zag den leeraar met holle en verwonderde oogen aan.
‘Ja - kort en goed - ik meen, dat gij deze kinderen tot u moest nemen, hen verzorgen en opvoeden.’
‘Zij hebben hun eigen vader, jonas.’
‘Maar ik heb gehoord, dat hij reeds sinds verscheidene dagen weg is, en dat niemand zijne boot zag ankeren. Misschien is hij -’
‘Verdronken, meent u. Ja, jonas was altijd een groote waaghals op de opene zee.’
‘Nu dan, word de beschermer der weduwe en der vaderloozen. God heeft u niet te vergeefs zonder kinderen gelaten.’
De patriarch hief zijn trotsche hoofd op, en zag verwonderd op den jongen, schoonen man aan zijne zijde, en dan naar

{==432==} {>>pagina-aanduiding<<}
elin en de kinderen. Waarschijnlijk was hij gereed te antwoorden, toen op hetzelfde oogenblik plotseling een kreet werd gehoord. Slagen van roeiriemen troffen hunne ooren; een oploop van volk langs het strand trof hunnen blik. ‘Zij komen! zij komen! daar zijn ze! daar zijn ze!’
De visschers-vloot was aangeland!
‘En uwe vijf rijk geladen booten’ - voegde de predikant er met nadruk bij.
Maar niemand luisterde nu naar hem, of antwoordde op zijne menschlieven de insinuatie.
De kinderen vlogen op. ‘Vader komt! vader komt!’ - riepen zij en vlogen de deur uit. Men verliet de tafel. Haastig en kort was het tafelgebed. ‘Mijne vijf booten!’ zeide de oude in gedachten en berekenende, wat zijne winst zijn konde, terwijl hij zijn mantel nam en ging. Zelfs de moeder vergat haast haren gast in de vreugde om den lang verwachte en zoo lang ontbeerde op te zoeken en te ontmoeten. Zij sprong de kamer uit.
De adjunct verliet toen ook de hut, en besloot op eenigen afstand op eene hoogte te gaan staan, om het pittoreske tafereel van eene aankomende visschers-vloot ongestoord te kunnen overzien en genieten.
Het bonte, uitgestrekte, levendige en wemelende schouwspel had voor hem veel nieuws. Uit het dorp was al wat leefde, oud en jong, strompelende, springende, hijgende, lagchende, hoezee-roepende en met de hoeden zwaaijende naar het strand gestroomd; en dertig booten, opgevuld met vlug, levendig volk, mannen en vrouwen, naderden met fiksche riemslagen. De namiddagzon verguldde het visschers-gereedschap, en toen eindelijk de booten zich door scherp en buigzaam zeegras voortgewerkt hadden, stegen onder gebruikelijk gezang alle terugkeerenden aan land; de visch werd uit gereedschap en netten gedaan en in glinsterende hoopen op het strand neêrgelegd. Toen kreeg alles het aanzien van de levendigste markt of liever van een familie-feest. Alle kinderen sloten zich aan hunne ouders aan, hielpen hen in het sorteren, opstapelen en tellen van den visch, verheugden zich over de rijke vangst, juichten, vergeleken hun visch met dien van den buurman, twistten al gekscherende, en maakten gejoel, en een ieder was gelukkig.

{==433==} {>>pagina-aanduiding<<}

De adjunct gevoelde, dat hij inderdaad nieuwsgierig was, om den bewusten jonas, den man van elin, te zien. Hij bleef intusschen op een afstand staan, het geheel beschouwende en de ontwikkeling van zulk een bont tafereel waarnemende. Tusschenbeide zag hij zijne arme vrienden, de kinderen der weduwe, benevens haar zelve door de menigte voortschrijden. Hij hoorde nu en dan eenig geluid, veroorzaakt door elleboogstooten. De armoedigst gekleede moest, zooals gewoonlijk gebeurt, wijken.
Eensklaps trof een woeste, verschrikkelijke uitroep, en daarop volgende langdurige klaagtoon zijn oor. Verschrikt zag hij dien kant uit, en bemerkte in eene lange rij de acht kinderen, die van de vrolijke verzameling zich haastig verwijderden.
‘Hij is er niet bij! hij komt niet! hij komt nooit!’
Deze woorden troffen de ooren van den leeraar.
Hun vader? Jonas is dan vergaan?
Vreeselijk tooneel. Alles was vreugde: alleen de armoede ontnam hem ook zijne laatste hoop. De rijke kreeg alles terug; ouders, verwanten, kinderen, nieuwen overvloed;visch zoo wel voor eigen behoefte als om te verkoopen. Ledige, nieuwe tonnen werden naar het strand gerold; weldra zou men aan het inpakken gaan voor Kalmar, Carlskrona en misschien zelfs voor Stockholm. Alleen de vaderloozen, in een graauw- bruinachtig, verscheurd jammerkleed, weken schuw ter zijde voor de rollende tonnen. Gelukkig nog, dat niet de vijf- en drieof tweejarige - de kleine stumpert, die pas had leeren gaan - gelukkig nog, dat hij niet in de haast onder de kwarttonnen geraakte, die naar het strand rolden om den oogst van den dag op te nemen.
Waar ging de moeder heen? Zij had haar kleinste kind op den arm genomen, opdat het niet onder de voeten der luidruchtigen zoude vertrapt worden. Zij week terug met de haren, schuw voor het geluk, dat zij overal uitgebreid zag, bang voor het licht, daar zij gestoken was door de zonnestralen zelven. De oogen des leeraars volgden hare schreden. Hij zag haar geheel ter zijde weggaan. Het was als de aanblik van eene verhuizing uit het leven.
‘Wordt er dan geene wolk aan den hemel gevonden, die tot deksel en beschutting tegen de brandende zon dienen kan?

{==434==} {>>pagina-aanduiding<<}
Terwijl het verdriet de aarde bezoekt, zou dan het licht niet hare armoede met vrolijke stralen toelagchen! Maar niet aldus’ - riep de leeraar uit en brak zijne fantastische alleenspraak af. ‘Nog heb ik hoop op hulp’ - zeide hij, toen hij de laatste donkergraauwe lompen achter een dunnen, kleinen berkenboom verdwijnen zag. ‘Ik weet niet, waar zij nu heengaan; maar den patriarchalen koster zal ik niet uit het oog verliezen. Hij moet een vader worden in de plaats van den verdronkene.
Hij wendde daarom op nieuw de oogen naar het gewemel. Hier was de werkzaamheid verdubbeld, en men had geheel vergeten, dat het zondag was. Weldra ontdekte hij onder de overigen eene hooge, gebiedende gestalte, een hoofd grooter dan de anderen; alles wat men in den koster en psalmzanger gezien had, was volkomen afgelegd. Het begeerige visschershoofd stond daar in zijne soort te midden zijner onderhoorigen als een kleine afgod. De leeraar aanschouwde hem met een gevoel, dat naauw aan afschuw grensde. Dat deze man, die in de kerk aller krachtige voorganger bij het psalmgezang geweest was, nu ook het middelpunt en de hoofdman voor de overige bedrijvigheid van de gemeente en de gewigtige werkzaamheden der visschers-vloot was, scheen buiten twijfel. Het ruwe en vlugge tellen, het sorteren van den visch, het werken met netten, vischkorven, boothaken en alle mogelijke werktuigen - eene scherpe en ruwe stem, hoorbaar te midden van honderd andere - een goede voorraad van vloeken op de eigenaardige wijze der scheeren-bewoners voortgebragt - dit alles was ontmoedigend genoeg voor de hoop van den jeugdigen prediker om hulp voor degenen, die zich zoo stil en hopeloos verwijderd hadden.
De adjunct begon zijn eigen vast inkomen over te rekenen en bevond, dat eene tijdelijke verkwikking wel in zijne magt stond, maar een langdurig onderhoud? onmogelijk! Den predikant, voor wien hij werkzaam was, kende hij niet genoeg om persoonlijke hulp van hem te kunnen verwachten. Dat de hoofdgemeente zich de armen der tot haar behoorende buurt niet zoude aantrekken, wist hij bij ondervinding, en er was geen armenhuis in het gehucht zelf te bespeuren.
Met deze gedachten rigtte hij zijne schreden naar de plaats waar de moeder met hare acht kleinen van het tooneel was

{==435==} {>>pagina-aanduiding<<}
afgetreden. Hij wandelde stilzwijgend voort, sloop tusschen bouwland, dat hier eene soort van afgesloten tuin vormde, door, en hoorde weldra op eenigen afstand een zwak, maar welluidend spreken; het was als hoorde hij eene redevoering houden. Hij kwam onbemerkt nader. Hij hoorde moeder elin verscheidene van de uitdrukkingen herhalen, die hij zelf des voormiddags gebezigd had. Wat beteekent dit? dacht hij.
Zij zelve, op een hoogen steen gezeten, had om zich heen hare kleine vergadering op het gras liggen, en zij herhaalde de preek, die wel zij heden gehoord had, maar niet hare kinderen. Het kwam den luisterenden adjunct zelfs voor, dat hare woorden vloeijender stroomden dan de zijne gedaan hadden. Zij waren warmer, bevalliger, meer passend om te vermanen, meer ingerigt naar het begrip der hoorders. En de aandacht van de kleine vergadering was ook geheel onverdeeld. Zij sprak van een Vader, dien zij zouden wederzien: een Hemelschen Vader. ‘Laat ons nu blijde zijn’ - sprak zij, terwijl te gelijk een ingehouden tranenvloed losbrak en zich een weg baande op haar gelaat, dat tot blijdschap zoude opwekken. De kinderen snikten stil; niet overluid, niet onbetamelijk. Zij zaten zoo verre van het dorp verwijderd en door boomen omgeven, dat de drukte der gelukkigen hen niet kwetste. Nadat de moeder zich een weinig hersteld had, begon zij een liedje te zingen, niet ongelijk aan een wiegezang, en zeker door haar zelve gemaakt; want zij schilderde daarin hare bruidsvaart; hoe zij op vijftienjarigen leeftijd had bruiloft gevierd, en zij haalde vervolgens een nieuw vers aan voor elk volgend jaar, dat wil zeggen voor elk van hare kinderen. Ook jonas, den stouten ‘scheeren-bewoner’, schilderde zij in ieder vers van haar lied.
Deze geheele godsdienst-oefening kwam den adjunct als een avondzang voor. Hij kwam eindelijk uit zijne schuilplaats te voorschijn. De kinderen lieten eenen luiden vreugdekreet hooren: hij was reeds hun vriend geworden. Hij zette zich bij hen neder, en begon hunne zorgen met kleine sagen te verdrijven. Hij was zelf een man, die nog het beminnenswaardige beminde: hij was nog maar drie-en-twintig jaren.
Maar met de moeder sprak hij over een plan voor de toekomst. ‘Ik stel mijne eenige hoop, naast God, op mijne oudste

{==436==} {>>pagina-aanduiding<<}
dochter’ - zeide zij. - ‘Ofschoon slechts twaalf jaren oud, is lena een verstandig kind. Zij heeft eene goede dienst, zij zal hare jongere zusters ook wel aan iets helpen!’
Een kindermeisje? en die slechts bij een rentmeester dient? welke ondersteuning! dacht de adjunct. Het kwam bij hem op, om zelf naar Vernana̋s te gaan, om te zien of er niets voor hen bij mevrouw mannerskranz zoude kunnen gedaan worden. Evenwel werd hij afgeschrikt door de gedachte aan den slechten naam, dien de scheeren-bewoners op het vasteland hebben. Hij haalde nog eens het hoofd voor zijnen geest, dat hij dezen morgen achter de gordijn had zien te voorschijn komen, en peinsde, of hij daarvan op barmhartigheid hopen kon.
‘Ik vertrek nu spoedig weder’ - eindigde hij. - ‘De zon neigt ten ondergang, de avond valt. Maar ik zal u niet vergeten.’
‘Ach, dominé!’ - antwoordde moeder elin - ‘van avond zal het nog wel gaan. Versche wonden smarten niet. Maar morgen wordt het erger, en overmorgen nog erger. Had ik zijn lijk nog maar! Doch de zee is gulzig en de golven zijn vraatzuchtig.’
‘Gods Zoon zal u troost zenden.’
‘Eenmaal worden de tranen gedroogd’ - zeide zij, en de gevouwen handen ontsloten zich - ‘maar de smart blijft over in het hart, en kommer is de spijze der vaderloozen.’
Hij waagde het niet langer haar te antwoorden. Hij zag een donkeren, zwarten kring, en in het midden daarvan haar glinsterend oog. Zij scheen naauwelijks te bemerken, wat haar omgaf. Zij vervolgde:
‘De zeehond doet zich op het ijs hooren, zijn vader hoort hem en komt tot hem. De otter heeft een vriend, en de waterslang gaapt niet te vergeefs naar het zeegras. Zie, mijne kinderen hebben mij, - maar ik heb niets voor hen. Wanneer de ring-gier nedervalt, neemt hij den snoek in zijne klaauwen en brengt dien naar de naakte jongen. De kleine anna is naakt, sven is naakt, en matts heeft geene kleederen. Jacob en kersti! waar is uw ring-gier, die u snoek bezorgen zal? Ik zal u zeggen, waar de gier is. Hij heeft zijne klaauwen diep in een grooten, sterken visch geslagen, en deze heeft hem medegevoerd onder het water. O-i! o-i! ik zie hoe hij worstelt met vleugels en snavel - toch naar

{==437==} {>>pagina-aanduiding<<}
beneden - naar beneden - naar beneden moet hij - hij moet - en het werd hem daar zoo zwart - zoo zwart, daar beneden in de diepte!’
Aan het einde dezer woorden, die de ongelukkige uitsprak met geheel de uitdrukking van eene zienster, zonk zij zelve, overweldigd van afgrijzen, tegen den boomstam, waarbij zij zat. De kinderen zagen haar met starende, ontstelde blikken aan en zwegen van schrik.
Een oogenblik daarna stond zij op met opgeklaarde oogen, en als iemand, die scherp luistert.
‘Wat is dat? wat hoor ik?’ - riep zij uit. - ‘Jonas! dat is uw gewone liedje, dat ik hoor!’
De adjunct, die niets hoorde, hield dit voor waanzinnigheid. Zij zette zich bedaard op een steen neder, zag met strakken blik op het gras, zonder eigenlijk naar iets te zien, en scheen geen ander zintuig dan het gehoor te bezitten.
‘Hij is het! jonas!’ - riep zij nu en dan, als stuiptrekkend, uit.
De oudste knaap luisterde aandachtig, even als de moeder.
De adjunct hoorde niets.
‘Het komt uit het Noorden!’ - zeide de knaap.
‘Een mooi deuntje, dat ken ik!’ - riep zij een oogenblik daarna uit, sprong op, maar zette zich weêr neder, zwijgend als eene doode.
De adjunct stond verbaasd. Hij herinnerde zich, dat men natuurkinderen een buitengewoon fijn gehoor, zoowel als een scherp gezigt toeschrijft. Hij zag noordwaarts de zee in, maar een rots belette het vrije uitzigt. Hij vernam eindelijk ook eene soort van geluid, niet ongelijk aan dat van den liefelijken zomerwind.
‘Het nadert’ - zeide zij, en sprong op. Buiten zich zelve, hief zij haar kleinste kind in de hoogte, als om het aan het publiek ter aanschouwing te geven, kuste het, zette het weder op het gras en haastte zich naar het strand, van waar men een verrukkelijk uitzigt had over een zeeboezem, waarop de avondzon met haren vriendelijksten glans scheen. Ook de adjunct ging er heen. Op hetzelfde oogenblik draaide de voorsteven van eene boot, en toen weêr eene boot, en eindelijk nog eene boot om de rots in het Noorden; en de vrouw riep uit: ‘Zic, dat zijn de noordsche vischschuiten, die aankomen. Ziet

{==438==} {>>pagina-aanduiding<<}
gij jonas? hij, die daar aan het roer in de eerste boot zit, is het. Hij legt hier aan, dat zult gij zien. Ik wist wel, dat hij van de zuider-vischschuiten niet hield.’
Met vrolijke riemslagen schoten de aankomenden door het zeegras, en landden onder aanhoudend gezang.
Juist toen hij aan het einde zijner ‘barcarolle’ was, sprong een grof gebouwd man, het volkomen evenbeeld van den knaap, dien wij den ‘prater’ genoemd hebben, aan land. Het was een zeeman van de echte soort. Naauwelijks bemerkte hij elin, of zonder op de aanwezigheid van den adjunct te letten, nam hij haar op eens in en op de armen, en het scheelde weinig, of hij had haar in de hoogte gestoken, even als zij eenige oogenblikken van te voren met haar jongste kind gedaan had. Een mager, hoekig gelaat, met levendige, bijna overmoedige uitdrukking: een kale, in zonderlinge deuken verfrommelde hoed op één haar.
‘Nu zijn wij rijk, elin! hoor!’ - riep hij.
‘Wat hebt gij voor volk bij u, jonas?’
‘Vrienden en zeegasten te gelijk, die ik gehuurd heb om mijne booten hier heen te roeijen, en die weêr weg zullen varen naar -’
‘En gij verdronkt niet, zooals zij zeiden?’
‘Ik ben wel gezonken en heb mijne boot verloren, maar ik ben weêr boven gekomen, hoor, en brave menschen namen mij op in hunne sloep. Maar: heja, hopsasa, - dat komt hier niet te pas. Ik heb u nu maar te zeggen, dat ik heer en meester ben van deze drie booten, die allen geladen zijn. En nu zullen wij ons een huis bouwen in het dorp zoo groot, zoo groot, hooger dan dat van den ouden schelm -’
‘Van den koster,’ dacht de adjunct.
‘En nu zullen wij grootvader uit de gevangenis lossen!’ - riep de kleine prater.
‘Ja, zeker!’
‘Maar zeg eens, jonas!’ - merkte zijne vrouw nog bedenkelijk aan - ‘hoe zijt gij zoo rijk geworden?’
‘Ik ben een goede loods, weet je; in gansch Kalmarvik, en in heel Kalmarsund is er geen betere te vinden. Een buitenlandsch kapitein, een Engelschman, had zich ten noorden van de klippen gewaagd, tusschen Öland en de rotsen, en hij was onbekend met de banken. Zijn volk had mij opgenomen in

{==439==} {>>pagina-aanduiding<<}
hunne sloep, toen ik lag te zwemmen en tegen de golven te worstelen, en bragt mij op zijn schip; maar of het zoo zijn moest, na een paar kabels lengte gezeild te hebben stiet hij met het schip zoo hard op eene blinde klip, dat als jonas niet bij hem geweest was, dan - nu - wij werkten hard, den ganschen dag door - en toen ik al zijne averij hersteld had - het was een brave vent - toen gaf hij mij een hand vol Engelsch geld. Zoo veel heeft een loods nog nooit gekregen, maar, naast God, heeft een loods ook nooit gedaan, wat jonas dien nacht deed. Maar dewijl ik wist, dat niemand hier in de scheeren verstand van zulk geld heeft, voer ik naar Kalmar, naar den heer na̋f, en wisselde, en vertelde de geheele geschiedenis, en ik was in eens een groot man in de geheele stad. En toen kocht ik drie booten - hè, elin! - dat zal eene vischvangst worden! - en een hoop tuigagie, en schapenvleesch, en cognak, en goed brood. - Kom, jongens! aan land - hier in het groene gras zullen wij ons wat verfrisschen - zie je - dat is mijne vrouw, netjes en galant - drie jaren jonger dan jonas zelf - en hier zijn acht kleuters - zoo veel hebt gij er geen van allen, kameraden - zulke krijgt men niet op zee - en wilt gij mij over een jaar na dezen dag komen opzoeken, dan zult gij zien, dat ik een huis zal hebben, zoo groot als de lands-kanselarij - en dat is ook wel noodig als iemand eene zoo groote familie heeft, zegt vader nordenankar. Maar wie is die heer? Ah, onze nieuwe dominé, denk ik? Neem het een zeemeeuw niet kwalijk, mijnheer! ik had misschien beter gedaan te zwijgen, maar waarschijnlijk heeft onze waarde dominé dezen voormiddag voor al het volk gesproken, en denkelijk voor elin ook; daarom mogt ik ook wel de avondpreek houden, want iedereen krijgt zijne
beurt om te preken, zegt men in Kalmar.’
Op hetzelfde oogenblik draaide nog eene boot de rotspunt om.
‘Zie, daar komt mijne vierde!’ - riep jonas uit - ‘ze gaat een beetje langzaam, en is niet zoo flink als mijne drie andere: maar op deze heb ik mijn grootsten rijkdom.’
Moeder elin zag met groote oogen dien kant uit: zij meende, dat haar man nu rijk genoeg was. Ook de adjunct zag daarheen. De vlugge roeijers landden. Een meisje van elf of twaalf jaren sprong aan land.
‘Ja, elin! - zeide jonas - ‘wees nu niet verwonderd,

{==440==} {>>pagina-aanduiding<<}
dat ik lang weg was; want ik heb ons heel wat bezorgd, en niet weinig uitgerigt. Het laatst ben ik op Vernana̋s geweest, zoo als gij wel bemerkt; ik was daar vóór een paar uren en sprak met den heer. Ik bragt - onder ons gezegd - iemand daar terug, die op dien Engelschman, waarvan ik gesproken heb, eene buitenlandsche reis zoude maken, en die met de rest naar den grond zou gegaan zijn, zoo niet onze Heer en jonas bij de hand geweest waren. Nu kunt gij wel begrijpen, dat ik op Vernana̋s welkom was, al was ik ook duizendmaal een scheerenbewoner. Het aangezigt kreeg op eenmaal de natuurlijke kleur terug bij den aanblik van den geliefde, die als uit den afgrond des doods teruggekomen was; en nu weet gij, elin! dat de rijken meenen, dat zij ons nooit op eene andere wijze dankbaarheid bewijzen kunnen, dan met geld - daarom dus - en ik ben een strandbewoner - daarom dus nam ik het aan, en toen was het goed. Het was geene kleine som, die men mij gaf, zoo als gij zien zult. Daarop ging ik naar den rentmeester, om te zien hoe mijne kleine helena het maakte, en ik vond haar bij de wieg zitten zingen. Toen werd ik op mijne beurt ook blijde, ik kuste haar, en het kwam mij in het hoofd, dat ik ook mijn kind bij mij te huis hebben wilde. Ik sprak er over met den rentmeester, en ofschoon hij haar niet gaarne missen wilde, werden wij het ten slotte eens. En zoo nam ik mijne lena mede, en bragt haar naar mijne booten, en hier is zij nu, zoo als gij ziet. Uw naam heeft zij, moeder! en mettertijd wordt zij even schoon en galant als gij.’
Het schoone tooneel des wederziens - de vreugde der broeders en zusters - de nieuwe kleur, die bij de terugkomst in het vaderlijke huis op de bleeke wangen der bevallige helena sprak - de moederlijke trots bij den aanblik van zulk eenen rijkdom van kinderen, die zij nu allen konde spijzigen en kleeden - de vreugde van den jeugdigen leeraar - maar, 't is waar ook: deze gansche geschiedenis omvat niet meer dan den zondag, en die was nu geëindigd, want het ging naar zes uur en het feest liep ten einde. De vriendelijke, menschlievende adjunct nam afscheid, en vertrok weêr naar de hoofd-gemeente, naar den leeraar, wiens werk hij verrigt had.
Indien hier het verhaal niet eindigde, dan zoude er nog veel kunnen verhaald worden van hetgeen naderhand gebeurde.

{==441==} {>>pagina-aanduiding<<}
Dan zou er moeten vermeld worden, hoe de zieke kapelpredikant, wiens ongesteldheid tot de onverwachte preek van dezen dag aanleiding gaf, weldra stierf, en hoe de algemeen beminde adjunct zijn opvolger werd, eerst gedurende het jaar van gratie en naderhand als gewoon kapellaan.
Er ware ook te verhalen, hoe de magnaat-koster stierf, daags nadat het berigt uit Carlskrona aangekomen was, dat de aldaar in boeijen geslagen ‘grootvader’, gebukt onder arbeid en ouderdom, zijne dagen eindigde; en van zijne lossing, waarop zijn kleinzoon zoo aangedrongen had, kon dus geene sprake meer zijn, ook wanneer zulks volgens de wet mogelijk geweest ware. Verder diende beschreven te worden, hoe de flinke en vlugge jonas zijn nieuwe huis optimmerde, en weldra met raad en daad de voornaamste helper, vriend en aanvoerder bij de visscherij, zoowel als in andere aangelegenheden des levens, werd van al zijne buren. Eveneens diende geschilderd te worden hoe de nieuwe kapellaan door de kracht der godsdienst deze scheeren in een verblijf des vredes en der liefde herschiep; er diende verhaald te worden, hoe hij helena, toen zij den ouderdom van vijftien jaren bereikt had, als lidmaat der kerk bevestigde. Zij was elf of twaalf jaren jonger dan hij. Dat verschil was immers zoo groot niet?
Jaren kwamen en gingen, maar de kapellaan wilde nimmer zijne kleine gemeente verlaten. Hij had zich met al hare bewoners bevriend. Zelf van boeren-ouders, vond hij zijn geluk in den kring van een goed, verstandig en vlijtig boerenvolk, dat door zijne gebeden en herderlijke zorgen veredeld werd. Wanneer de leeraar in eene gemeente het eens is en raadpleegt met de besten en voornaamsten onder het volk - zoo als hier het geval was tusschen den kapellaan en zijn schoonvader, den vermogenden groot-visscher jonas - dan gaat het bijna altijd wèl. De scheerenbewoner, naar het uitzien niet zelden grof, ruw, mager en geducht, heeft in zijne talrijke kleine zeeboezems het genot van een aangenamen en liefelijken wind, die om zijne slapen speelt, en de zomer, door de zeeklippen als het ware ingesloten, vertoont er langer dan elders zijn vriendelijk lagchend gelaat.


{==442==} {>>pagina-aanduiding<<}

Een al te hoog bezoldigde dienaar.

Voed uw paard goed, maar laat het niet al te weelderig worden, of het gaat met u door, - zietdaar een regel, die niet alleen op viervoetige, maar ook op tweebeenige dienaren van toepassing is. Zelfs gaat hij door, al zijn die dienaren hertogen en maarschalken, gelijk Keizer napoleon III onlangs heeft moeten ondervinden. Z.M. is er namelijk zeer op gegesteld, dat wie hem dienen, goed worden bezoldigd (misschien wetende, dat zilveren ketenen sterk binden); doch wist hij hen niet met zulk eene geoefende hand te sturen, menigeen zou hem al te kras worden en het bit op de kiezen nemen.
Eenigermate was dit onlangs reeds het geval met den Maarschalk pélissier, Hertog van Malakoff, enz. enz. - Toen er eene wolke dreigde te komen tusschen Frankrijks oog en Engelands oog, wist Z.K.H. geen beter en trouwer dienaar en vertegenwoordiger naar dat land te zenden, dan dezen binnen kort zoo hoog verheven man. - Zeker had hij onder zijn nieuwen meester geen honger geleden: als Hertog heeft hij een salaris van 100,000 fr., als Maarschalk 40,000, - beide waardigheden hem geschonken sedert de Zouaven gedurende zijn commando den Malakoff wel hadden willen innemen, - verder als Senateur 30,000 fr. en als gezant 300,000 fr., behalve 100,000 fr. voor installatie-kosten. Bovendien trekt hij uit zijne eigene goederen (waarschijnlijk grootendeels aangetrouwd sedert de auréole des roems zijne grijze haren heeft verguld) een inkomen van 470,000 fr., en kan dus, de kleine emolumenten medegerekend, jaarlijks op een millioen francs rekenen.
Van zoo iemand was nu toch te verwachten, dat hij tot zelfs de kleine zwakheden zijns meesters zou ontzien, en niet aan ééne tafel eten met iemand gelijk de Hertog van aumale, wiens familie toch te laste gelegd wordt, regtmatige aanspraken te hebben op den troon, thans door Z.K.H. bezeten. Maar waarlijk, de tegenwoordige gezant in Londen heeft den overmoed tot zoo ver gedreven, - en wat het ergste is, toen de Keizer hem, door tusschenkomst van zijn factotum, den Graaf walewsky, het onbetamelijke hiervan

{==443==} {>>pagina-aanduiding<<}
onder het oog wilde brengen, zegt men, dat hij geantwoord heeft: ‘Zoo het u niet bevalt, roep mij dan maar terug.’
Zeer goed, edele Hertog, maar geef dan uwe inkomsten en eeretitels ook terug!

Rangorde der Europesche hoofdsteden.

Vooraf zij herinnerd, dat men de steden rangschikt even als de tinnen maatjes in het wijnhuis, naar de grootte van den inhoud. Men vraagt niet welke stad de schoonste, de rijkste, de deugdzaamste zij, maar telt de inwoners en rangschikt ze dan. Volgens dezen numerieken maatstaf dan treedt aan het hoofd harer Europesche zusters, en harer meerderheid zich wel bewust,
Londen, met 2,636,141 inwoners; maar als het waar is, dat de weelde in politiedienaren daar zoo hoog opgevoerd is, dat er in doorsnede een op de 14 in woners gerekend moet worden, dan zijn dus ongeveer 169,000 hiervan handhavers der orde, terwijl men zich daar beroemen kan op 20,000 erkende dieven en schurken en 80,000 publieke vrouwen, welke drie professies dus een aantal bezig houden grooter dan dat van Amsterdams inwoneren. - Niet zonder eenige spijt komt eerst in de tweede plaats
Parijs, met 1,178,262 inwoners. Daar zou het echter moeijelijk te bepalen zijn, hoeveel men voor de genoemde drie professies zou moeten afrekenen; zij zijn niet zoo scherp afgebakend, tout le monde en fait un peu. Men zegt, dat daar de politie (de geheime altijd uitgezonderd) minder talrijk is, dan te Londen. Nogtans is er in geval van nood steeds een behoorlijk leger bij de hand, welks aantal men liever niet bekend heeft, maar dat groot genoeg is, om het Chinesche rijk zonder slag of stoot te veroveren. - Verblijdend is overigens de snelle aanwas der bevolking: in de laatste 5 jaren is zij met 300,000 inwoners vermeerderd, grootendeels ouvriers, door de schitterende vooruitzigten en hooge loonen (dank zij de manoeuvres der vaderlijk zorgende regering) aangelokt. Als het zoo voortgaat, dan zal Parijs hare mededingster Londen ook in dit opzigt kunnen uitlagchen. - Op Parijs volgt, of men het weten wil of niet.

{==444==} {>>pagina-aanduiding<<}

Konstantinopel, met 786,990 inwoners. Het is echter gemakkelijk te bloeijen en toe te nemen, als men van heinde en ver slavinnen en vrouwen aanvoert, en het gansche rijk plundert alleen ten voordeele van de hoofdstad; en nog is het in die stad een bloei, die, alleen van verre beschouwd een schitterenden aanblik geeft, maar van nabij gezien wat smerig is. Dan
Weenen, met 473,957 inwoners, benevens 20,000 militairen en 85,500 bewoners der voorsteden, die thans bij de stad getrokken worden (zamen 579,457). Daar haalt men juist geene vreemde vrouwen en slavinnen henen, maar Italiaansche en andere priesters en Jezuïten. Nogtans zijn er 20,000 vrouwen meer dan mannen in de stad, terwijl het polygamische Konstantinopel nagenoeg een gelijk getal van beide seksen bezit. Op het punt van weelderigheid en ondeugendheid staat Weenen (het moderne capua) misschien boven op de lijst der Europesche steden. Het remedie is echter bij de hand: ongeveer 800 heelkundigen van allerlei rang, bijgestaan door bijna 1300 vroedvrouwen. De gevolgen blijven ook niet uit: in 1856 stierven in Weenen 19,337 zielen, of liever ligchamen, waaronder 7837 echte en 3228 onechte kinderen van beneden de 5 jaar, - het laatste artikel bedroeg dus juist een zesde der geheele sterfte! Hoe voordeelig het is de zetel eens keizers te zijn, ziet men uit de derde keizersstad,
Petersburg, dat waarlijk 532,241 inwoners had (en wel reeds in 1852, want men telt daar zoo dikwijls niet). Het meerendeel is echter dienstboden en lijfeigenen, die het handenwerk doen, en vreemdelingen, die den hoofdenarbeid verrigten.
Berlijn is tegenwoordig eene stad van 454,918 inwoners. Het is de rijkste stad aan politie-agenten (men zegt 1 op de 12 burgers) en aan publieke vrouwen (men gist 40 à 50,000). Zij heeft het thans zoo ver gebragt, dat zij hare mededingster
Napels, met 413,920 inwoners, heeft voorbijgestreefd, dank zij hare eigene vermeerdering aan de eene zijde, en de zorgzaamheid des konings der Beide Sicilieën aan de andere. De edele bourbon namelijk logeert zijne onderdanen gaarne in de gevangenissen, en maakt ook veel gebruik van het schavot als middel tegen overbevolking.
Alleen het meest constitutionele Engeland en het ergst monarchale Rusland hebben buiten de hoofdstad nog steden die Ncderlands hoofdstad overtreffen, en wel Engeland:

{==445==} {>>pagina-aanduiding<<}

Liverpool, met 375,955, en Rusland
Moscou, met 373,800 inwoners.
En nog heeft Engeland
Manchester met 303,385 en
Dublin met 258,361 bewoneren, hoewel het niet te ontkennen is, dat het eerste grootendeels door armzalige fabriekarbeiders en het laatste door Ieren bewoond wordt.
Eerst in de twaalfde plaats komt ons dierbaar
Amsterdam, regt verheugd over hare 255,520 inwoneren. Deze stad overtreft echter alle andere door het groot aantal harer bedeelden, hetzij omdat men daar het meest tot bedeelen bereid is, hetzij omdat men er het meest te bedeelen heeft. Zij is echter zoo beleefd hare 30,000 Joden mede te rekenen. Zeer lang zal het ook niet meer duren, dat zij de twaalfde plaats inneemt. Met Napels behoort zij onder de groote steden, die in de laatste jaren weinig zijn vooruitgegaan. Bovendien is zij nooit zeer beleefd geweest jegens stadhouders en koningen, en heeft altijd beter de private handelszaken, dan de stedelijke finantieën bestuurd. Eindelijk heeft men nog het Equivalent uitgevonden, wel wetende, dat het zeer lastig zou zijn als die stad op palen nog grooter moest worden.
Maar wat dubbelzinnig voordeel is het ook onder Europa's grootste steden te behooren. Mijnentwege mag Amsterdam de 20ste, ja de 100ste stad van Europa worden, als het maar de anderen mogt overtreffen in degelijkheid, zedelijkheid en bedaarden burgerzin!

Ook onder de bedeelden!

Wanneer bij ons een huisvader f 6 in de week verdient, dan zou hij het schande rekenen, als hij zich bij de Diaconie aangaf, om ook onder de bedeelden gesteld te worden. Geheel anders schijnt een Fransch dichter hierover te denken, en wel a. de lamartine, die eenmaal aan het hoofd van Frankrijk heeft gestaan, gelijk hij nog aan het hoofd der dichteren staat.
Hij heeft meer dan f 6 per week om aan vrouw en kinderen den mond open te houden: de dagbladen, die onbeschaamde verklikkers van publieke geheimen, verzekeren ons, dat hij het volgende bezit: een landgoed te Milly, dat bij verkoop

{==446==} {>>pagina-aanduiding<<}
14 à 15 maal honderd duizend francs zou kunnen opbrengen, benevens nog 500,000 fr. te goed uit de opbrengst van zijne Entretiens Littéraires (zamen dus 2 millioen); verder als jaarlijksch inkomen eene lijfrente van 21,000 fr., hem door den Sultan geschonken (die mild kan wezen, zoolang er Grieksche bankiers zijn, die hem tegen fabelachtige renten willen voorschieten); de opbrengst van een tweede landgoed te Monceaux, ad 6000 fr.; een inkomen zijner vrouw van 10,000 fr., behalve eindelijk hetgeen hij nog met zijne dichterlijke pen kan verdienen, en dat op 13,000 fr. per jaar wordt geschat.
Nogtans heeft hij het in deze zorgvolle tijden niet kunnen bolwerken; de aardappelen zijn zoo duur en het is hem zeker ook niet meêgeloopen. In allen gevalle, zoo ver was het met hem gekomen dat de beide eerstgenoemde bezittingen aan pandjes en hypotheken weggingen, en hem niet anders dan de genoemde jaarlijksche inkomsten om van te leven overschoten. Wat kon hij in dezen uitersten nood anders doen dan de hand uitstrekken om te bedelen? Dus gaf hij zich wel niet aan bij de Diaconie, maar riep toch de hulp der publieke weldadigheid in, - tot groote ergernis der Franschen, en tot niet geringe verveling van het buitenland, dat telkens in de dagbladen lezen moest, hoe slecht het met de lamartine-inschrijving vlotten wou. Men weet dan ook in Frankrijk niet, wat men van deze treurige zaak zeggen moet; het is zeker onaangenaam voor het nationale gevoel, om den man in verlegenheid te laten, die in 1848 het vaderland voor veel kwaad heeft behoed; maar het is toch ook wat lastig hem telkens te helpen bij die herhaalde finantiële ongesteldheden, die hem even dikwijls overkomen, als een Zaanlander of Zeeuw de koorts. Men wijt de geheele zaak dan ook maar aan zijne vrienden, en merkt teregt aan, dat die Fetishaanbidders beter gedaan hadden, hem wat te helpen cijferen en orde houden, dan door hunne overdreven liefde hem zelven en geheel Frankrijk aan de kaak te stellen. Zeker is het, dat men zich weinig heeft gehaast, om groote cijfers op de inteekenlijst te stellen, al was het ook, dat de fijne hand der Keizerin hare keizerlijke aalmoes daar bovenaan had genotificeerd.
Onlangs verontwaardigde een Journalist er zich over, dat men in Italië voor de orsini-inschrijving zooveel millioenen opbragt, als naauwelijks de Franschen honderdduizenden voor de

{==447==} {>>pagina-aanduiding<<}
lamartine-dito wilden geven. Maar men moet niet vergeten, dat politieke hartstogt sterker werkt, dan politieke liefde. En bovendien, met orsini zal men er met ééne keer toch wel afwezen, doch lamartine komt bijna elken winter onder de bedeelden.

Een Duitsch blad over Hollandsche literatuur.

Het ‘Magazin für die Literatur des Auslandes’ geeft de volgende statistieke opgaven over onze intellectuële producten, die waarlijk zeer naauwkeurig zijn.
In de 9 jaren van 1848-56 kwamen in Holland (zoo noemen zij nu eenmaal ons land) dooréén jaarlijks 1799 gedrukte werken uit. De Duitscher merkt hierbij aan, dat de schrijffurie bij ons dus nog erger woedt, dan in Duitschland; en teregt, want hoezeer het moeijelijk is het juiste aantal van groote en kleine werken op te geven, die per jaar in de Duitsche staten verschijnen, zoo meen ik dat op omstreeks 8000 te kunnen schatten (uitgezonderd de 1500 (?) dagbladen en tijdschriften), en dat op eene bevolking van 40 millioen, dus ruim 10 maal meer dan de onze. In 1856, zoo zegt hetzelfde blad, bedroeg het aantal nieuwe werken in de Nederlanden 1859, waaronder 349 theologische, 265 philologische, enz., - en het schijnt aan het Duitsche hart goed te doen, dat Holland maar 17 philosophische schriften opleverde. Nu, dit is beter dan de overmatige productiviteit der Duitschers op dat veld.
Verder wordt daar aan het Duitsche publiek medegedeeld, dat in ons land 900 boekhandelaars en uitgevers zijn, terwijl het verklaart, dat gansch Duitschland er niet meer heeft. - Men heeft in onzen statistischen tijd den mond vol van sprekende cijfers. - Misschien zeggen die cijfers dan wel aan de Duitschers, dat ons land in geestelijke ontwikkeling het hoogste staat; - ons geven ze de verklaring, waarom hier eene letterkundige onderneming op groote schaal bijna onmogelijk is en de boekhandel zoo weinig te beduiden heeft.
Wij lijden hier onder het systeem van verbrokkeling, vooral gevaarlijk in een tijd, die niet anders wil, dan monopolie.

Toiletkunsten aan dieren.

De Amsterdamsche Courant deelt eene aardige bijzonderheid mede uit Engeland.
Het is bekend, dat in dat industriëele land de landbouw per fas et nefas, coute qu'il coute, bevorderd en verbeterd moet worden. Natuurlijk neemt men daartoe de middelen, die aan de mode zijn, te baat, associaties van allerlei aard, proeven van allerlei uitslag en tentoonstellingen van allerlei dimensies; en even natuurlijk valt men hierbij in overdrijving, gelijk groote en kleine kinderen altijd doen, als hunne sympathie voor iets nog frisch is. Het zijn vooral de landbouwkundige

{==448==} {>>pagina-aanduiding<<}
tentoonstellingen, die eene ware manie zijn geworden. Geen graafschap of het heeft jaarlijks of meer zulk een feest, geen artikel of dier tot dit vak behoorende, of het moet mededoen en medeofferen aan de groote verbeteringfurie, vooral de kippen en de koeijen, voor wie steeds vreemder vormen, en steeds doller prijzen worden geëischt.
Het natuurlijke gevolg van overdrijving, het belagchelijke, is niet uitgebleven. ‘Op de laatste tentoonstelling der Ayshire landbouwmaatschappij in Schotland [zoo verhaalt ons de “Amsterdammer”] was de aandacht vooral gevestigd op het inlandsche ras, even als in het Westen van Engeland het Devonsche of in het Noorden het Durhamsche ras de belangstelling zou trekken. In de klasse der tweejarige Ayshire-stieren was zekere Heer paton zoo gelukkig den eersten en den derden prijs te behalen; de beoordeelaars vonden niets, dat tot afafkeuring strekken kon. Tot zoo ver had de Heer paton zijn spel gewonnen; maar de groote prijswinner had de onvoorzigtigheid zijne bekroonde stieren te verkoopen, en dat wel den eersten prijs-stier met een paar valsche hoorns, door een gutta-percha-band netjes aangehecht, waarover het haar zeer zorgvuldig gekamd was. Hetzelfde ongelukkige beest was achter den schouder geprikt en er was lucht ingepompt, ten einde eene kleine holte of inzakking op te vullen. De 3e prijs-stier had dezelfde operatie ondergaan, als ook een andere stier, allen aan denzelfden waardigen eigenaar toebehoorende. - Voor de regtbank gedagvaard, is de Heer paton niet verschenen, maar zijn advokaat heeft een brief geschreven, waarin hij de feiten erkent en de geheele zaak als eene zeer mooije grap voorstelt. Men wil nu ook op het spoor zijn van eene andere bedriegerij, die te Glasgow zou gebeurd zijn, en waar men aan een stier een gedeelte van de huid aan den nek heeft weggesneden en weder digtgenaaid, alleen om aan den kop een fraaijer aanzien te geven, enz. enz.’
Men zou beter doen, dunkt mij, zulke belagchelijke zaken maar niet geregtelijk te onderzoeken, want het zou niet minder bespottelijk zijn, als men alle dergelijke kunsten, geschilderde kippen, vergroote en verkleinde koehoorns, aangenaaide staarten, aangeplakte veêren, opgevulde plekken en wie weet wat nog meer, op het spoor kwam. Het zou ook zeer te bezien staan of men uit het oogpunt van regt beschouwd, iemand beletten kan naar zulk eene tentoonstelling een dier te zenden, waaraan hij dezelfde kunsten heeft verrigt, die kapper en modiste doen aan de schoone, die op een bal gaat.
En uit het oogpunt der billijkheid beschouwd, waarom mogen de menschen valsche lokken, kuiven, snorren, tanden, oogen, enz. op- of inzetten, holtes of bulten door watten of mechaniek opvullen of dissimuleren, en allerlei toiletkunsten te baat nemen; - terwijl een fatsoenlijke stier dit niet zou mogen doen, als hij ook in het publiek moet verschijnen, en even als de mensch, zijne waarde daardoor aanmerkelijk kan vermeerderen?


{==449==} {>>pagina-aanduiding<<}

Mengelwerk.

Eene spruit uit den stam der Van Haren's op vreemden bodem verplant.

Het ontegenzeggelijk cosmopolitische tijdschrift, dat zich zoo eigenaardig Revue des deux Mondes noemt, leverde in het 1e Junij-Nommer een stukje op, dat ook de aandacht der Hollanders wel waard is. Het is getiteld: ‘Mirabeau et Mme de nehra’, door Mr. louis de loménie; doch ik wil wel erkennen, dat de hulp van de ‘Algemeene Konst- en Letterbode’ noodig was om mijne aandacht er op te bepalen. Niet zoo aanstonds kwam mij voor den geest, dat die de nehra eene Hollandsche schoone was, en ik sloeg het tot nader order over, in de meening, dat het eene psychologische studie was over de particuliere, ja de harts-aangelegenheden van den beroemden Franschen redenaar, die, hoe belangrijk ook, dit toch in de eerste plaats voor de lezers van dat volk zou zijn. Het artikeltje echter in genoemd tijdschrift deed mij de oogen opengaan, en ik las een document, wat ik meende ook voor de mededeeling in een Hollandsch tijdschrift niet ongeschikt te zijn. Want daarin worden niet alleen mededeelingen gedaan aangaande dat wondervolle genie, zoo moeijelijk te begrijpen, door eene vrouw, die met vrouwelijken, dat is fijnen blik in de binnenkameren zijns harten heeft geschouwd, maar die vrouw zelve die spreekt, heeft een hart, dat ruime stof voor eene karakterstudie oplevert. Zij staat daar, nederige verschijning naast den wijdberoemden man, als eene veldlelie naast den populier, als een karakter dat zijne punten van tegenstelling, maar ook van vergelijking biedt, dikwijls gelijk aan haren vriend in het excentrieke, maar au bout du compte boven hem in het morele. En het is eene eigenaardige gewaarwording, de lelie die zich verschuilt, toch eigenlijk boven den trotschen populier te zien uitblinken. Vooral als die bloem eene oorspronkelijk Nederlandsche is.
Die Mme de nehra toch is geene andere dan eene dochter -
{==450==} {>>pagina-aanduiding<<}
eene onwettige helaas! - van een der beide broeders van haren, dat ridderlijke, dichterlijke tweetal, waarop ons land in vele opzigten trotsch kan zijn, al is het ook, dat het vuur huns geestes hunne edele ziel wel eens aan het dwalen heeft gebragt. De omstandigheden, waaronder zij met mirabeau in kennis kwam, en de belangrijke geschiedenis van deze betrekking verhaalt zij zelve in een paar geschreven berigten, die ons hier door een Franschman worden medegedeeld. Daarmede gaan uitstekend fijne opmerkingen over mirabeau zelven gepaard. Zij spreekt slechts een paar malen ter loops van hare eigen familie en haar vaderland, maar zij is een merkwaardig beeld eener Hollandsche vrouw in Franschen kring en onder Fransche zeden verplaatst. - Van hare levensgeschiedenis kunnen wij niet anders hierbij voegen, dan hetgeen ook in de ‘K. en L.bode’ wordt herinnerd, dat zij hare laatste levensjaren te Amsterdam doorbragt, en aldaar op het Deutzenhofje, in 1818, overleed. De Heer de loménie heeft van haar het volgende mede te deelen.

In Frankrijk kent men algemeen de betrekking van mirabeau tot de Marquise de monnier, die door de ‘Lettres à Sophie’ ter kennisse van het publiek gebragt is. En toch is deze episode uit het woelige en vreemde leven des grooten redenaars verre van de schoonste of meest poëtische te wezen, zelfs op dit vrij dubbelzinnige terrein. Want ondanks de pogingen van roman- en zelfs historieschrijvers om die te poëtiseren en te dramatiseren, levert die betrekking weinig op, dat zich boven het dagelijksche leven verheft. Zelfs heeft de Heer lucas de montigny (mirabeau's natuurlijke zoon), wiens eerbiedige naauwgezetheid in het verzamelen van documenten tot de levensbeschrijving van zijn vader bekend is, veel achterwege gehouden, dat nog minder gunstige denkbeelden van deze vrouw zou doen opvatten. Thans, na den dood des achtingwaardigen mans mag ik dit openlijk zeggen.
Doch toen ik bij den Heer de montigny bezig was de brieven van sophie te lezen, die hij nog in bewaring had, heb ik een paar stukken gevonden, die mij vrij wat meer belang inboezemden. Deze zijn afkomstig van eene andere vrouw, die ook haren eigenaardigen invloed heeft geoefend op

{==451==} {>>pagina-aanduiding<<}
het leven van mirabeau, wel minder in het oog vallende en minder opspraak gevende (en dus minder bekend bij het publiek); maar zeker zoo heilzaam voor den onstuimigen volksleider, als men onder de gegeven omstandigheden kon verwachten. Deze betrekking scheen mij wel de aandacht van het publiek waardig, als een tegenhanger van de eerstgenoemde, die meer romanesk en onstuimig, maar ook minder degelijk en zuiver was.
Uit den mond des Heeren de montigny zelven heb ik het volgende oordeel over haar en deze twee stukken mogen vernemen. Hij liet mij eens uit zijn rijken voorraad van allerhande souvenirs, die maar eenigzins op den beroemden redenaar betrekking hadden, een miniatuurportretje zien van eene beeldschoone vrouw, die mij niet ouder dan 18 of 20 jaar toescheen, en wier gelaat zoowel van veel geest, als van fijn gevoel en zachtaardigheid getuigde. Ik vroeg hem naar den naam van deze bevallige persoon, waarop hij mij antwoordde:
‘Dat is Mme de nerah. Van al de vrouwen, die mirabeau hebben bemind en die hij heeft bemind, heeft zij ongetwijfeld de meest onbegrensde genegenheid voor hem gehad; zij was wees en ongehuwd, en heeft zich aan hem verbonden zonder dat zij eenige vroegere verbindtenis behoefde te schenden. Gedurende meer dan vijf jaren leefde zij slechts voor hem, en alle vrienden van mirabeau, die hare zelfopofferende liefde zagen, hebben met achting en eerbied van haar gesproken. Eerst nadat de ongeneselijke wuftheid van mirabeau onophoudelijk hare fierheid gekwetst had, heeft zij zich eindelijk van hem verwijderd; maar hare liefde voor hem is altijd onveranderd gebleven, ofschoon zij hem zeer lang overleefd heeft. Hoewel ik haar eigen zoon niet was, was zij van mijne vroegste jeugd af voor mij eene ware moeder, en hare nagedachtenis zal mij altijd dierbaar zijn. Zij heeft over hare betrekking tot mirabeau twee berigten geschreven, waarvan ik in mijn werk over mirabeau slechts korte uittreksels gegeven heb. Ik kon niet besluiten om ze in hun geheel mede te deelen, daar de indruk dien men van haar verhaal ontvangt, mij toescheen meer ten gunste van haar dan van mirabeau zelven te stemmen. Zij zijn echter belangrijk genoeg, om aan het publiek medegedeeld te

{==452==} {>>pagina-aanduiding<<}
worden, en zoo gij u er mede belasten wilt, wil ik u die stukken gaarne afstaan.’
Na den dood des Heeren de montigny zijn mij die stukken door zijn zoon ter hand gesteld, en thans deel ik ze hier aan het publiek mede. Het kwam mij het best voor, om ze eenvoudig weder te geven zooals zij zijn, zonder opsiering of omslagtige uitwerking; alleen laat ik enkele bijzonderheden, die ik van den Heer de montigny en van elders heb vernomen, voorafgaan.
Henriëtte-amelie, gewoonlijk slechts bekend onder den naam van Mme de nerah, was de natuurlijke dochter van onno zvier (zwier) van haren, die op letterkundig, zoowel als staatkundig terrein onder de beroemde mannen der vorige eeuw in de Nederlanden genoemd wordt. Nadat hij eene belangrijke rol in de politiek had gespeeld, oogstte hij vooral roem in door een vrij uitgebreid episch gedicht in 24 zangen, ‘de Geuzen’ getiteld (een scheldnaam, dien de bevrijders der Nederlanden als een eernaam hadden aangenomen), waarin hij met het vuur der vaderlandsliefde de helden bezingt, die zijn vaderland van het juk der Spanjaarden hadden bevrijd (*). Henriëtte was niet ouder dan 14 jaar toen zij haren vader (oom) verloor, die, naar het weinige te oordeelen, dat zij zelve van hem zegt (zie hieronder bl. 456), haar tot aan zijn dood met veel zorg schijnt opgevoed te hebben; maar daar hij andere kinderen uit wettigen echt had, kon hij haar niet meer dan eene kleine lijfrente nalaten. Daar zij dus het regt niet had, om den naam haars vaders te dragen, noemde zij zich de nerah (†), anagram van haren, en werd ten gevolge van mij onbekende bijzonderheden naar Frankrijk gezonden en als pensionnaire libre in een meisjesklooster te

{==453==} {>>pagina-aanduiding<<}
Parijs geplaatst. Daar leerde zij mirabeau kennen in het begin van het jaar 1784. Zij was toen nog geen 19 jaar oud (den 15den Mei 1765 was zij geboren), en naar het straks genoemde portret te oordeelen, dat van dezen tijd moet wezen, was zij uitstekend schoon, frisch en bevallig. - Zelfs étienne dumont, anders een zeer streng beoordeelaar van mirabeau's levenswijze en betrekkingen, heeft voor deze belangwekkende vrouw woorden van bewondering en verschooning. Hij zegt in zijne ‘Souvenirs sur mirabeau’ van haar: ‘Zij was schoon, van jeugdigen leeftijd, en in de hoogste mate fatsoenlijk en bevallig; zij scheen voor al wat goed is geboren, en men kon haar hare liefde niet ten kwade duiden. Allen die haar gekend hebben, hebben het mirabeau nooit kunnen vergeven, dat hij haar opgeofferd heeft aan eene furie, die de onbeschaamdheid der ondeugd had, en met hare liederlijkheid te koop liep.’ - Ook mirabeau zelf heeft niet anders dan den uitbundigsten lof voor zijne ‘schoone, lieve, zachte vriendin’, met hare ‘engelachtige trekken’, en erkent volmondig, dat zij boven hem stond door haar liefderijk hart, fijn gevoel en uitstekende goedheid. Hierin had hij maar al te zeer gelijk!
Nogtans, ofschoon alle berigten eenstemmig haar voorstellen als iemand, wier karakter volkomen overeenkwam met de uitdrukking van eerbaarheid, zedigheid en fijngevoeligheid, die ons reeds in haar portret treft, waar zij inderdaad engelachtige trekken heeft, - ontveins ik mij niet, dat hetgeen men straks van haar lezen zal, dikwijls eene zekere ligtzinnigheid verraadt, die weinig overeenkomt met het oordeel, dat men zich naar alle die getuigenissen van haar vormen zou. Ik bedoel vooral den wat al te verschoonenden toon waarin zij over de uitspattingen van mirabeau spreekt, althans zoolang het haar toeschijnt, dat zijn hart hieraan eigenlijk nog geen deel heeft. Men kan dit echter eenigermate tot haar voordeel verklaren, in zooverre het een bewijs is, dat hare gehechtheid voor dat wezen, die door zijnen geest zoo hoog, maar door zijne hartstogten zoo laag stond, zich vooral gevestigd had op het edelste dat er in hem was. Het is ook duidelijk dat, gelijk zij zelve verklaart, zij nooit voor hem dat hartstogtelijke gevoel heeft gehad, dat de Franschen amour noemen, en nagenoeg met het Hollandsche verliefdheid overeenkomt. Haar gevoel voor hem is een mengsel van bewondering, genegenheid en

{==454==} {>>pagina-aanduiding<<}
medelijden, zooals, naar het mij toeschijnt, niet in eene alledaagsche ziel kan plaats vinden. En bovendien, om Mme de nerah juist te waarderen, moet men in hare uitdrukkingen en in hare wijze van sommige pligtverzuimen op te vatten, vooral niet uit het oog verliezen den invloed van hare maatschappelijke positie en haren tijd. Voorwaar, niet zonder groot nadeel kan eene rijk begaafde vrouw van hare vroegste jeugd af aan haar zelve worden overgelaten, zonder heul en steun, zonder anderen zedemeester dan mirabeau, en levende in de atmospheer der 18e eeuw. Zoo men zich over iets verwonderen moet, dan is het misschien slechts hierover, dat deze jonge vrouw nog al dat goede, degelijke en fijne gevoel behoudt, dat men onmogelijk onder den somtijds ligtzinnigen vorm harer bekentenissen kan miskennen.
De twee berigten, die Mme de nerah over hare betrekking tot mirabeau geschreven heeft, zijn op verschillende tijden opgesteld. Het eerste schreef zij in Mei 1791, kort na den dood van mirabeau, terwijl zij zelve niet ouder was dan 28 jaar. Wij laten het hier volgen, alleen met weglating van enkele bijzonderheden, die voor den lezer van geen belang zijn.
‘In het begin van 1784 ontving Mr. de mirabeau, dien ik toen nog niet kende, een brief van eene oude vriendin, die hij sedert 15 jaren niet gezien had, met de uitnoodiging tot een bezoek op haar landgoed. Mirabeau, met zijn vurig gestel, roept zich dadelijk aangename herinneringen in het geheugen terug, antwoordt met verrukking, en na een paar brieven van weêrszijde geschreven, ijlt hij heen, op het oogenblik dat zijne tegenwoordigheid te Parijs noodig was, en gaat zich eene maand tête à tête opsluiten met de Marquise de saint-o. - Ik kende haar sedert eenige jaren, en had het geluk gehad haar eene belangrijke dienst te bewijzen; toen zij dus later besloot haren vriend naar Parijs te volgen, begreep zij dat ik de meest geschikte persoon zou zijn om haar te ontvangen en, zoo noodig, het misnoegen van haren man over haar vertrek te doen bedaren.’

‘Op een goeden morgen kwam zij bij mij, terwijl ik toevallig niet te huis was. Zij nam eenvoudig bezit van mijne kamer, waar ik haar bij mijne terugkomst tot mijne

{==455==} {>>pagina-aanduiding<<}
groote verwondering vond. Ik zou nog maar weinige dagen in de Petites-Orphelines blijven, daar er reeds aanstalten getroffen waren voor mijn vertrek naar het klooster “de la Conception”, en het was mij volstrekt onmogelijk, om Mme de saint-o. met kamenier en knecht te huisvesten, in een klooster, waar na negen ure geen man meer wezen mogt. Mirabeau had haar niet tot bij mij vergezeld, hij had zich vooraf willen kleeden alvorens aan mij te worden voorgesteld, en dus schreef zij hem een briefje, om hem te melden dat ik haar niet had kunnen ontvangen. Ik geloof, dat mijne weigering, hoe beleefd ook voorgedragen, haar zeer ontstemd had, en mirabeau zelf heeft mij later verhaald, dat hij er ontzettend driftig over geworden was. Het eerste gevoel dus, dat ik bij hem opgewekt heb, was dat van toorn.’

‘Dienzelfden namiddag zag ik hem voor het eerst. Zijn gelaat stond mij onuitsprekelijk tegen (*) en deed mij als terugschrikken. - Later heb ik opgemerkt, dat ik niet de eenige geweest ben, die geheel en al aan zijn gelaat gewend werd. Zijne trekken hadden zekere overeenkomst met de eigenaardige wending zijns geestes; bovendien had hij eene levendige uitdrukking in het gelaat, een schoonen mond en een bevalligen glimlach.’

‘Wij hadden lang te twisten; hij gebruikte al zijne overredingskracht om mij over te halen; maar ik kon zijne vriendin niet logeren, en al wat hij van mij gedaan kon krijgen was, dat ik bij haar zou blijven op de kamers, die zij huren zou, tot de aankomst van haren man, wien ik, ik weet niet meer wat, schreef, dat hij te Parijs bij ons zou komen en zijne vrouw niet terugroepen.’

‘Mirabeau bragt gewoonlijk den dag bij ons door, en was zeer onderhoudend. Wij praatten niet altijd over koetjes en kalfjes, maar het gesprek liep dikwijls over meer ernstige onderwerpen, hoewel hij daarbij een weinig tot ons moest afdalen. Zijne denkbeelden echter kwamen meest met de mijne overeen, en ik luisterde zeer gaarne naar hem; hij sprak als het ware uit wat ik dacht, en wat ik gezegd zou hebben, als ik mijne denkbeelden even

{==456==} {>>pagina-aanduiding<<}
gemakkelijk had kunnen uitdrukken. Ook spraken wij wel eens over een groot man, die mij veel goeds gedaan had (*), en wanneer de gedachte aan zijn verlies mij de tranen uit de oogen perste, deelde mirabeau, die hem ook zeer goed gekend had, in mijne droefheid. - Naarmate echter mirabeau vriendelijker tegen mij werd, begon Mme de saint-o. koeler te worden. Hij had mij nog in de verte geene betuiging van liefde gedaan, en daar zou ik mij ook vreeselijk aan geërgerd hebben. Zijne betrekking tot mijne vriendin deed mij alle aanspraak op zijn hart als eene misdaad beschouwen. Ik heb vele gebreken, maar het scheen mij altijd eene wreedheid toe, om uit ijdelheid aan eene andere vrouw haren minnaar te ontrooven. Deze soort van coquetterie houd ik voor de meest verachtelijke. Ook ik heb mijne hartstogten, ik weet wat jaloerschheid is, - het is de ergste kwelling, die ik ken, erger dan de dood. De minnaar mijner vriendin was dus iets heiligs voor mij, hij was mijn broeder, mijn vriend; elk ander gevoel stond bij mij gelijk met heiligschennis. Hetgeen ik hier zeg is zoo waar, dat, nadat hij de betrekking met Mme de saint-o. afgebroken had, ik niets anders voor hem kon gevoelen, hoe hartstogtelijk zijne liefde jegens mij ook altijd geweest is. Later werd dat gevoel wel van teederder aard, en hij ging mij boven alle andere mannen, maar nooit was ik in den eigenlijken zin des woords verliefd op hem. Dit maakt dan ook mijne getuigenis aangaande de uitstekende eigenschappen van zijn hart minder verdacht.’

‘Aanvankelijk was ik over de koelheid van Mme de saint-o. zeer verwonderd, en eindelijk besloot ik, zonder in eenige verklaring te treden, om haar huis, waar ik zag dat ik niet welkom meer was, te verlaten, onder voorwendsel dat ik door de verandering van klooster hiertoe gedwongen was. Slechts zelden zag ik haar later weder, en eindelijk in het geheel niet meer, toen zij

{==457==} {>>pagina-aanduiding<<}
mirabeau en mij allerlei onaangenaamheden aandeed. Mirabeau was te edel en te fijngevoelig, om zich hierover te willen wreken; want zijne wuftheid kwam meer voort uit overmaat van hartstogtelijkheid dan uit gebrek aan gevoel.’

‘In dien tijd was mirabeau bezig eene memorie in het licht te geven in antwoord op een geschrift, dat de advocaten zijner vrouw (*) in grooten getale aan zijne regters en anderen hadden rondgedeeld. Deze memorie, met waardigheid en gematigdheid gesteld, moest grooten opgang maken; maar de Grootzegelbewaarder, die het geschrift zijner tegenstanders toegelaten had, verbood het zijne, liet alle exemplaren aanhouden en toonde dus eene lakenswaardige partijdigheid. Mirabeau werd woedend en ging dadelijk Mr. de miromesnil opzoeken. Hun gesprek is bekend: mirabeau vond goed het voor de memorie te plaatsen, die men had willen vernietigen. Gedurende drie maanden zag ik hem toen alle dagen; hij bragt somtijds wel vier of vijf uren aan mijn tralievenster door, met verlies van veel kostbaren tijd. “Beste vriendin,” zeide hij mij, toen hij van den Grootzegelbewaarder terugkwam, “ik ga morgen op reis; als gij van mij houdt, dan gaat gij mede. Gij hebt mij wel eens gezegd, dat gij meendet, dat eene zuster uwer moeder u iets nagelaten had, thans kunt gij dat gaan onderzoeken. Ik voor mij kan niet meer buiten u, mijn lot is voor altijd aan het uwe verbonden; bedenk u thans of gij dit wilt in willigen aan een ongelukkigen en vervolgden vriend, die er u zijn geheele leven dankbaar voor zijn zal.” Dit plan kwam mij inderdaad dol voor, gelijk ik hem ook zeide; maar hij drong mij zoo sterk, dat zijn aandrang mijn tegenzin overwon. Ik ging mede en heb hierover ook nooit berouw gehad. Aan het eind van deze reis kreeg onze betrekking
eerst een teederder karakter. Ik begon in te zien hoe zeer mijne standvastige weigering om mij aan hem

{==458==} {>>pagina-aanduiding<<}
te verbinden, hem ongelukkig maakte; ik meende te mogen gelooven, dat ik de vrouw was die hem paste; ik hoopte somtijds de uitspattingen zijner al te levendige verbeelding te zullen matigen; maar wat vooral mijn besluit bepaalde, was zijn ongeluk. In dien tijd was alles tegen hem: ouders, vrienden, geld - alles begaf hem; ik alleen bleef hem bij, en ik wilde hem alles zijn. Ik deed dus afstand van alles wat onze betrekking in den weg zou staan; ik offerde voor hem een rustig leven op, om in de gevaren te deelen, die aan zijn woelig leven verbonden waren. Ik nam toen het plegtige besluit om slechts voor hem te leven, hem overal te volgen, alles te trotseren, om hem van dienst te zijn in lief of leed. De vrienden van mirabeau mogen beslissen, of ik hieraan getrouw ben geweest.’

‘Onze reis was zeer aangenaam: wij gingen eerst naar Brussel, van daar naar Maastricht, waar wij eindelijk een drukker voor de memorie vonden (*), en ondanks vele moeijelijkheden ten gevolge van mirabeau's geldelijke ongelegenheid, keerden wij als zegevierende naar Frankrijk terug. Wij hadden de exemplaren even buiten Parijs bij eene bloedverwante van mirabeau achtergelaten, waar ook ons rijtuig bleef, en wij kwamen in een fiacre de stad binnen, oogenschijnlijk zonder bagage. Hij had mij stellig verboden een enkel exemplaar bij mij te houden, daar men ons streng in 't oog hield. Toen wij echter binnen de stad waren, zeide hij: “Hemel! wat spijt het mij u niet te hebben laten begaan, wij zouden minstens een dozijn exemplaren hebben kunnen binnensmokkelen, en wie weet wanneer ik nu het pak binnen zal kunnen krijgen, terwijl het hoog tijd wordt het boek te verspreiden.” - “Treur niet” - zeide ik - “op dit oogenblik zijn er twee honderd binnen Parijs.” - “Hoe dan?” - riep hij uit - ”hoe, en door welk toovermiddel?” - “Hoe!” - zeide ik - “bij mij, naast mij, in de banken en kussens van den fiacre. Ik wilde u niet ongerust maken, noch u tegenspreken; maar terwijl gij met onze

{==459==} {>>pagina-aanduiding<<}
goede dame zat te praten, was ik druk bezig alles in het rijtuig te pakken. Ik heb de dochters der commiesen aan het werk gezet: ik was zeker, dat men geene nasporingen doen zou, en dat in elk geval een driegulden ons uit den brand zou helpen.” Nooit heb ik iemand zoo blijde gezien; over eene kleinigheid was hij in de wolken. Hij bedankte mij wel duizendmaal en sprak in de eerste dagen over niets anders dan over de memorie, die onder den neus van de politie was binnengesmokkeld.’

‘In dien tijd begon ik de besturing zijner particuliere zaken zoo wat op mij te nemen. Ik liet paarden en rijtuig verkoopen en bragt er hem ook toe om slechts één bediende te houden. Ik verledigde mij ook om eigenhandig zijn linnen te verzorgen, en zag ook alle avonden de rekening der huishoudelijke uitgaven na. Mirabeau, die het toen niet ruim had, kon slecht met geld omgaan; hij gaf mij wat hij had, en zoo is het ook in beter tijden gebleven, totdat hij, door eene noodlottige verblinding, zijne beste vriendin noodzaakte hem te verlaten. Had hij soms goud in de beurs, dan was dit eigenlijk maar voor het fatsoen: hij wisselde geen louis zonder mijne voorkennis, alsof alles mijn eigendom ware. Zijn grootste genoegen was, om mij geschenken te brengen, maar ofschoon ze voor mij waren, was hij altijd zoo bang beknord te zullen worden, dat hij mij altijd maar de halve waarde noemde, een bedrog echter, dat mij niet onbekend bleef, daar hij op crediet kocht en ik het was die de rekeningen betaalde. Waren het kostbaarheden, dan droeg ik ze eenige dagen, om hem genoegen te geven, maar sloot dan koop met den winkelier dat hij ze terugnam; was het echter een hoedje of eene muts, dan was er niet aan te doen, doch ik had den moed niet om hem over zijne beminnelijke mildheid hard te vallen’ (*).

‘Ons leven gedurende deze twee en eene halve maand, waarna wij naar Londen vertrokken, was zeer eenvoudig: mirabeau schreef den geheelen morgen, waarna wij zamen het middagmaal gebruikten; dan bezocht hij eenige vrienden,

{==460==} {>>pagina-aanduiding<<}
en alle avonden at hij bij Mlle julie (*), waar steeds een uitgelezen gezelschap van beroemde mannen was.’

‘Het werk, dat mirabeau toen onder handen had, was de “Considérations sur l'ordre de Cincinnatus”, eene vereeniging, die de Amerikanen gevaarlijk hielden voor hunne pas verkregene vrijheid. Franklin had hem hierover een pamphletje medegedeeld, waarvan hij eene vertaling wenschte; in plaats hiervan, maakte mirabeau er eene navolging van, waar hij zijne eigene denkbeelden over den erfelijken adel en de orden in 't algemeen in bloot legde, zoodat het een uitstekend boek werd. Het proces met zijne vrouw ging ondertusschen voort, maar hij bekommerde er zich weinig over, kwam bijna niet bij zijne regters, en hoorde het zonder eenige verwondering aan, toen hij berigt kreeg, dat hij het verloren had. Eenige dagen daarna werd hij gewaarschuwd, dat de Grootzegelbewaarder zich zocht te wreken (†), en dat hij eene lettre de cachet tegen hem verkregen had. Dit berigt, het moge dan waar zijn geweest of niet (wat wij nooit te weten hebben kunnen komen), was belangrijk genoeg om hem op zijne veiligheid bedacht te doen zijn. Derhalve werd tot onze reis naar Engeland besloten, en binnen 24 uren waren wij op reis, met het manuscript der “Considérations” bij ons, dat in Londen gedrukt werd.’

‘In Engeland werd mirabeau met open armen ontvangen, hoewel hij buiten de hoogere kringen bleef en slechts met eenige vrienden omgang had, als Sir gilbert elliot, met wien hij in Frankrijk opgevoed was, b. vaughan, romilly en bayens. Ook zag hij zeer dikwijls Lord shelburne (thans Lord lansdowne), Dr. price en Mr.burke; maar weinig Franschen, behalve zekeren la rochette, een zeer verdienstelijk, ofschoon vrij zonderling man. Mirabeau hield veel van hem, en ofschoon zij later in onmin geraakten, bleef hij genegenheid voor hem koesteren.

{==461==} {>>pagina-aanduiding<<}
Dikwijls zeide hij mij: “Eerst wanneer ik iets van belang voor la rochette kan doen, zal ik hem schrijven: dan zal hij zien of ik zijn vriend was.”

Mirabeau heeft te Londen een werk opgezet over de geschiedenis van Genève, dat nooit verschenen is, en nog onder zijne papieren moet zijn. Ook schreef hij er zijne “Doutes sur la liberté de l'Escaut” (*), en maakte aanteekeningen op de “Compte-Rendu” van necker, die hem later tot bouwstoffen dienden, toen hij zijn antwoord op dat werk uitgaf. - Weldra echter rekende hij het noodig om mij naar Parijs te zenden, om met den Minister te spreken, voor zijn terugkeer te werken, en pecuniële aangelegenheden te behandelen. Mijne eerste stappen waren niet gelukkig: zijne vrienden konden niets uitwerken, dan eenige onbepaalde beloften, en de mijnen gaven hunne vrees te kennen, dat mijne gehechtheid op mijn nadeel zou uitloopen. Zij waarschuwden mij, dat ik in gevaar was, en deden al het mogelijke, om mij eene betrekking te doen verbreken, die zij voor buitensporig uitmaakten. Doch hunne woorden werkten niets bij mij uit; mijn besluit was reeds lang genomen. Ik verbeeldde mij altijd, dat de anderen niet met genoeg ijver en warmte de zaak mijns vriends voorstonden. Ik besloot dus, om zelve te gaan solliciteren, en begaf mij naar Versailles, met het vaste plan het niet te verlaten, dan nadat ik mijn wensch verkregen had. Ik sprak den Baron de breteuil, dien ik niet kende, en onderhield mij, tot mijn groot genoegen, langen tijd met hem. Hij zeide, dat ik spoedig weêr moest komen, dat hij inlichtingen zou nemen, en inderdaad, weinige dagen later had ik het genoegen te vernemen, dat mirabeau veilig in Frankrijk mogt wederkeeren. Ik behoef niet te zeggen, dat hij spoedig kwam: het was de eerste keer, dat wij gescheiden waren, en hij vloog om zoo te zeggen
in mijne armen, zoodra hij dit zonder gevaar meende te kunnen doen. Ik had hem mededeeling gedaan van een plan, dat hem bij uitstek beviel.

{==462==} {>>pagina-aanduiding<<}
Bij den ongunstigen toestand zijner zaken, meende ik dat het zeer goed zou zijn, zoo hij zich een paar jaren terugtrok, en ik raadde hem, om zich ergens, hetzij te Mirabeau, hetzij elders (maar altijd buiten) af te zonderen, stil met mij daar te blijven, en zich bezig te houden met een groot werk, dat zorgvuldig en volledig af te werken en dan op eens daarmede weder openlijk op te treden. Wij kwamen overeen zoo spoedig mogelijk te vertrekken, en reeds waren onze koffers gepakt, toen een ander belang ons ons vertrek deed uitstellen. Coco (*), dien wij bij ons hielden, ofschoon hij praten noch loopen kon, was dikwijls zwaar ziek en had voortdurend ontsteking van de oogen. Ik verbeeldde mij, dat de inënting, waardoor hij bovendien tegen eene altijd gevaarlijke ziekte behoed zou zijn, ook voor deze onrustbarende kwaal goed zou wezen. Wij besloten de operatie dadelijk te doen plaats hebben en met ons vertrek tot zijn herstel te wachten. Niets ter wereld zou mij hebben kunnen overhalen, om dit lieve schepsel in dien staat in andere handen achter te laten. In dien tusschentijd wendde Mr. étienne clavière al zijne pogingen aan, om mirabeau te Parijs te doen blijven. Zij redeneerden altijd over financiën, en Mr. clavière spoorde hem aan, om over dit onderwerp te schrijven, aan welke omstandigheid Frankrijk het werk over de “Caisse d'Escompte”, “La Banque de saint-charles”, enz. te danken heeft. Men zou naauwelijks gelooven hoeveel het vruchtbare genie van mirabeau in den zomer en den herfst van 1785 produceerde. Maar van naar buiten gaan werd niet meer gesproken; hij bragt zijn tijd door bij panchaud, met wien hij in Mei kennis gemaakt had. Het was in zijn huis, dat hij zich
naauwer aan den abbé de périgord aansloot, dien hij vroeger eenigzins gekend had, en aan den Hertog de lauzun, die hem beiden veel dienst gedaan hebben. Slechts eene reis van eene maand deden wij naar Bouillon voor het drukken van de “Caisse d'Escompte.” Wij zagen daar dagelijks de Heeren de rohan en de guémenée, die daarheen verbannen waren. Mr. de guémenée beklaagde zich door zijn zaakgelastigde

{==463==} {>>pagina-aanduiding<<}
bedrogen te zijn en beschuldigd te worden, dat hij de menschen had willen bedriegen. Hij gaf aan mirabeau eenige papieren, die hem beloofde hierover te schrijven, en vele onbekende daden van onregt openbaar te maken; maar hij werd hiervan afgebragt door de vrienden van Mr. de guémenée, die vreesden, dat de drift, waarmede mirabeau alles behandelde, de terugroeping der beide prinsen nog zou vertragen, die toch nog lang genoeg bij ons bleven, om zich op hun gemak te vervelen. Doch iedereen hield zeer veel van hen in deze kleine stad, waar zij ondanks het weinige dat zij over hadden, nog veel goed deden.’

‘Mirabeau's liefde voor mij bleef steeds dezelfde, en nam zelfs iederen dag nog toe, maar hij was mij zeer dikwijls ontrouw; zag hij een lief gezigtje of werd hij maar een weinigje aangehaald, dan vatte hij dadelijk vuur. Deze avontuurtjes duurden echter nooit lang, en verveelden hem dikwijls zoodanig, dat hij mij om raad vroeg, om er op eene goede wijze een eind aan te maken. Want hij deed geene moeite, om iets dat mij zoo weinig hinderde, voor mij te verbergen; deze man, dien men als zoo valsch heeft afgeschilderd, was integendeel zoo weinig achterhoudend, en ik kon zoo goed in zijne ziel lezen, dat alle veinzerij overbodig geweest zou zijn, ik was gerust omtrent zijne liaisons, omdat ik zeker van zijn hart was.’

‘Nogtans knoopte hij in den zomer van 1785 eene betrekking aan, die mij verdriet deed en onze vertrouwelijkheid dreigde te zullen verstoren. Toen hechtte hij zich aan eene trotsche en ijdele vrouw, die alles wat geene 100,000 fr. rente had, diep verachtte. Hij nam een lakei meer aan, om zijne commissies te doen, en om wat meer deftigheid aan zijne wijze van leven te geven; ook nam hij nog een kamerdienaar aan, en ging ondanks al mijne tegenbedenkingen weêr rijtuig houden. Mme de ... zag onze betrekking met leede oogen aan. Daar zij echter niet regt op haar doel durfde af te gaan - dit zou mirabeau niet geduld hebben - zocht zij mij belagchelijk te maken: zij vond het bespottelijk, dat iemand van mijne jaren geene vaste loge in alle schouwburgen had, en geene rekening van 20,000 fr. bij Mlle bertin. En toch was juist het toilet een punt van voorkeur bij mij. Zoo zeer

{==464==} {>>pagina-aanduiding<<}
ik alle overdaad haat, evenzoo ben ik op eene behoorlijke sierlijkheid in de kleeding gesteld; ik houd het er voor, dat dit voor eene vrouw noodig is, het is een teeken van smaak en een bewijs van fijn gevoel; ik weet dit alles zelf niet te verklaren, maar ik verbeeld mij, dat dit zich van het physieke ook tot het morele uitstrekt: - kortom, zoo ik een man was, dan zou ik eigenaardige denkbeelden hebben over de manier, waarop mijne maîtresse zich zou moeten kleeden. Mme de ... raakte hier dus een gevoelig punt aan. Ik verlangde geene kanten of diamanten, en zou alleen gaarne wat ruimer garderobe gehad hebben, doch liet dit na alleen omdat ik wist, hoe noodzakelijk wij in onze omstandigheden zuinig moesten wezen; en, om de waarheid zeggen, ik begon de vrouw te haten, die zich vrolijk maakte over mijne ontberingen, hoezeer vrijwillig op mij genomen. Mirabeau heeft mij nooit iets geweigerd; integendeel vond hij nooit iets mooi genoeg voor mij. Er waren gewigtige redenen, die hem verhinderden den omgang met haar te staken; wanneer ik hem lastig viel, werd hij boos, en wij hadden zoo nog wel eens twist, die echter altijd met één dag afliep: hij kon zijn ongelijk zoo gulweg erkennen, hij vroeg met zooveel gevoel vergiffenis, dat ik geen moed had, om lang mijn misnoegen te toonen.

Eens is deze dame nog aanleiding geweest, dat ik een kwartier doorgebragt heb, dat ik nimmer vergeten zal; later hebben wij er nog dikwijls om gelagchen, maar op dat oogenblik stond ik de onbeschrijfelijkste angsten uit. Op zekeren morgen had mirabeau een nog al duidelijken brief van haar ontvangen; haar cachet en hare hand waren zeer goed te herkennen, en terwijl de brief op de tafel lag kwam haar man onaangediend binnen. Na een oogenblik van levendig gesprek over staatszaken, neemt hij den brief in de handen, speelt er wat mede en legt hem in tweeën gevouwen op de tafel neêr. Daarop grijpt mirabeau er ook naar, zooals ik meende, om hem in den zak te steken, maar neen, hij was aan het berekenen en dacht aan geen minnebrief; hij maakt er nog een vouw in en legt hem bedaard weder op dezelfde plaats. Ik wil er naar grijpen, maar te laat; Mr. de ... had hem weder

{==465==} {>>pagina-aanduiding<<}
in de vingers en maakte er een rolletje van. Kortom, de brief was om beurten dan in de handen van den minnaar, dan in die van den echtgenoot, en dat gedurende meer dan tien minuten, tot op het oogenblik, dat ik, bevende van angst, hem magtig konde worden en verborg.’

‘Eindelijk begonnen mirabeau de berekeningen en cijfers te vervelen en verlangde hij om zich met politiek bezig te houden en de vreemde hoven te bezoeken. Hij wilde met het Noorden beginnen, en zijne vrienden raadden hem naar Berlijn te gaan, waar de groote koning nog regeerde. Hij vertrok dus met zijne troep, - zoo noemde hij mij, coco en een hondje, dat hij mij gegeven had en waaraan hij zeer gehecht was. Het was in de laatste dagen van December en zeer koud; maar het jaargetijde was voor ons nooit een beletsel. Tusschen Toul en Verdun vond men goed eenige pistoolschoten op ons rijtuig te lossen. Wij hebben nooit te weten kunnen komen of het op ons leven gemunt was dan wel om ons schrik aan te jagen; zeker waren het geene roovers. Ik maak geene opmerkingen over deze gebeurtenis; ik doe niets dan haar verhalen. Het was tien ure in den avond; mirabeau wilde er eene aangifte van doen, maar de poorten der stad waren gesloten, en de marechaussées, die voor de publieke veiligheid moesten zorgen, daarbinnen, zoodat de arme reizigers aan de aanvallen der roovers blootgesteld bleven. Mirabeau hield zich eenigen tijd op te Nancy, te Frankfort a/M. en te Leipzig. Te Frankfort had hij weder eene kleine liefdeshistorie; te Leipzig bezocht hij eenige geleerden en deed zeer aangename kennissen op. Dezen keer reisde hij niet als vlugteling: hij had een paspoort en brieven van den minister van buitenlandsche zaken, en werd volgens gebruik aan de koninklijke familie voorgesteld. De Koning van Pruissen, die anders toen geene vreemdelingen meer ontving, antwoordde eigenhandig op een brief, dien mirabeau hem schreef, en noodigde hem naar Potsdam, wat de verwondering van het geheele hof, en niet minder de afgunst der Franschen opwekte.’

‘Op deze eerste reis deed mirabeau niets merkwaarwaardigs behalve het schrijven van zijn “Lettre sur

{==466==} {>>pagina-aanduiding<<}
cagliostro et lavater”, die in Frankrijk niet zooveel opgang maakte als zijne overige werken. Een gedeelte van zijn tijd bragt hij op vervelende officiële maaltijden door. 's Morgens en 's avonds zag hij de personen die hij wilde, onder anderen Mr. ewald, thans Engelsch gezant, en Mr. dohm, dien hij om zijne talenten hoogschatte en persoonlijk liefhad; ook zag hij met veel genoegen Sir james murray, van wien hij ook ergens in zijne “Correspondance” spreekt.’

‘Wij ontvingen onze brieven uit Parijs alles behalve geregeld. Zijne vrienden hadden hem verscheidene bijzonderheden medegedeeld, onder anderen eene vrij aardige historie. Er was een plan gevormd, om eene maatschappij op te rigten voor het doen van boodschappen in Parijs. Maar de Savoijaards, die tot nog toe dit monopolie hadden, staken de hoofden bijeen. Een hunner klimt op een ton, en spreekt zijne kameraden dus aan: “Vrienden! men wil ons onregt aandoen, maar laat ons den moed niet verliezen, er is in Parijs iemand, die ons helpen zal: de Graaf de mirabeau. Die kiest altijd de partij van den zwakke tegen den sterke. Nog onlangs heeft hij verhinderd, dat men de waterdragers van honger liet sterven (*). Voor ons zal hij niet minder doen. Wij moesten allen te zamen naar hem henengaan.” En werkelijk gaàn zij allen naar het hôtel La Feuillade, en vragen naar mirabeau. Te vergeefs is het dat men hun zegt, dat mirabeau den vorigen dag op reis is gegaan, zij wilden het niet gelooven, en men moest hen overal zelf laten zoeken. Maar deze en nog andere belangrijker brieven werden onderschept. Mirabeau geen antwoord op zijne brieven ontvangende, besloot om eens naar Parijs te gaan, om zijne vrienden te zien en over zijne zaken te spreken. Toen was het, dat hij die geheime zending op zich nam, waarmede hij weder naar Berlijn terugkeerde (†),
en die

{==467==} {>>pagina-aanduiding<<}
men hem reeds vroeger in eene depêche, die hij niet ontving, had voorgeslagen.’

‘Het staat niet aan mij om van zijn openbaar leven te Parijs te spreken. Beter dan ik, doet hij dat zelf in zijne “Correspondance” (*). Wij waren het niet altijd eens omtrent hetgeen hij daarin mededeelt; maar de billijkheid gebiedt mij te zeggen, dat hij er overal zijne overtuiging in heeft uitgesproken. Eenigen tijd vóór zijn dood, in een oogenblik dat hij weder met de oude openhartigheid en het vertrouwen, dat hij mij nooit onthouden heeft, tot mij sprak, nam ik de vrijheid hem te zeggen, hoe zeer de uitgave van dat boek, die in mijne afwezigheid geschied was, mij bedroefd had. Ik vroeg hem echter niet wat er hem had toe kunnen brengen, na de plegtige belofte die hij mij afgenomen had, om, in geval van overlijden, het manuscript te verbranden. Mijne woorden troffen hem en hij beloofde mij zijne fout te zullen herstellen door eene formele openlijke verloochening. Ik ben zeker dat hij woord gehouden zou hebben. Men had hem bedrogen, en hij zou zich niet geschaamd hebben dit te erkennen: zijn genie was verheven boven de valsche schaamte der eigenliefde.’

‘Het was onbegrijpelijk hoe zeer hij zijn tijd wist uit te koopen. Dikwijls ging hij eerst om één ure te bed en stond om vijf ure weder op, - in het midden van den winter, in dit noordelijke klimaat, zonder andere kleeding dan een dunne kamerjapon, - wekte iedereen in huis, en ging aan het werk. Behalve zijne briefwisseling in cijfers, die hem veel tijd kostte, werkte hij veel aan zijn werk: “De la Monarchie Prussienne”, dat in 1788 uitkwam. Des avonds, wanneer hij niet behoefde uit te gaan, kon hij zich als een kind vermaken met noldé en zijn secretaris. Dan was het een wedijver van plagerijen. Mirabeau werd hierbij echter het meest gespaard, niet omdat hij gastheer was, maar omdat hij de sterkste, en

{==468==} {>>pagina-aanduiding<<}
men bijgevolg bang voor hem was. Hij had een kamerdienaar, boyer genaamd, een goede kerel, hoewel wat los. Deze had eene soort van Chinesche schim en comedie-spel bedacht, en coco en ik deden hem wel eens de eer aan van zijne voorstellingen bij te wonen; wanneer dit echter het geval was, dan moest ik 's morgens waarschuwen, want dan moest hier en daar wel iets dat al te los was wegvallen. Boyer was dan niet in zijn schik, en beklaagde zich dat men het mooije van zijn stuk wegnam; maar als mirabeau gezegd had: “pas op als Mevrouw niet voldaan is!” dan moest hij wel gehoorzamen. Ter eere van de Heeren noldé en sambat moet ik echter erkennen, dat ik nooit bedaarder, matiger, werkzamer en aardiger jongelieden gezien heb. Het gebeurde wel eens dat wij slecht in de fondsen staken, en dan moest ook de tafel dit misgelden; maar dit scheen hen nimmer uit het humeur te brengen. Later hebben verschillende omstandigheden sambat en de mirabeau van elkander verwijderd; de noldé echter bleef altijd zijn vriend.’

‘Mirabeau wenschte echter thans deel te hebben aan de Assemblée des notables (*); ook wilde hij spreken met de Heeren freillard, gérard de melcy en vignon, zijn advocaat, procureur en toezienden voogd. De rekening zijner voogdij namelijk moest behoorlijk geschikt en nagezien worden, want zijn vader, de Marquis de mirabeau, had die op zijne wijze opgemaakt. Hij rekende 30.000 livres onkosten voor gevangenzetting, wel te verstaan 30.000 livres voor dat hij het genoegen had gebad, hem in de kasteelen van Joux, Vincennes, enz. opgesloten te hebben. Het overige dezer rekening kwam met dit begin overeen. De zoon echter had eene andere wijze van rekenen; het moest dus in regten vervolgd worden, want, hoezeer met tegenzin, mirabeau was wel genoodzaakt voor zijne belangen te zorgen. Voor de tweede maal verliet hij mij en vertrok naar Parijs met zijn vriend de Marquis de luchet, bekend door zijn vriendelijk karakter en door zeer goede geschriften.’



{==469==} {>>pagina-aanduiding<<}
‘Lang echter bleef ik niet achter: reeds werd ik verontrust door eenige losse woorden in een brief uit Parijs van Mr. jeanneret, die mij geld zond, maar mij ook de onaangenaamheden mededeelde die mirabeau zich ondanks alle loftuitingen door zijn werk “Denonciation de l'agiotage” had op den hals gehaald. Er werd voor de zeventiende maal een lettre de cachet tegen den schrijver uitgevaardigd, die echter bij tijds gewaarschuwd werd en naar Tongres vlugtte. Hier schreef hij mij om bij hem te komen, wat ik in allerijl deed. De wegen waren zeer slecht, hoewel het reeds in het begin van April was; er viel veel sneeuw en wij konden niet altijd postpaarden krijgen, zoodat wij dikwijls niet meer dan vier Duitsche mijlen per dag vorderden. Ik brandde van ongeduld, ik was slechts vergezeld door Mme argus, mijne kamenier, en wat konden wij doen in een land waar ik de taal zelfs niet verstond? Wij reisden dag en nacht door van Berlijn naar Luik, en namen slechts één nacht rust in Keulen en eenige uren in Brunswijk, waar ik den Majoor de mauvillon (*) moest spreken, die mij een pakje medegaf. Wij bleven altijd in het rijtuig, waar wij sliepen en onze maaltijden gebruikten. Coco was allerliefst voor zijne jaren en niets lastig. Ik had hem altijd bij mij gehouden, hij was mijn gezelschap wanneer ik alleen was, en mijn troost op deze vervelende reis.’

‘Toen ik te Luik aankwam deed mirabeau mij liefdevolle verwijtingen, dat ik geene rust had genomen en mij aan de bezwaren van zulk eene lange reis had blootgesteld; hij had mij wel aanbevolen een vertrouwd man mede te nemen, maar ik wist niet wien en vond het noodelooze onkosten. Doch ook ik had hem te beknorren: ik had zijn uitstekend werk over de “Agiotage” nog niet gelezen, en moest thans wel eenige personaliteiten afkeuren, die mij al te sterk voorkwamen. Doch het oogenblik des ongeluks is weinig geschikt voor verwijtingen, ik had den moed niet om hem die te doen; wij beraadslaagden slechts te zamen over de beste middelen om die lettre de cachet, die een ondragelijke last was, opgeheven

{==470==} {>>pagina-aanduiding<<}
te krijgen. Er is geen zekerder en werkzamer vriend dan eene vrouw, wanneer zij het wèl meent. Mirabeau was hiervan overtuigd, en hij verliet zich altijd op mij in moeijelijke aangelegenheden. Wij besloten dat ik naar Parijs zou gaan, om den ijver zijner vrienden te verlevendigen en de Ministers nog eens lastig te vallen.’

‘Ik heb reeds gezegd, dat mirabeau niet kon rekenen, maar men zou niet gelooven hoe onnadenkend hij in geldzaken was. Nadat ik hem over de gevaren die hij liep gesproken had, wilde ik hem over het proces met zijn vader spreken. “A-propos!” - zeide hij - “Ik wilde u vragen hoe ik er mede sta?” - “Hoe!” - antwoordde ik - “deze reis is grootendeels ondernomen om er u meê bezig te houden; gij hebt toch de Heeren treillard en gérard de melcy gesproken?” - “Ik?” - zeide hij - “waarlijk niet, ik heb slechts even vignon, mijn toezienden voogd, gesproken; ik heb wel wat anders te doen gehad dan aan al die nesterijen te denken. Weet gij wel, in welken kritieken tijd wij leven? Weet gij wel, dat de schandelijke woekerhandel op het hoogst geklommen is? Weet gij wel, dat wij weldra geen penning meer in de schatkist zullen hebben?” - Ik moest lagchen over iemand, wiens eigen beurs zoo slecht was voorzien, en die alleen om de geldverlegenheid van den staat dacht. Hij bemerkte dit. “In allen gevalle” - zeide hij - “waarde vriendin! gij zijt gelukkig hier, schik dat alles zoo als gij wilt; ik keur bij voorbaat alles goed wat gij doen zult, want die kleinigheden gaan mij niet aan.”

Toen ik echter dientengevolge naar Parijs wilde gaan, was het weêr eene andere comédie: mirabeau had zich in het hoofd gezet om mede te gaan. Te vergeefs verzette ik mij hier tegen, hij had mij in geene drie maanden gezien en kon niet besluiten om mij te verlaten. Hij beloofde mij alle voorzorgen te nemen die ik maar wilde, maar ik wist wel dat hij geen woord kon houden. Hij ging echter niet zoo dadelijk binnen Parijs, maar bleef te Saint-Denis, waar hij Mr. de luchet en een anderen vriend zou ontmoeten. Ik ging naar het hôtel de gênes, van waar ik aan den Baron de breteuil schreef. Ik meende vijf of zes dagen voor mij te hebben om de noodige

{==471==} {>>pagina-aanduiding<<}
stappen te doen, maar mirabeau verveelde zich te Saint-Denis en kwam onverwachts bij mij. Ik was radeloos van angst; wat baatten mij al mijne voorzorgen als hij ze door zijne onvoorzigtigheid telkens verijdelde? De bediende van panchaud zeide in de antichambre tegen Mme argus: “Gij moogt zeggen dat Mr. de mirabeau te Luik is, wij kennen zijne stem te goed. Hoor maar, hij is het die op dit oogenblik leest, niemand doet dat met zooveel vuur.” Men bragt mij deze woorden over, en ik was in doodelijke verlegenheid. De Baron de breteuil had mij gezegd dat de Koning zeer vertoornd was; ik wist hoeveel vijanden mirabeau had en mijne vrees was dus niet ongegrond. Ik besloot eindelijk om den Baron in vertrouwen mede te deelen, dat mirabeau bij mij was en dat ik mij op zijne edelmoedigheid verliet. Ik moet erkennen dat hij van mijn vertrouwen geen misbruik maakte. De lettre de cachet werd niet opgeheven, maar ook niet ten uitvoer gelegd: mirabeau vertoonde zich overal, en het Ministerie zag het door de vingers.’

‘Het werk over de “Monarchie Prussienne” was nog altijd onder handen. Mirabeau kon het echter niet afmaken zonder de hulp van den Majoor de mauvillon, zijn medewerker, en mauvillon wilde noch konde bij hem komen. Mirabeau, meer vrij, liet ons te Parijs en vertrok naar Brunswijk, waar hij drie maanden bleef. Na zijn terugkeer trok hij zich zeer het lot aan van de brave Hollandsche patriotten, aan wier verwachtingen het Fransche ministerie tot het laatste oogenblik toe voedsel had gegeven. Reeds uit Brunswijk had hij mij geschreven, dat de Pruisische troepen zeker Holland zouden binnenrukken, en droeg mij op hiervan aan de Regering kennis te geven; doch nergens vond ik iemand die mij konde of wilde gelooven. Toen hij zelf in Frankrijk teruggekomen was, was het ongeluk der Nederlanders reeds geschied, maar zijn ijver toch nog niet verkoeld. Een patriot schreef hem een ongeteekenden brief, waarbij hij hem verzocht, in hun voordeel iets te schrijven, en mirabeau waagde zich hieraan, ondanks de drukke bezigheden die de zaken van zijn eigen land hem reeds gaven. Hij maakte zijn werk over het “Stadhouderschap”, dat in het begin van

{==472==} {>>pagina-aanduiding<<}
1788 verscheen, en het zuiverste gevoel van vaderlandsliefde ademde; bovendien was het vol van aanhalingen uit de beste Hollandsche schrijvers.’

‘Tegen het einde van Januarij van hetzelfde jaar, heeft mirabeau zich, ten gevolge van eene onvoorzigtigheid en twee slapelooze nachten, die eerste ziekte op den hals gehaald, die dezelfde verschijnselen had als de laatste waardoor hij aan zijne vrienden werd ontnomen. Hij wilde mij steeds bij zich hebben, en ik paste hem den geheelen dag en een gedeelte van den nacht op. Eindelijk herstelde hij, maar de krachtige mirabeau, die zoolang ik hem kende niet de minste ongesteldheid had gehad, bleef sedert dien tijd sukkelen en ging zigtbaar achteruit.’

‘Aan het eind van mijn berigt gekomen, beeft mij de pen in de handen, en durf ik naauwelijks voortgaan, want ik moet den sluijer opheffen, waarmede ik voor altijd de afdwalingen mijns vriends zou wenschen te bedekken. Ik mag het toch niet nalaten: ofschoon ik zijne zwakheden moet erkennen, ik moet hem verdedigen tegen de beschuldiging van ondankbaarheid van velen, die niet op de hoogte zijn van al wat aan onze verwijdering is voorafgegaan. Wanneer hij iets verkeerds deed, dan deed hij het onwillekeurig. Altijd door den hartstogt van het oogenblik medegesleept, zag hij niet op de gevolgen. Al heeft hij mijne ziel op de kwetsbaarste plaatsen gewond, ik ben zeker dat zijn hart daar geen deel aan had. Hij hield zeer veel van mij, en ongetwijfeld wilde hij mij niet verliezen, maar hij deed niet genoeg om mij te behouden. Ik ben fier en teêrgevoelig, en eischte eene opoffering van hem, die noodig was voor zijn roem, en waar mijn geluk van afhing; hij beloofde mij het dikwijls, maar brak zijn woord telkens (*). - Behalve enkele kleine onaangenaamheden in 1785 hadden wij nooit den minsten twist gehad, maar thans veranderde dit plotseling; hij gevoelde zijn onregt wanneer hij mij vertoornd zag, maar in plaats van het te herstellen verzwaarde hij het nog door er wan-
{==473==} {>>pagina-aanduiding<<}
trouwen tegenover te stellen. Hij meende dat ik hem niet beminde. - De duivel der jaloerschheid stookte bovendien tusschen ons, en kwade tongen hitsten zijn hevig karakter nog meer aan. Tot nog toe had hij zich tevreden gesteld met de soort van gehechtheid die ik voor hem gevoelde, doch van eene mij vijandige zijde werd hem thans de opmerking gemaakt, dat dit niet de hartstogt was die men zelve voelde of veinsde
te hebben; dat was genoeg om zijne fijngevoeligheid te hinderen. Ongetwijfeld kon hij mij de minste onvoorzigtigheid niet ten laste leggen: ik wist dat hij jaloersch was en had steeds alle mogelijke voorzorgen genomen om tot geenerlei vermoedens aanleiding te geven, zelfs zoo zeer, dat ik gedurende zijne afwezigheid slechts voor zijne zaken uitging en alleen die personen ontving, welke ik van zijnentwege moest spreken. Ik was immers te huis tevreden, waar mijne boeken mijne eenige verstrooijing waren, en de achting der weldenkenden, benevens het opvoeden van het lieve kind, dat hij mij toevertrouwd had, beloonden mij voor mijne opoffering. Ook deed mirabeau mij nooit een bepaald verwijt, maar de tijd van het geluk was voorbij. Ik beproefde om bij wijze van afleiding naar Passy te gaan. Hier liet hij mij een paar kamers zeer elegant meubileren en kwam mij dikwijls opzoeken, maar dan hadden wij altijd zeer heftige tooneelen. Hij bragt een gedeelte van zijn leven door in woedende buijen, die ik moeijelijk beschrijven kan, en het overige om weenende aan mijne knieën vergiffenis te vragen en haar te vervloeken die onze verstandhouding verstoorde, maar bij wie hij toch telkens de zwakheid had terug te keeren. Deze toestand was op den duur voor mij niet uit te houden, ik zou het bestorven hebben. Ik nam een besluit, en wel een zeer beslissend: den 18den Augustus verliet ik het huis van de mirabeau en den volgenden dag was ik reeds het land uit. Langen tijd heeft het mij gespeten, en tegenwoordig berouwt het mij. Veel kostte mij dit vertrek; drie malen keerde ik naar het bed van het nog slapende kind terug. Arme kleine! ik voorzag zijne droefheid, wanneer hij mij bij zijn ontwaken niet vinden zou. Ik kuste hem en bevochtigde zijn kinderlijk gelaat met

{==474==} {>>pagina-aanduiding<<}
mijne tranen; dit was vooral het hardste oogenblik, en ik weet nog niet hoe ik kracht vond hem te verlaten.’

‘Ik zal niet verder over deze gebeurtenissen uitweiden. Mirabeau heeft zijn ongelijk hersteld: wat hij in zijne laatste ziekte van mij gezegd en bij zijn dood voor mij gedaan heeft (*), maakt dat al het ongelijk aan mijne zijde is.’

‘Ik laat aan geheel Europa over om in hem den grooten man te beweenen, ik beween hem als mijn vriend; ik zal het altijd mij zelve verwijten, dat ik mij door mijne fierheid heb laten besturen, waar ik met zachtheid te werk had moeten gaan. Ik had altijd veel invloed op hem, hij achtte mij en schonk mij volkomen vertrouwen; ik had geduld moeten oefenen en dan zou de tijd en toegevendheid alles in orde hebben gebragt. Zoo ik gebleven ware dan zou hij naar mij geluisterd en beter voor zijne gezondheid gezorgd hebben; hij zou zulke buitensporigheden niet hebben gedaan, die, bij zijn ontzettenden arbeid, zijn gestel ondermijnden.... ja wie weet? misschien zou hij dan nog leven, en nog de roem van zijn vaderland en de steun der vrijheid zijn geweest. En ik, zijne vriendin, deelgenoot zijner rampen en gevaren, ik zou niet overgeleverd zijn geweest aan de bitterste smart en aan een berouw dat mijn geheele leven duren zal.’
Toen Mme de nerah haar tweede berigt schreef, was zij veertig jaren oud en leefde te Amsterdam, waar zij in 1818 is gestorven. Dit is korter dan het eerste en is uit een veel ernstiger toon gestemd. Zij schreef het in 1806 voor mirabeau's geneesheer, doctor canabis. ‘Ik ben thans - zoo schreef zij hem - “te Amsterdam, en leef daar zeer stil, maar vrij aangenaam; doch ik ben aan betere dingen gewend en ik wenschte wel vrienden te hebben die mij beter verstonden. Ik betreur Parijs en zijne verleidingen niet, maar ik zou mij gelukkig gevoelen, zoo ik mijn kleine huisje naar eenig dorp in Frankrijk kon verplaatsen en mijn leven doorbrengen met

{==475==} {>>pagina-aanduiding<<}
mijne vrienden van Auteuil en de la Grange.” - De nagedachtenis van mirabeau is nog altijd levendig in haar hart, maar het is alsof die herinnering onder den invloed der jaren wat donkerder is gekleurd. De gebeurtenissen in het eerste berigt omstandig verhaald, worden hier slechts aangestipt; hier is zij vooral met het ontleden der gevoelens bezig. Wij zullen van dit tweede verhaal slechts datgene mededeelen, wat ter aanvulling van het eerste kan strekken.
Niemand ter wereld heeft langer dan ik op den meest vertrouwelijken voet met mirabeau gestaan, en niemand heeft meer dan ik zoowel vreugde als verdriet gehad van de twee tegenstrijdige karakters die in hem waren, en die men dikwijls in hem heeft opgemerkt. Het was alsof het goede en het kwade beginsel zich vereenigd hadden om dit vreemde wezen, zoo verschillend van alle anderen, te vormen, en dat zij als om strijd hem een gedeelte van hun wezen hadden meêgedeeld. Doch de billijkheid gebiedt mij te erkennen, dat ongetwijfeld zijne goede eigenschappen verreweg de bovenhand hadden boven zijne kwade. Zijne opvoeding was juist het tegenovergestelde geweest van wat deze vurige ziel noodig had; zij had niets verbeterd of getemperd, maar juist door overdreven strengheid een zoo kittelig karakter verbitterd, en de oneenigheden zijner ouders, waarvan hij in zijne vroegste kindschheid getuige was, waren hem een gevaarlijk voorbeeld voor het overige zijns levens.’

‘Ik heb Mr. de mirabeau in het begin van 1784 leeren kennen; alle gevaren der vervolging en alle ongelukken der schaarschheid wogen toen op hem: hij was in onmin met zijne geheele familie, niemand had hij die hem hulp, geen vriend die hem troost bood. Toen hechtte hij zich aan mij met al de hevigheid die hem kenmerkte, en ofschoon ik wel inzag dat hij niet juist de man was die voor mij paste, boezemde zijn ongeluk mij belangstelling in; ik meende dat hij voor een ander lot bestemd was, en dat ik door mijn invloed de heftigheid zijner hartstogten zou kunnen temperen. Ik zou gewenscht hebben slechts zijne vriendin te zijn, en reeds lang hield men ons voor verbonden terwijl ik nog aarzelde; vriendschap en mede-
{==476==} {>>pagina-aanduiding<<}
lijden bepaalden mijn besluit. Deze gevoelens kwamen bij mij in de plaats der liefde, maar hoewel hij mij er dikwijls dankbaar voor was, waren ongelukkig zachtere gewaarwordingen niet genoeg voor hem, en daarom ben ik tweemalen zoo ongelukkig met hem geweest, wanneer hij met hartstogtelijke vrouwen in betrekking stond. Dan trok hij vergelijkingen die hem dol maakten, en het viel aan eene vrouw die dit wilde niet moeijelijk om onze vertrouwelijkheid te verstoren, zijn verhit hoofd nog meer in vuur te zetten, en mij diep ongelukkig te maken.’

‘Nadat ik de vijf beste jaren mijns levens doorgebragt had, van het eene land naar het andere trekkende, zonder ander genot dan het opvoeden van den kleinen lucas, steeds trachtende de bressen zijner te groote vertering te herstellen, en zoowel door goede woorden als door eene kleinigheid die ik op mijne persoonlijke uitgaven spaarde, de schuldeischers tevreden te stellen, die hij steeds naar mij verwees, - na dat alles zal men zich verwonderen dat ik Mr. de mirabeau heb kunnen verlaten of zelfs ontvlugten; velen hebben gevraagd waarom ik mij niet in het vriendschappelijke van hem verwijderde. Dat heb ik dikwijls gewild en zelfs herhaaldelijk voorgesteld; maar dan waren het steeds de heftigste tooneelen, en werd er zelfs van den dood gesproken. Ik weet wel dat het niet ligt tot dit uiterste zou gekomen zijn; maar wanneer ik toch, stikkende in mijne tranen op de canapé gezeten, hem voor mij zag staan, buiten zich zelven van overspanning, met de pistool in de hand, dan kon in zulk een aanval van woede een stootje, eene onwillekeurige beweging, het schot doen afgaan, en hem den dood geven, na veel berouw en veel verdriet. Op deze wijze heb ik bijna zes maanden doorgebragt. Ik had mij naar Passy teruggetrokken; maar dezelfde verschrikkelijkheden vervolgden mij daar, en daarbij de onzinnigste jaloerschheid over losse en leugenachtige geruchten, ofschoon hij mij zelfs geene onvoorzigtigheid kon ten laste leggen. Deze tooneelen eindigden altijd met andere waarin hij berouw toonde, alles erkende en op de knieën mij vergiffenis vroeg. Dan noemde hij mij de persoon die hem tegen mij opzette, beloofde haar nooit weêr te zullen zien en

{==477==} {>>pagina-aanduiding<<}
den volgenden dag begon het weêr van voren af aan.’

‘In dezen staat van zaken eischte ik (en ik had er, dunkt mij, het regt toe), dat hij geheel en al afstand zou doen van iemand die ons in onmin bragt, en ook zekere geldelijke transacties liet varen (*). Dat zou op dat oogenblik een honderd louis gewaagd zijn, die niet geheel verloren geweest waren, wanneer men met den echtgenoot onderhandeld had. (Later heeft het nog vrij wat meer gekost, en zonder den dood zijns vaders en nog andere omstandigheden, weet ik waarlijk niet wat er het gevolg van zou zijn geweest.) Dat alles werd mij beloofd, maar alle beloften ook geschonden. Eindelijk besloot ik, hoeveel het mij ook kosten zou, om mij aan dien ondragelijken toestand te onttrekken, en alleen, zonder ander geld dan wat ik voor mijne juweelen kon krijgen, ging ik naar Engeland, waar ik ten minste alleen met behoeftigheid had te kampen...’

‘Het overige is u bekend, Mijnheer! Met de hulp van Mylord lansdowne en den Heer vaugham, kwam ik ruim een jaar na mijn vertrek in Parijs terug. Ik had Mr. de mirabeau niet trachten te spreken, maar hij liet mij halen op zekeren nacht dat iets buitengewoons hem in het hoofd woelde. Ik zag dadelijk hoe zijne gezondheid achteruit was gegaan, en ik schrok er van. Hij sprak mij weder met het oude vertrouwen over zijne zaken, en deelde mij het plan mede van eene reis als gezant en de wensch dat ik hem zou vergezellen. Ik had toen oude herinneringen kunnen opwekken; maar de opoffering die ik bleef eischen, was voor het oogenblik onmogelijk geworden. Bovendien, wij zouden niet meer gelukkig hebben kunnen zijn: hij was diep gekrenkt over mijn vertrek en ik zou het hem niet hebben kunnen vergeven mij daartoe gedwongen te hebben. - Ons wederzijdsch gevoel was als het dons van de perzik: eens weggeveegd komt het niet terug. Nog slechts een paar malen zag ik Mr. de mirabeau weder,

{==478==} {>>pagina-aanduiding<<}
toen vroeg hij niet meer naar mij. Ik weet dat hij in zijne laatste oogenblikken eene ontmoeting met mij wenschte en vreesde te gelijk. Ware hij in het leven gebleven, dan weet ik niet hoe het afgeloopen zou zijn...’

‘Arme ongelukkige man! hij heeft er zijne beste, ik durf zeggen zijne eenige vriendin bij verspeeld. Ik hield van hem, maar vleide hem niet; en wanneer eene onaangename waarheid hem door mij gezegd werd, dan had dit meer invloed en beter gevolg dan wanneer anderen dit deden. Ook zijne gezondheid, en misschien zijn leven heeft hij er bij verspeeld. Want ik was hem steeds een krachtige teugel. Maar wanneer ik, om mij zelve en mijne beginselen te verdedigen, van het verkeerde spreek in den man dien wij bemind hebben, dan moet men mirabeau niet met een gewoon mensch gelijkstellen: dat zelfde vuur, waaruit zijne hartstogten ontsproten, was hem ook de kracht, waardoor hij zulke groote en verhevene dingen heeft gedaan. Ik durf gerust zeggen, dat zijn hart goed was, dat hij meer dan iemand de deugd op prijs stelde, en dat hij al wat goed en schoon was met geestdrift beminde.’
Het kan zijn dat ik mij bedrieg, maar ik verbeeld mij dat deze vertrouwelijke mededeelingen van Mevr. nerah niet zonder belang zijn voor de juiste waardering van het karakter van mirabeau. Ware er niet anders in hem geweest dan de vurige, zinnelijke en welsprekende man, dien men zich gewoonlijk voorstelt, dan zou, mijns inziens, die eigenaardige soort van gehechtheid door hem aan zulk eene vrouw ingeboezemd eigenlijk onverklaarbaar zijn. Dat mirabeau (gelijk met Mme de monnier het geval was) op vijf-en-twintig-jarigen leeftijd, opgesloten in eene kleine stad, zich aangenaam maakt bij eene jonge vrouw, met toestemming van den ouden, knorrigen en jaloerschen echtgenoot, die misschien door zijne leelijkheid wordt gerustgesteld; - dat hij deze vrouw verleidt, dat hij haar schaakt, dat zij, achterhaald, gescheiden en gevangen gezet, in hunne liefde volharden juist door de opgeworpen bezwaren, en dat hun hartstogt eindelijk verkoelt zoodra die bezwaren ophouden; in dat alles is niets dat zich niet verklaren laat door de onbezonnenheid der jeugd en der zinnelijkheid.

{==479==} {>>pagina-aanduiding<<}

Maar het is geheel iets anders dat mirabeau, reeds zes-en-dertig jaren oud, met dat onaangename voorkomen, welks eersten indruk Mme de nerah zoo levendig beschrijft, aan een beeldschoon meisje van negentien jaar, die geheel vrij was om eene betere keuze te doen, eene kalme, ernstige, opregte gehechtheid inboezemt, waarin zich noch zinnelijkheid, noch ijdelheid, noch eigenbelang mengt; want de genegenheid van Mme de nerah, hoe toegevend ook in sommige opzigten, is alles behalve kruipend en hebzuchtig. Immers na gedurende vijf jaren in het woelige en zorgvolle leven van den man wien zij bemint te hebben gedeeld, wordt zij, slechts door een gevoel van gekwetste eigenwaarde, genoopt hem te verlaten, juist op het oogenblik dat hij tot roem en dus ook tot rijkdom is gekomen. Dat mirabeau zoo bemind kon worden, is dat niet een bewijs, dat de heftigheid van zijn karakter en van zijne hartstogten, in zeker opzigt vergoed werden door eene groote mate van goedheid, van fijn en kiesch gevoel, en dat, om de beeldspraak van Mme de nerah zelve te gebruiken, het goede beginsel evenveel tot zijne vorming had bijgedragen als het kwade?
Maar het is niet minder waar dat deze getuigenis van Mme de nerah, die ons aangaande mirabeau's goede eigenschappen inlicht, ons evenzeer de hevigheid en de noodlottige gevolgen leert kennen van eene ondeugd die bij hem eene ongeneselijke kwaal was geworden.
Men heeft dit wel eens het gebrek van mirabeau genoemd, maar het was meer dan dit, het was eene ondeugd. Niemand verkrijgt door eigen middelen een vast en duurzaam overwigt op zijne gelijken, tenzij hij hun eene zekere achting weet in te boezemen, tenzij hij zich wat men noemt gezien weet te maken, iets wat bij sommige buitensporigheden onmogelijk is. Ieder weet dat mirabeau dit niet wist te doen, en dat juist hierin de klip was gelegen waartegen zijn genie te vergeefs heeft geworsteld, en waarop de groote redenaar, de groote staatsman der Constituërende Vergadering zeker schipbreuk geleden zou hebben, zoo hij in leven ware gebleven. Zijn secretaris en biograaph, étienne dumont verhaalt dat hij hem meer dan eens heeft zien weenen, en met bitterheid hooren uitroepen: ‘Ik moet wel zwaar boeten voor de afdwalingen mijner jeugd.’ Maar de mededeelingen van Mme de nerah bevestigen hetgeen

{==480==} {>>pagina-aanduiding<<}
men buitendien reeds wist: dat de zonden zijner jeugd ook de zonden van zijn rijperen leeftijd zijn gebleven. Zijne heerschende ondeugd deed bij hem eene aaneenschakeling van zwakheden ontstaan, die hem overal verstrikt en verlamd hield. Zijne uitzinnige vrouwenliefde deed bij hem de behoefte naar geld en de lust tot vertooning ontstaan, zijne ligtvaardigheid in het geven maakte hem ook ligtvaardig om uit alle handen te ontvangen, om bijna zonder onderscheid alle zaken te bepleiten, en bragten hem eindelijk zoo ver, dat toen hij in gemoede de edele en schoone rol aanvaardde van beteugelaar der revolutie, hij den schijn en de lasten moest dragen, als hadde hij zijne talenten verkocht. Bovendien wist mirabeau niet eens, zoo als anderen die door eene groote ondeugd worden beheerscht, die binnen zekere grenzen, hoe ruim ook, te beperken en verstand en wil althans aan hare heerschappij te onttrekken. Mme de nerah doet ons zien, hoe zeer hij zijne gansche ziel door zijne uitspattende hartstogten liet innemen en bederven. Niet alleen ontbrak hem de moed om eene vrouw die hij niet achtte op te offeren aan haar die hij hoogschatte; maar terwijl hij van haar eischte dat zij zijne uitspattingen door de vingers zou zien, kon zijne eigenliefde toch niet dulden, dat hij haar geene hartstogtelijke liefde had mogen inboezemen, die immers met zulke verdraagzaamheid onbestaanbaar is. Hij verschijnt ons hier te gelijk als een losbol en een naijvrig minnaar, zijn hart verdeelende tusschen twee vrouwen, en zijn persoon wegschenkende aan wie hij maar ontmoet, heftig en dol als een othello, met de pistool in de hand als een held uit een treurspel, en nog wel in een tijd dat hij reeds een man van grooten invloed in den staat was. Hoe zou iemand, zoo ten eenenmale onbekwaam om zich zelven te beheerschen, ondanks al zijn genie, eene revolutie hebben kunnen besturen?
En toch was dat genie bewonderenswaardig. Thans nu de geheime correspondentie van mirabeau met het hof in het openbaar is verschenen, is men in de gelegenheid om behalve zijne oratorische bekwaamheden, ook de scherpzinnigheid zijner inzigten, de juistheid zijner raadgevingen en ook waarlijk de eerlijkheid zijner bedoelingen te waarderen, als bemiddelaar tusschen de stelsels van monarchalen, vrijen en democratischen regeringsvorm. En neemt men dit in aanmerking, dan moet

{==481==} {>>pagina-aanduiding<<}
men wel betreuren, dat de dood hem verhinderd heeft, om de oplossing van dit vraagstuk, waaronder wij nog gebukt gaan, te beproeven, en alzoo het doel zijns levens te bereiken.
Wie weet of er niet veel grond was voor de overtuiging, die Mme de nerah uitspreekt, dat zij hem gered zoude hebben, hadde hij haar niet genoodzaakt hem te verlaten. Dit is zeker, dat zijn dood meer aan zijne uitspattingen, dan aan overmatigen arbeid is te wijten, en dat die uitspattingen erger werden sedert dat hij deze lieve, zachtaardige en trouwe gezellin had verloren, die hem bestuurde en beteugelde.
Het denkbeeld dat deze jonge vrouw misschien het leven van mirabeau had kunnen verlengen, en op deze wijze welligt iets bijdragen om den loop der gebeurtenissen sedert 1789 te veranderen, - voorwaar het is wel geschikt om de belangstelling te vermeerderen, die zij ons inboezemt, en de naam van deze onbekende maar edelmoedige vrouw is overwaard om aan de vergetelheid te worden ontrukt.




De Indianen der Vereenigde Staten. I.

Men stelt gaarne de beschaving voor onder het beeld van een licht, dat zijn weldadigen invloed oefent zoo ver het zijne stralen spreidt. En dat beeld is juist, mits men er niet uit opmake, dat al wat met een beschaafd volk in aanraking komt, ook de opheffende en bezielende werking van dat licht ondervinden zal. Wanneer om een licht of lichtend punt een aantal menschen zich heendringen, dan zal degeen die eenmaal buiten dien kring geplaatst is, daardoor niet worden beschenen, en zelfs, hoe helderder het voor die bevoorregten schijnt, des te meer bij hen achterblijven, door hen worden uitgestooten en onderdrukt. En ziet! werkelijk zijn er volkstammen in de oude zoowel als in de nieuwe wereld, die zich in dezen treurigen toestand bevinden, stammen voor wie het licht der beschaving niet schijnt, en die men beschouwt, als ware dat licht voor hen niet ontstoken. In Europa zijn het de Zigeuners, Heidens, Gypsies, of met wat naam ook die verstootelingen, die vondelingen der beschaafde maatschappijen genoemd worden. In Amerika zijn het de Indianen, de armzalige overblijfsels der oude bevolkingen, die niet anders dan

{==482==} {>>pagina-aanduiding<<}
rouwe moeten dragen over de heugelijke gebeurtenis, dat Europesche bodems der Europeanen verlichting en zelfzucht hebben overgebragt naar hunne onbekende stranden. Later komen wij welligt eens op de zoogenoemde Heidens van Europa terug; thans wenschen wij het een en ander mede te deelen over de Indianen van Amerika.
Het zijn niet alleen de Staten van Noord-Amerika, waar deze ongelukkige overblijfselen der vroegere bezitters zijn achtergebleven; ook Centraal- en Zuidelijk Amerika heeft zijne Indianen. Maar het beste bewijs voor de waarheid der stelling, dat het hooger opvlammen van de toorts der beschaving voor hen geene winst is, maar dat zij moeten afnemen, naarmate hunne beschaafde usurpateurs toenemen, - is in het verschil der Zuidelijke en Noordelijke Indianen gelegen. Sedert Brazilië oud is geworden en Mexico zich zelven in burgerkrijg verteert, komen de Indianen daar tot verademing. De onderdanen der Braganza's moeten niet te ver van hunne hoofdstad zich verwijderen, willen zij geen gevaar loopen van eene onaangename kennismaking met deze verongelijkte en vertoornde wilden, en in Mexico heeft een opperhoofd der Indianen dezelfde vrijheid om steden te plunderen en wetten te stellen als de generaals, die het land, zooals zij zeggen, regeren en besturen.
Geheel anders in Noord-Amerika. Daar tiert de Europeaan en bloeit zijne beschaving. Maar daar is de ondergang der Indiaansche stammen ook onvermijdelijk. Zij zijn niet opgewassen tegen de hooghartige, zelfzuchtige zonen van den Anglo-Saksischen stam, en vlieden voor hem uit, als de bewoneren des wouds voor een boschbrand. Enkele pogingen om hen op te heffen uit hunne vernedering hebben schipbreuk geleden, omdat zij geen steun vonden in het nationale bewustzijn, en thans is men eigenlijk zoo ver gekomen, dat men ze opgeeft, als tot den ondergang gedoemd. Amerika meent het te kunnen verantwoorden, dat het behalve het lijden der slaven, ook den dood dezer onterfde en treurende volkstammen op het geweten heeft.
Ongetwijfeld is het moeijelijk te bepalen of de volslagen ongeschiktheid dezer natuurkinderen, òf de weinig zachtmoedige geest der Amerikanen hieraan schuld heeft. Maar even zeker is dit toch cene vraag van groot gewigt, voor wie al wat menschelijk is, meent hem niet vreemd te zijn, en - deze

{==483==} {>>pagina-aanduiding<<}
bewoneren der wildernissen ook onder de menschen rekent. De berigten echter, die men van deze stammen ontvangt, zijn meestal zeer fragmentarisch en weinig geschikt, om ons een goed denkbeeld van hen en hunne verhouding tot de Amerikanen te geven. Onlangs echter kwam mij eene vrij uitvoerige en geregelde beschrijving van hen onder de oogen, die ik besloot hier over te nemen, om het daarna met nog het een en ander, van elders ontleend, aan te vullen. De beschrijving werd gegeven in een vóór korten tijd verschenen Duitsch werk, getiteld: ‘Land und Leute in der alten und neuen Welt. Reiseskizzen von franz löher. 3 Bd. Göttingen. Wigand.’ Deze juist opmerkende en sierlijk beschrijvende reiziger, na eerst besproken te hebben wat men gewoonlijk onder de bewoners van N.-Amerika verstaat, deelt ons het volgende mede over de minder bekende bewoners, de Indianen:

‘In de Oostelijke Staten van Noord-Amerika treft men tegenwoordig slechts zelden nog een hoopje Indianen aan, dat midden onder de blanken overgebleven is, een weinigje van hunne beschaving aangenomen heeft, maar daaronder gebukt gaat en verkwijnt. Hunne beschaving is een armzalig stukwerk uit bezwaarlijk aangeleerde gebruiken en inrigtingen der blanken en wilde, ongetemde natuurdrift. Zij kwijnen weg in een somber smachten naar vrijheid, en na eenige jaren zullen zij wel tot op den laatsten man verdwenen zijn. Zelfs in de Westelijke deelen der Vereenigde Staten moet men eerst nog eenige dagreizen den Missouri of Opper-Missisippi opgevaren zijn eer men de vrije Indianen aantreft. Deze reusachtige rivieren herinneren ons nog overal hunne oorspronkelijke bewoners, die nog voor een menschen leeftijd in het bezit daarvan waren, totdat zij het zich moesten laten afkoopen. Nog ligt de gloed en de frischheid der jonge natuur over deze streken uitgespreid. Maar slechts zelden vertoont zich aan den hoogen oever het dak van een Wigwam, of ziet men ginds in de avondschemering een Indiaan staan, die zwijgend in zijn vormloos kleed gehuld naar het stroomende water of een voorbijsnellende stoomboot staart. Het zijn slechts enkele huisgezinnen die hier achtergebleven zijn; de stammen zelve, waartoe zij behooren, hebben zich reeds verder naar het Westen teruggetrokken, ver van de oevers der groote stroomen.

{==484==} {>>pagina-aanduiding<<}

De reiziger, die deze stammen bezoeken wil, vindt nog hier en daar een nachtleger in het blokhuis van een enkelen jager of houthakker dezer verwijderde bosschen, die dikwijls uren ver van elkander wonen, en de zwijgende geaardheid dezer menschen bereidt hem reeds voor op de woestenij, waar alle beschaving ophoudt. Halve Indianen, menschen even leelijk als verachtelijk, doortrapte zwendelaars, die de Indianen van brandewijn, en voerlieden die de uiterste forten der Amerikanen van levensmiddelen voorzien; van tijd tot tijd kleine jagtwagens van officieren uit deze forten, of alleen rondzwervende jagers, - ziedaar de eenige afwisseling in de prairiën van het verre Westen. Aan de uiterste grenzen van het Staatsgebied, vooral langs de groote handelswegen naar Californië en Mexico, heeft de Regering op enkele punten kleine forten opgerigt, - groote blokhuizen met eene ombeining van hooge palisaden, - waarin een paar esquadrons dragonders in garnizoen liggen, om de Indianen in toom te houden. In deze forten wonen de Intendanten, die toezigt houden op den handel met de Indianen, en hun op bepaalde tijden van het jaar de gelden, levensmiddelen, wapens en kleedingstukken uitreiken, die volgens de verdragen voor de afgestane landstreken betaald moeten worden. In de nabijheid van deze forten is gewoonlijk een station voor Zendelingen, hetzij door de regering, hetzij door particuliere genootschappen daarheen gezonden om de Indianen te bekeeren. In den regel is echter hunne werkzaamheid weinig gezegend. Eenige kinderen komen tot hun 16e jaar bij hooi en bij gras in de scholen der Zendelingen, omdat zij daar wat te eten krijgen; doch later worden zij weder medegesleept door het wilde, zwervende leven huns volks, en eenige verwarde denkbeelden van het Christendom is alles wat de moeite der Zendelingen uitwerkt. De Zendelingen der Amerikanen kunnen zich eigenlijk nog bezwaarlijk losmaken van den ingewortelden haat tegen al wat Indiaan is. Alleen
de Fransche Jezuïten en de Duitsche Hernhutters verstaan het, de wilde zonen der prairiën en natuurwouden door een verstandig schikken naar hunne denkwijze te bekeeren. Aan deze is het gelukt, daartoe den moeijelijksten stap te doen, door hen aan vaste woonplaatsen en landbouw te gewennen. Vooral op de Hernhutters kan men overal waar zij onder wilde volken gewerkt hebben, het schoone woord toepassen: “Hun leven was weldoen.”

{==485==} {>>pagina-aanduiding<<}

Men behoeft slechts korten tijd de Indianen in hun dagelijksch leven gade te slaan, om hun doen en drijven geheel te kennen. Het is bij hen alles de toestand der eenvoudige, onvervalschte natuur, en deze is noch aanlokkelijk, noch is er veel over te zeggen. De Indianen doen slechts het allernoodzakelijkste ter bevrediging van de behoeften des ligchaams, en ook dit slechts op de ruwste en armzaligste wijze; den overigen tijd spelen of droomen zij. Hunne hutten zijn los opgeslagen uit palen en takken, met boomschors, graszoden, huiden en matten bedekt. Hunne kleeding maken zij uit vellen of krijgen zij van de regering of van de ruilhandelaars, even als geweren, kruid en lood. Een weinig maïs is het eenige wat zij door handenarbeid van den grond trekken. Overigens moeten zij zich vergenoegen met de toevallige opbrengst van de jagt en wilde wortelen of vruchten. Van daar dan ook dat de honger een trouwe gast is in de woningen der Indianen. Des winters trekken zij zoo diep mogelijk in de wouden, die hun eenige beschutting voor de stormen bieden; dan lijden zij dikwijls bitter van honger en koude en komen bij dozijnen om. De fantasie van vele blanken, die, te midden van rijkdom en van den dwang der beschaafde maatschappij, een zeker verlangen naar de vrije wildernissen ondervinden, heeft het leven der Indianen zeer poëtisch voorgesteld; maar van nabij bezien heeft het weinig bekoorlijks.
In vele opzigten doet men het best de Indianen als groote kinderen te beschouwen. Komen zij met blanken in aanraking dan worden zij inwendig bang, zij zijn wantrouwend en letten op alle kleinigheden, zijn zeer gedwongen in hun voorkomen, om nog eenigermate hun fatsoen te houden, en zeer voorzigtig in hun spreken, daar zij bang zijn om uitgelagchen te worden. En toch zijn zij zeer begeerig naar lof, waarmede zij te vangen zijn als een visch met het aas. Zijn zij echter onder elkander in hunne digte wouden en verwijderde prairiën, waar zij niet meer denken aan den blanke en zijne wonderlijke wapens en gereedschappen, dan zijn zij openhartig en vrolijk, en wie wat goeds heeft onthaalt er zijne vrienden en buren op; gierigheid en zelfzucht zijn hun onbekend. Verbreidt zich in een dorp de tijding dat er een op de jagt goeden buit heeft gemaakt, dan spreekt het van zelf dat zij uit alle hutten komen aanloopen om deel aan het feest

{==486==} {>>pagina-aanduiding<<}
te hebben. Dan blijven zij den ganschen dag zitten en rooken, spelen en praten, en vermaken elkander met allerlei vertellingen.
Hunne staatsinrigting is zeer eenvoudig, zoo als zij ongeveer ontstaan zou onder een troep knapen uit onze maatschappijen, die een dag lang in de vrije natuur aan zich zelven zouden overgelaten zijn. Hun Wetboek is nog korter dan de tien geboden; het behoeft opgeschreven noch van buiten geleerd te worden. Het huwelijk wordt zonder feestelijkheden voltrokken, eenvoudig hierdoor dat de jonge Indiaan in de hut der ouders of broeders van het meisje in komt wonen, of het meisje bij de verwanten haars vrijers. Na eenige maanden of jaren bouwt de man zich zelf eene hut. Van een warmer gevoel van gehechtheid bespeurt men onder hen weinig, zelfs het hemelsche geluk der liefde vervrolijkt en verheft zelden de harten dezer natuurkinderen. De vrouw is de slavin van den man, dit is de hoofdregel der echtverbindtenis; tegen mishandelingen nemen hare verwanten haar in bescherming, zoo veel de omstandigheden dit veroorloven. Bevalt zij haren man niet meer, dan zendt hij haar naar deze terug, of neemt er nog eene, wanneer hij er twee onderhouden kan. Gewoonlijk echter houdt de natuurlijke goedaardigheid en traagheid der Indianen den huwelijksband bijeen. Maakt de vrouw het hem in de woning te lastig, dan gaat hij naar zijn buurman en lacht wat over het gekke wijf; in den regel echter tracht zij het hem zoo aangenaam mogelijk te maken. Dat zij alleen huisraad en kinderen dragen moet, dikwijls op verre togten; dat zij de hut afbreken en opslaan, takkenbossen halen, geschoten wild ophalen en koken, matten vlechten, leder looijen, en kleederen maken moet, dat is nu eenmaal het gebruik. Op de vrouw rust alle werk dat tot het huiselijk leven behoort, de man moet het huisgezin beschermen, door de jagt (dikwijls ook een zeer zware arbeid) voor het onderhoud zorgen, en de raadsvergaderingen bijwonen. Daarentegen laat de man het bestuur binnen in de hut ook geheel aan de vrouw over. Zij houdt hierin alleen orde, wijst gasten en verwanten hunne plaats aan, en de man mengt zich daar nooit
in. In deze scheiding van het huiselijke en openlijke leven is nog eene zekere achting voor de natuurlijke regten der vrouw; deze gedachte is echter op den laagsten trap van ontwikkeling blijven staan. Zeer levendig daarentegen is het bewustzijn hunner gemeenschappelijke afkomst;

{==487==} {>>pagina-aanduiding<<}
de gedachtenis der voorvaderen zoowel als het teeken van den stam en de familie wordt in eere gehouden, en de leden des huisgezins gevoelen de verpligting om in geval van nood voor elkander te zorgen, wat dikwijls op roerende kinderlijke wijze geschiedt. De man verdraagt wel eens dagen lang de kwellingen des hongers, om voor de ouden en de kinderen in de hut het eten te besparen.
Slechts eene soort van overheid bestaat onder hen door het aanzien van de wijzen en dappersten. Deze zijn in den krijg en in de raadsvergadering de voorgangers, en zij worden met een eerbied en eene achting beschouwd gelijk bij ons de volwassenen door de kinderen.
Ook aan vaste instellingen van regt hebben de Indianen geene behoefte: grondeigendom hebben zij niet en de bijzondere eigendommen, die zij door jagt en oorlog, handel of erfenis verkrijgen, zijn uiterst gering. Slaven kennen zij niet, de krijgsgevangene wordt òf gedood, òf als een lid van den stam opgenomen. Roof en aangedane beleedigingen straft ieder zelf; hij is zijn eigen regter, zoo lang hij niet door te groot onregt zich het misnoegen der overigen op den hals haalt.
Ongetwijfeld zijn de Indianen scherpzinnig en sluw op de jagt, in het overvallen des vijands en in de raadsvergadering; daar zijn zij rijk aan listen, die zij met eene ongeloofelijke gave van huichelen volvoeren. Zoo verstaan zij b.v. de kunst om te telegrapheren uitstekend goed; in den oorlog of op de jagt geven zij elkander op groote afstanden onbedriegelijke teekens, door de verschillende wijzen waarop zij vuur en rook maken en gekleurde stukken doek tegen de zon houden. Hunne andere bezigheden volbrengen zij met groote traagheid en zorgeloosheid. In de vervaardiging van voorwerpen van smaak en weelde (voor zoo verre hiervan bij hen sprake kan zijn) blijven zij getrouw aan de eenmaal aangenomene routine, en hebben vooral een zekeren ruwen smaak in bonte kleuren en figuren. Van kleurige strooken leder, bonte steentjes, schitterende dierentanden en vederen weten zij zich allerlei versieringen aan wapens en kleedingstukken te verschaffen.
In het oog vallend is hun onvermogen, om denkbeelden aan elkander te verbinden en daaruit gevolgtrekkingen te maken. Hun geest is altijd slechts op één punt gerigt, waaraan hij hangen blijft zonder het gcheel te kunnen omvatten. Ook valt het hun zeer zwaar

{==488==} {>>pagina-aanduiding<<}
om aan de toekomst te denken en daarvoor plannen en aanstalten te maken, maar wel houdt hun geheugen de gebeurtenissen van het verledene met groote taaiheid vast. Zij zijn, nog veel meer dan onze onbeschaafdste boeren, moeijelijk van begrip en hunne veel besprokene stilzwijgendheid en zelfbeheersching hebben voornamelijk haren grond in de ledigheid en droogheid huns geestes, gelijk dit misschien ook wel eenigzins met de Amerikanen, hunne opvolgers in woonplaats, het geval is. Wanneer des winters de hongersnood in de woonplaatsen der Indianen woedt, dan wordt reeds aan de kinderen geleerd om zwijgend zijne kwellingen te verduren, - en zij sterven zonder eenig geluid te doen hooren als een gewond hert in het woud. Wanneer de Indiaan honger heeft of hem iets anders scheelt, dan grijpt hij naar zijne pijp; hare narcotische werking doet den gedachtenloop zijns geestes stilstaan, en vergeten dat is het wat hij wil. Daar zijn geest hem niet hooger opvoert en hij niet nadenkt over oorzaken en gevolgen, is hij natuurlijk een bepaalde fatalist. De knaap ontwijkt den slag dien hij ziet aankomen, maar treft hem het een of ander leed, waarvan hij de oorzaak niet inziet, dan weet hij niet anders te doen dan zwijgend te lijden. Het zou den Indiaan te veel hoofdbreken kosten, zoo hij op middelen zinnen moest om een ongeluk af te wenden; ook zou daar niet veel van teregtkomen; daarom denkt hij liever maar in het geheel niet, wikkelt zich in zijn doek of deken en wacht het einde af. Toen voor het eerst de pokken onder hen heerschten, - ook dit ongeluk bragten de blanken hun, - lagen zij stilzwijgend ter neder en stierven weg als de muizen, of, geplaagd door de inwendige verhitting des ligchaams, liepen zij als bezetenen rond en wierpen zich in de stroomen om verkoeling te zoeken. Hun gebrek aan beleid en tegenwoordigheid van geest in alles wat niet de allernoodigste behoeften betreft, openbaart zich ook in eene andere eigenaardigheid. Geen Indiaan is voor eenig denkbeeld
van gemeenschappelijk nut of belang met geestdrift te vervullen; slechts wat hem zelven aangaat wekt zijne energie op. Uit trotschheid, eerzucht of wraakzucht verdraagt en onderneemt hij dikwijls het onbegrijpelijke, maar al het andere kan tot zijne ziel noch tot zijn verstand doordringen.
Eigenaardig spiegelen zich de geestelijke vermogens der Indianen in hunne taal af. Het is eene vreemde gewaarwording

{==489==} {>>pagina-aanduiding<<}
hen met elkander te hooren spreken; men hoort eene opeenstapeling van geheel eenvoudige geluiden, dikwijls als hetgetjilp der vogelen, fluiten of snorken, dan weder als een brullen, zuchten en ratelen. Maar in die taal is geene gedachte of althans die is daar moeijelijk in te herkennen. Geheel en al ontbreken er algemeene en afgetrokken begrippen. Elke der talrijke eikensoorten kent hij naauwkeurig, maar hij heeft geen woord om de geheele soort aan te duiden, omdat hij nog zoo ver niet gekomen is, dat hij de kenmerken, die aan al die soorten gemeen zijn begrepen heeft. Hunne woordvoeging en zinnenbouw is zonder logisch verband. Voor de eenvoudigste zaken gebruikt de Indiaan eene menigte zamengestelde woorden; of eigenlijk zijn de woorden niet zamengesteld maar zamengelijmd, en hunne gedachten drukken zij slechts in afzonderlijke, afgebroken zinnen uit. De Dakotah-Indiaan b.v. zegt tot zijn vijand: “Groot is Dakotah, ik dood u”, wat deze gedachte moet uitdrukken: “omdat gij mijn groot volk beleedigd hebt, daarom moet gij sterven.” Hiermede hangt ook zamen de eenigzins beeldrijke, naïef dichterlijke natuur van hunne taal; een stroom b.v. wiens oevers ingestort zijn, heet Acahela, woordelijk water-vreet-land; de schoonste plaats aan het Champlain-meer, waar de golven tegen de rotsen slaan, draagt den naam van Ticondaroga, woordelijk water-steen-slag. Men kan zich eenigermate deze wijze van spreken voorstellen wanneer men op de taal let, die bij ons het pas sprekende kind gebruikt.
Vooral de waarneming van het godsdienstig leven der Indianen vergunt ons een blik in hunne natuur te slaan. Het karakter dezer wilden heeft eene ernstige, sombere godsdienstigheid, die al zijn denken en doen beheerscht, maar het is eene eigenaardige soort van godsdienstigheid. De Indiaan gelooft zich overal omgeven door onzigtbare geesten, daemonen of Manitu's, in wier magt hij vreest te vallen. In alles wat hem overkomt, in den beer of buffel dien zijn schot mist, in den bruisenden stroom of ratelenden donder, in de voorbijsnellende stoomboot, en het tikken des uurwerks, is voor hem een geheimzinnige geest verborgen. Even als andere volken van weinig beschaving gelooft hij vast aan droomen en voorgevoelen; hij onderneemt het geringste werk niet zonder vooraf de Manitu's door offers, bezweringen en allerlei kunstenarijen

{==490==} {>>pagina-aanduiding<<}
te verzoenen en zich gunstig te maken. Geen jongeling trekt voor het eerst ten strijde uit, zonder door waken, vasten en bezweringen op eenzame plaatsen een beschermengel, als het ware zijn particuliere Manitu, aan zich te verbinden, totdat hij hem op eens bij eene plotselinge ingeving in een schitterend steentje, in een tak of wat anders meent te ontdekken. De heilige zak, die bij de godsdienstige dansen der Indianen eene groote rol speelt, bevat niets dan eene verzameling van allerlei beentjes, schelpen en houten figuurtjes, waarin de Manitu's hun zetel hebben. Hunne priesters, die voortdurend met deze geesten omgaan en hen het best door hunne bezweringen weten af te koopen, kunnen niet anders dan bedriegers worden, daar zij altijd met wonderbare teekenen en bezweringen moeten verschijnen, om zich zelven en anderen om den tuin te leiden. Hunne godsdienst is derhalve geen eerbied voor den verheven oppermagtigen wereldgeest, geene kinderlijke liefde tot God, maar vrees, sombere vrees voor de vijandige magten. Alles in de natuur kan den Indiaan plotseling verdacht voorkomen; dan is hij inwendig bang en siddert als een weerloos slagtoffer. Tot het begrip van een God kan hij zich volstrekt niet verheffen, de Groote Geest is hem iets onbekends en geheimzinnigs, dat hij niet nader weet te omschrijven. Zijne ontelbare Manitu's zijn voor zijne verbeelding als eene piramide van geesten, maar hij is als in een drukkenden nevel gehuld, zoodat hij den blik niet naar den top dier piramide kan opheffen. - Ziet hij een lijk dan is het hem niet duidelijk of de ziel daar nog in of reeds ver weg is. Hij zet bij het lijk spijs en drank neder, en droomt allerlei fabelen over het pad der geesten, waarop de afgestorvenen wandelen, zonder zich over de geheimzinnige plaats, waar zij zullen aanlanden, eenige voorstelling te maken.
Vele reizigers die langen tijd het drijven der Indianen, hunne wijze van denken, hunne zeden en gebruiken gadesloegen, zijn op de gedachte gekomen dat er sporen van eene verdwenen beschaving bij hen overgebleven zijn. Somtijds neemt men bij hen enkele lichtstralen waar, die aan eene gewezen geestesbeschaving schijnen te herinneren. Zeker is het dat een dergelijk volk voor hen in Noord-Amerika bestaan heeft, en geheel onmogelijk is het niet dat deze volkeren, onder den invloed van het klimaat, bij het leven in de eentoonige prairiën

{==491==} {>>pagina-aanduiding<<}
en natuurwouden, afgezonderd van elk middenpunt der beschaving, eindelijk geheel verwilderd zijn. Donkere overleveringen der Indianen, dat zij eens een groot en gelukkig volk zijn geweest, en daartegenover hunne tegenwoordige versnippering in tallooze stammen, benevens velerlei overblijfselen in hunne taal, zeden en godsdienst, die van eene hoogere beschaving schijnen te getuigen, - dergelijke omstandigheden zouden ter ondersteuning van deze meening kunnen aangevoerd worden. Het blijft echter maar eene gissing, die geen onderzoek nog heeft kunnen bevestigen. De geologie heeft in onze dagen haren blik geworpen in oneindig ver verwijderde tijden, misschien zullen ook de snelle vorderingen der volkenkunde en vooral der vergelijkende Linguistiek ons nog in de wereldgeschiedenis eeuwenoude gebeurtenissen onthullen, die tot nog toe geheel in duisternis zijn gehuld geweest.
In romans en oudere reisbeschrijvingen is veel gesproken van de ligchamelijke en geestelijke uitstekendheid der Indianen; tegenwoordig echter valt daar niet veel op te roemen. Toonbeelden van kracht en schoonheid zijn zeker tienmaal eerder onder de beschaafde dan onder de wilde volkeren te vinden. De natuur heeft den Indianen niets boven andere stervelingen vooruitgegeven, maar wel wordt welgemaaktheid en kracht door ontbering en leed bij hen vroegtijdig vernield. De fijnheid en scherpheid hunner zintuigen is somtijds onbegrijpelijk groot, en op reizen en jagten kunnen zij verbazend lang vasten. Nogtans kan de meer ontwikkelde hen ook hierin overtreffen, want zijne wilskracht geeft hem energie; maar wanneer de ligchamelijke kracht van den Indiaan is uitgeput, dan zakt hij ook geheel ineen, daar hij in zijn geest geene hulpbronnen meer vindt. Zijne natuur kan het langen tijd uithouden tegen koude, vochtigheid en hitte, tegen honger en ontbering; maar elke ernstige ziekte heeft dikwijls den ondergang van geheele stammen ten gevolge. De pokken hebben dikwijls de volkrijkste Indiaansche dorpen in kerkhoven veranderd. Ook koorts is een gewone gast in de hutten der Indianen, en wie met deze natuurkinderen een paar dagen op de jagt is geweest, bespeurt dat zij ook genoeg door jicht gekweld worden.
De zedelijkheid van de Indianen moet men niet naar onze begrippen beoordcelen: de wilde doet wat hem lust; alles, waar hij de kracht toe heeft, en wat zijn bijgeloof hem niet

{==492==} {>>pagina-aanduiding<<}
verbiedt, is naar zijne meening ook geoorloofd. Hem ontbreken de meeste van die zedelijke begrippen, welke men gaarne beschouwt als aan den mensch van nature ingeplant, maar door de ondeugden in het beschaafde leven onderdrukt. Van de vier kardinaaldeugden kent de Indiaan er maar twee: dapperheid en wijsheid; voor matigheid en regtvaardigheid heeft hij zelfs geene woorden. Zoo rijk zijne taal is aan uitdrukkingen om gevoel van eigenwaarde, kracht en slimheid aan te duiden, zoo weinig kent zij die van dankbaarheid, zachtheid of vergevensgezindheid. De wilde is een natuurkind, geen edel gevoel of verhevene gedachte kan hem op den duur bezielen. Van daag is hij open, trouw, goedhartig en vrolijk; morgen, als zijn trots of zijne hebzucht wordt opgewekt, bruist de hartstogt plotseling in hem op, dien hij niet bedwingen kan; en is hij eenmaal aan het moorden dan wordt hij door wilde woede voortgesleept en is afschuwelijk en wreed. Men verbeeldde zich vroeger dat wilde volkeren nog een overblijfsel der onschuld van het paradijs moesten hebben, - de ondervinding echter heeft overal juist het tegendeel geleerd. Een duurzaam gevoel van schaamte vindt men evenmin bij de Indiaansche meisjes als huwelijkstrouw bij de gehuwde vrouwen. Behaagzucht en ligtzinnigheid blijven onveranderlijk de eigenschappen der meisjes en vrouwen bij de wilden; haar ligt ontvlambare aard doet haar zonder bedenken den lust der zinnen inwilligen. Reinheid zijner bruid is den man vrij onverschillig; hij wreekt zich over echtbreuk als over een ingrijpen in zijn eigendom, maar hij vindt er niets onbehoorlijks in om uit voorkomendheid of winzucht aan zijn gast vrouw en dochter aan te bieden. Wel is waar heeft ook de Indiaansche vrouw een levendig moederlijk gevoel; maar het heeft zijn grond in zeer schandelijke gewoonten, dat de huwelijken onder de Indianen zoo onvruchtbaar zijn, en dat de kinderen zoo dikwijls in den leeftijd, waarin zij nog teedere zorg noodig hebben, reeds sterven.
Wie de weldaden der beschaving regt waarderen wil, behoeft slechts een paar dagen onder de Indianen te leven. Het zijn niet die duizend kleine gemakken en genietingen van het beschaafde leven die men hier mist, - integendeel kan er iets aangenaams in gelegen zijn, voor een korten tijd tot de oorspronkelijke vrijheid teruggebragt te worden; - maar niemand kan zonder een onaangenamen en troosteloozen indruk deze men-
{==493==} {>>pagina-aanduiding<<}
schen aanschouwen, die door geen ademtogt van zedelijke energie, door geen straal van het geestelijke leven worden bezield. Men ziet onder hen de natuur des menschen in hare geringheid; in den wilde is de geestelijke mensch als het ware nog gevangen. Traag en somber van gemoed, een speelbal zijner grillen en hartstogten, leeft hij eentoonig voort zonder eenig begrip van een hooger bestaan. Eerst door de moeite en den strijd, door de zorgen en het leed der beschaving verheft de mensch zich tot de hoogte waarop hij een edel schepsel wordt, vol verhevene gevoelens en gedachten.
Doch is het dan onmogelijk dat de wilde, onderwezen en opgewekt door den beschaafde, den duisteren nevel verbreke, waarin hij als in een geestelijken dood gevangen zit? Kan niet ook de Indiaan deel hebben aan de weldaden der beschaving? De ondervinding geeft hierop bepaald een ontkennend antwoord. De wilde kan slechts in zijne wildernissen gedijen; waar de beschaafde wereld hem nabijkomt, wijkt hij terug of verdwijnt even als de dieren des wouds. Al wat beschaving is, is hem vijandig en alleen de aanblik der blanken is hem reeds ten verderve. De bewoners der West-Indische eilanden, de magtigste stammen der Noord-Amerikaansche Indianen, zijn in weinige jaren van de aarde verdwenen, en op alle eilanden der Zuidzee ziet men de inheemsche bevolking snel verminderen. De opgaven van de ontdekkers dezer eilanden over hunne groote bevolkingen zijn wel in den regel overdreven; maar het is buiten allen twijfel, dat overal sedert het eerste aanlanden der Europeanen op de Zuidzee-eilanden de bevolking spoorslags is achteruitgegaan. Slechts op weinige was het mogelijk hieromtrent bepaalde berekeningen te doen; waar dit echter geschieden kon, was de uitkomst verschrikkelijk. Op Hawaî b.v. zonk het getal der bevolking in 18 jaren van 86,000 op 25,000; in dien korten tijd verminderde het dus tot op een derde, en dit afsterven ging des te sneller, hoe meer beschaafden zich onder hen neêrzetteden. Reeds de uitwendige oorzaken zijn genoeg, om dit verschijnsel te verklaren. De wilde dieren, waaruit de N.-Amerikaansche Indiaan zich door de jagt voornamelijk zijn levensonderhoud verschaft, vlugten weg, zoodra de blanke kolonist hen op 100 mijlen afstands nabij komt, als waarschuwde hun instinct hen voor den naderenden ondergang. En terwijl de Indiaan nog zijne oude

{==494==} {>>pagina-aanduiding<<}
gronden afjaagt, zijn buffels, beeren en herten reeds lang verdwenen, en het gevolg der schrale jagt is, dat honger en gebrek weken lang in de woningen der Indianen heerschen, hen ontzenuwen en door koorts en koude een langzamen dood tegemoet voeren.
Bovendien rigten brandewijn en besmettelijke ziekten, - beiden geschenken der blanken! - ontzettende verwoestingen onder hen aan. Al deden de Amerikanen niets anders om den Indianen afbreuk te doen, dan dat zij hen overvloedig van whisky voorzagen en de buffels zooveel mogelijk uitroeiden, dan zou dit reeds genoeg zijn, om hen jaarlijks bij duizenden te laten wegsterven. En misschien heerscht bij vele Amerikanen wel deze gedachte, zonder dat men het echter openlijk erkent. Anders zouden de roekelooze handelaars met de Indianen, die hen ondanks alle wetten van brandewijn voorzien, niet zoo vele helpers vinden; - en zou men ook niet met zoo veel genoegen van de verbazende slagtingen hooren, die jaarlijks door de jagers onder de kudden buffels worden aangerigt. De Indiaansche stammen aan de Missouri en Missisippi, die het digtst bij den brandewijn en het verst van de buffels wonen, zijn ook het meest verbasterd en sterven het spoedigst uit. En behalve deze eerste gevolgen van de nabijheid der blanken, is het grootste onheil dat er hieruit voor hen volgt dit, dat zij van hunne voorvaderlijke landerijen worden verdrongen. De blanke komt, koopt hem gansche landstreken af en geeft hem dekens, kleederen, voedingsmiddelen, geweren en kruid daarvoor in de plaats. Hierdoor wordt de Indiaan aan nieuwe behoeften gewend, rekent op hetgeen hij van den blanke ontvangt, brengt hem de opbrengst zijner jagt, en wordt steeds trager en armzaliger. Na weinige jaren hebben de blanken zijne nog overgebleven jagtgronden omsingeld en noodzaken hem om ook deze aan hem over te laten en verder naar het Westen af te trekken. De Amerikanen willen geene wilden in hun midden dulden; zij geraken in eene soort van stille woede, als zij heerlijke landerijen in hun bezit onbebouwd zien liggen. Willen de roodhuiden niet goedschiks wijken, dan hebben er allerlei onderdrukkingen en zelfs bloedige geweldenarijen plaats. De Indiaan heeft trouwens weinig begrip van de verpligtingen van
een verdrag, dat toch ook eigenlijk op zeer lossen grond berust. Dat de blanke, dien

{==495==} {>>pagina-aanduiding<<}
hij als zijn verderver kent, hem vrijwillig iets goeds schenken zou, kan hij zich niet denken. Ondanks alle besprekingen van weêrszijden, bukt de Indiaan eigenlijk slechts voor geweld, en wanneer de blanke belooft hem van voedsel of kleeding te voorzien, dan gelooft hij dat dit uit vrees geschiedt of dat er iets kwaads achter steekt, dat hij niet ontdekken kan. Van daag verbindt hij zich door een plegtig verbond, om het eigendom der blanken te ontzien; morgen heeft hij alles weder geheel vergeten, en ontsteelt den kolonist een paard of eene koc. Want het wil er nu eenmaal bij hem niet in, waarom hij den blanke, die hem immers van alles berooft, niet ook een stuk vee zou mogen afstelen.
Zoo zijn de Indianen langzamerhand naar de Westelijke staten en van daar naar de verwijderdste prairiën verdrongen. De regering kan hen met den besten wil niet beschermen. Nog vóór een paar jaren moesten de nog overige 3000 Sioux eene uitgestrektheid gronds van omstreeks 40 millioen akkers aan den Boven-Missisippi voor den belagchelijken prijs van nog geen drie vierde millioen dollars afstaan; uit gratie zouden zij nog gedurende 50 jaren jaarlijks 50,000 dollars ontvangen. Dit geld vloeit in korten tijd weder naar de blanken terug; slechts een paar opperhoofden verrijken er zich mede. Eenige jaren verloopen, en al weder zitten de blanken hun op de hielen, en zij moeten al weder zich laten afkoopen en verder wegtrekken. Nog vóór zij het aangezigt van hunne oude woonplaatsen hebben afgewend jaagt de kolonist reeds den ploeg door de graven, waar zij hunne voorvaderen begraven hebben. Op deze emigratie-togten komen er dan talloos velen om, en, zijn de overgeblevenen in het vreemde, woeste land aangekomen, dan worden zij door den honger uiteen gedreven. De eene hoop zoekt hier, de andere ginds zijn onderhoud en de stam wordt verstrooid; de afzonderlijke huisgezinnen trekken ieder waarheen hij best kan en de naam van den stam gaat verloren. Na honderd jaren staan er misschien in het een of andere onherbergzame dal van het rotsgebergte een paar ellendige hutten, met armzalige, sidderende menschen, die nog met moeite door jagt en vischvangst zoowat in hun onderhoud voorzien. Niemand ziet dan meer naar hen om; misschien hoort de reiziger, die van verre den rook uit hunne hut ziet opstijgen nog bij toeval: “dat moeten de laatste Sioux zijn.”

{==496==} {>>pagina-aanduiding<<}

Onder al de grappen, ware en onware, die de reizigers in de Nieuwe Wereld ons verhalen, heeft dit sombere tafereel van den ernstigen Duitscher zijne eigenaardige weemoedige aantrekkelijkheid. Het is voldoende om ons in 't algemeen te doen weten hoe de toestand is dezer bevolkingen, op hun sterfbed omringd door de jeugdige, levenslustige Amerikanen. Wil men meer bijzonderheden van hen weten, daartoe is gelegenheid. Vóór weinige jaren heeft het Gouvernement der Vereenigde Staten een onderzoek naar het getal, den aard en den toestand dezer verwaarloosde schepselen doen instellen. Uit hetgeen daardoor aan het licht is gekomen, ben ik bereid nog het een en ander mede te deelen. En daarbij stel ik mij voor het verhaal te geven van een gezantschap van eenige stammen der Indianen in den aanvang dezes jaars door den President buchanan ten gehoore ontvangen. Daardoor zullen wij hen als 't ware zelven zien optreden, hunne treurige houding aanschouwen en hunne klagten kunnen vernemen. Doch wachten wij daartoe op een volgend Nommer.
d - d.

Holland op zijn smalst.

Oude chronieken en knappe menschen verhalen, dat de doortogt tusschen Texel en het Nieuwe Diep op de volgende wijze ontstaan is. Monniken van een Friesch klooster hebben een kanaal laten graven, om van Harlingen (geloof ik) in zee te kunnen komen; dat liep, waar thans het Marsdiep is. Zij deden dit, - de eenvoudige zielen, - zonder millioenen te leenen, zonder over dan noodig geworden fortificatiewerken te twisten, zonder ook om zeebrekers, sluizen, enz. te denken. En het gevolg is geweest, dat het element, dat zij roekeloos opgezocht hadden, hun te magtig is geworden, en de Noordzee een binnenlandsch reisje heeft gemaakt naar onze vruchtbare grasvelden en zich voortaan dien doorgang goed open heeft gehouden.
Zou er gevaar zijn, dat zoo iets met het geprojecteerde kanaal door Noord-Holland op zijn smalst ook het geval zou worden? Neen, waarlijk niet. En wel vooreerst, omdat de industriële 19e eeuw beter dan die monniken middelen weet, om zulk gevaar te voorkomen. Maar ten anderen, en wel voornamelijk, omdat wij ook hierin van die brave onnoozelen verschillen, dat zij weinig praatten maar handelden; en wij juist het tegenovergestelde doen.





{==497==} {>>pagina-aanduiding<<}

Mengelwerk.

Montenegro.

Wederom zijn de Diplomaten der groote rijken die medespreken mogen, te Parijs vergaderd, in dat middenpunt (zegt het) der Europesche beschaving, dat er tegenwoordig op uit is, om de zetel eener Europesche regtbank te worden. En wederom is het niet over Christelijke maar over Turksche zaken, dat daar regt wordt gesproken. Die Oostersche quaestie, voor de mannen van staat eene Hydra, die zooveel koppen krijgt, als men haar afsnijdt, nu wordt ze weder van eene andere zijde aangegrepen. Het geldt thans een landje, op zich zelf, ach! van zoo luttel beteekenis, van een 125,000 bergbewoners en zwervers, maar dat wel geschikt is om ons belangstelling in te boezemen - het arme Montenegro. De dappere bewoners van dat schilderachtige plekje, met zijn poëtischen naam, dat sedert eeuwen zijne onafhankelijkheid heeft gehandhaafd tegen een magtigen, op het punt van regt weinig kieschen nabuur, durft zijn aartsvijand, de Porte, het hoofd te bieden, die met zooveel tienduizenden er tegen optrekt als het zeker geene duizenden in het veld kan brengen. Even als onze voorvaderen, geholpen door hunne polders en rivieren, eenmaal den, men zou zeggen, wanhopigen strijd durfden wagen tegen het magtige Spanje, evenzoo wederstaat het de overmagt van de verbolgen Osmanlis, verschansd achter zijne onneembare bergruggen. En al is het ook wat te veel eer voor Turkijë om het met het toenmalige Spanje gelijk te stellen, en voor Montenegro, om het met de Vereenigde Gewesten op ééne lijn te plaatsen; het is onze aandacht waardig, gelijk elke zwakke, die door den sterkere wordt bedreigd en onderdrukt. Bovendien is het ook door den toestand dien het heeft, of dien men het gemaakt heeft, thans een gewigtig punt geworden voor geheel Europa. Het grenst aan twee magtige rijken, Oostenrijk en Turkijë, en staat in naauwe betrekking met een derde, Rusland, en zeker

{==498==} {>>pagina-aanduiding<<}
ware het reeds lang bij het dringen dier groote belangen onder den voet geraakt, als de een den ander het genoegen maar gunde, om het onder den voet te treden, als het niet juist werd staande gehouden door de strijdende belangen, die aan zijn bestaan verbonden zijn.
Welke zijn die belangen? wat is het voor landje, welks naam thans zoo groote rol speelt? wat heeft het te wachten en te vreezen? zietdaar vragen, waarop in dezen tijd zeker menigeen wel een antwoord hebben wil. Dat antwoord vinde men in het volgende stukje, dat wij hier van een Fransch tijdschrift overnemen.
‘Om ons een denkbeeld te vormen van de landstreek waartoe Montenegro behoort, willen wij van uit Antivari, aan de kust der Adriatische Zee, twee denkbeeldige lijnen trekken: de eene langs den Dalmatischen Archipel, N.-W.waarts uitloopende naar de zuidelijkste punt van Istria, de andere N.-O.waarts langs de bergen, die Servië van Albanië en Macedonië scheiden, en vervolgens in noordelijke rigting naar den Donau bij de monding van den Timok. De landstreek tusschen de beide beenen van dezen hoek wordt door een afzonderlijk volk bewoond, het Servische of Illyrische ras. Ten noorden wordt dit volk begrensd door den Donau, ofschoon het aan den linkeroever van dien stroom nog verscheidene streken lands beslaat, met name het grootste gedeelte van het Banat. Deze landstreek omvat Slavonië, tusschen den Drave en den Sava; Croatië en Dalmatië, provinciën van Oostenrijk; Bosnië, eene Turksche provincië; het eigenlijk genoemde Servië, een afzonderlijk vorstendom aan de Porte onderhoorig, en verscheidene Turksche districten, ten zuiden van Servië gelegen. Eindelijk is er in den zuidelijken hoek der Servische landen, aan den top van den aldus gevormden driehoek, een onafhankelijke staat gelegen - Montenegro. Het behoud van deze onafhankelijkheid te midden van zulke magtige naburen, is een vraagstuk, dat thans meer dan ooit Europa bezig houdt.
Wanneer men op de kaart de rigting nagaat van de bergen, die dit gedeelte van Europa doorkruisen, dan zal men zien dat Montenegro gelegen is op het punt van scheiding dezer bergketenen, waar zij zich tevens het hoogst verheffen. Daar hebben de verschillende Illyrische Alpen hun punt van vereeni-
{==499==} {>>pagina-aanduiding<<}
ging, aan de eene zijde met het westelijke uiteinde van den Balkan, aan de andere zijde met de bergketenen die door Albanië naar den Pindus loopen. Dit land heeft de gedaante van een hart, welks beide helften in zeker opzigt gescheiden worden door de vallei van Moratscha, eene rivier die zich in het langwerpige meer van Scutari ten zuiden ontlast. Het is als de natuurlijke citadel der Servische landen, en tevens het meest zuidelijke punt daarvan. Hier begint de woonplaats van een volk, geheel verschillend in taal en zeden, de Albanezen of Skipetaris; aan de boorden van het meer Scutari is de grens tusschen deze volken.
De vijanden der Montenegrijnen zeggen van hen: ‘het zijn banditen’. Indien men dit woord in den oorspronkelijken zin kan opvatten, als ballingen, voortvlugtigen, dan is deze naam gepast. Het zijn banditen, even als die bergbewoners, die van uit Asturië en de Pyreneën Spanje's bodem op de Mooren hebben veroverd, even als die opstandelingen, die achter hunne rivieren en moerassen zich tegen den magtigen Koning van Spanje hebben verschanst. Even als deze landen is Montenegro de schuilhoek geweest waarin een volksbestaan is bewaard, het toevlugtsoord voor vrijheid en Christendom, een bolwerk tegen het Islamisme dat overal daar rondom heen overwinnaar was.
Toen het Servische volk, zoo magtig onder douchan den Sterke in den veldslag van Kossovo in 1389 het onderspit delfde, maakte Montenegro reeds een afzonderlijk vorstendom uit, welks onafhankelijkheid op de eeuwigdurende twisten in het Keizerrijk gegrondvest was. Het was het erfland van de vorsten van Zeta. De held van dezen stam, iwan tschernojewitsch, hield zich alleen tegen de Turken staande, nadat scanderbeg, zijn bondgenoot, was gestorven, en Albanië benevens Herzegowina onderworpen waren. Hij gaf zijne bezittingen in de vlakte, zijn kasteel van Jabliak op, en naar zijne bergen teruggetrokken, waar hij het klooster van Cetinjé stichtte, begon hij die vreeselijke worsteling van eene handvol menschen tegen een magtig rijk, die tot op onze dagen voortduurt. Het vorstendom van Zeta was echter meer uitgestrekt dan het tegenwoordige Montenegro: het omvatte, behalve andere onderhoorigheden, de streek aan de monding van Cattaro, ofschoon deze stad zelve zich reeds onder de bescherming der Venetianen geplaatst had.

{==500==} {>>pagina-aanduiding<<}

Iwan en de vorsten van zijn huis zijn de helden van de volkszangen, de Montenegrijnsche Piesmas. Nog is de herinnering aan hen levendig als waren zij gisteren pas gestorven. De Tschernojewitschen sloten verscheidene verdragen met Venetië en verbonden zich met de magtige edelen van die republiek. De laatste van hen trok zich terug naar het vaderland van zijne vrouw, waar hij stierf. Door het uitsterven van dezen stam kwam het gezag van deze wereldlijke vorsten aan de Metropolitanen, of Wladikas, zoo als de Slaven van de Grieksche godsdienst hunne Bisschoppen noemen. Zonder twijfel is deze theocratische regeringsvorm eene weldaad voor Montenegro onder de gegeven omstandigheden geweest. Het morele gezag eens Bisschops was het meest geschikt om de eendragt te bewaren; alleen de godsdienstige invloed kon de verdeeldheid tegengaan in een staat, waar ieder burger slechts een vrijwillig soldaat is. De Vorst-Bisschoppen van Montenegro hebben zware tijden doorgeworsteld, maar het hun toevertrouwde pand ongeschonden kunnen bewaren; teruggetrokken achter hunne bergen, en door Venetië, hoe zwak dan ook, ondersteund, mogten de Montenegrijnen vrij blijven. Slechts eenmaal is een aanval der Turken met goed gevolg bekroond geweest onder soliman, Pascha van Scutari, in 1693. Hij drong tot Cetinjé door, legde kerk en klooster in de asch en vernielde alles bij het doortrekken; maar zijne benden moesten weldra aftrekken, daar het noodige hun ontbrak op deze naakte rotsen. Echter moest het geheele land, alleen, volgens der Montenegrijnen zeggen, de Nahia (district) Katounska uitgezonderd, eenigen tijd de haratsch opbrengen. Dit is de eenige daad van afhankelijkheid, waarop de Turken zich beroepen kunnen.
Montenegro trad een nieuw tijdperk in toen daniël petrowitsch niegoch, in het begin van de 18e eeuw, tot de waardigheid van Wladika werd verheven, die sedert dien tijd in het huis petrowitsch gebleven is. Het Islamisme was in Montenegro ingedrongen; daniël, die zelf door verraad den Turken in handen gevallen en aan hunne mishandeling blootgesteld was, besloot zijn land van dezen inwendigen vijand te verlossen door een bloedigen maatregel, zoo als ze voor het heil van een volk noodig kunnen zijn, zonder daardoor ooit geregtvaardigd te worden. Deze Montenegrijnsche Vesper had plaats op Kersnacht 1702.

{==501==} {>>pagina-aanduiding<<}

Peter de Groote van Rusland zag weldra het voordeel in om deze dappere bergbewoners aan zich te verbinden, die reeds door den haat tegen de Turken en door de gelijkheid van godsdienst en afstamming met de Russen verwant waren. De geschiedenis echter der betrekkingen van Rusland en Montenegro bewijst dat de gehechtheid van dit kleine volk aan den Tsar met een levendig gevoel van onafhankelijkheid gepaard is geweest.
In 1712 leed de Seraskiër aschmet-pascha eene bloedige nederlaag; maar twee jaren later namen zij wraak hierover en trokken Montenegro binnen met 120,000 krijgslieden. De Vizir douman-keuprili ontdeed zich van de Montenegrijnsche opperhoofden, terwijl hij eene bijeenkomst met hen had; daarna drong hij tot binnen in het land door, vermoordde een groot deel der bevolking, en voerde 2000 menschen in slavernij weg. Als een sneeuwval overviel deze ramp het arme land; Montenegro was zijn ondergang nabij, maar onderworpen kon het niet worden. Weldra kwamen de bewoners weder te voorschijn uit hunne schuilhoeken, om als gewoonlijk den strijd te hervatten.
De beschaving van Montenegro en zijne organisatie als Europesche staat dagteekent van den voorlaatsten Wladika. Peter de Eerste was in waarheid een vorst van zijn tijd, en ware zijne werkzaamheid naar een ander terrein verplaatst geweest, dan zou men evenmin geaarzeld hebben om hem den naam van den Groote te geven, als zijn volk om hem onder de heiligen op te nemen. Langdurige reizen hadden hem bekend gemaakt met de zeden, de taal, en de letterkunde der beschaafde volken. Door Keizer jozef den Tweede werd hij eervol ontvangen, door catharina aanvankelijk koel, maar weldra met eerbewijzingen overladen, en hij hield langen tijd te Weenen en te St. Petersburg verblijf. In zijn vaderland teruggekeerd beriep hij eene volksvergadering, en slaagde door zijne wijze wetsbepalingen er in, om vrede en eendragt tusschen de verschillende stammen zijns volks te bewaren. Zijne eerste voordeelen tegen de Turken moest hij bij den vrede van Sistowa weder opgeven, daar Montenegro door Oostenrijk en Rusland, die het tot den oorlog hadden overgehaald, werd opgeofferd; maar peter bewees weldra dat hij ook zonder hunne hulp kon zegevieren. In den slag van Krousch, waar kara-mahmoud, Pascha

{==502==} {>>pagina-aanduiding<<}
van Scutari het leven liet, vernielde hij het gansche Turksche leger. Door deze overwinning kwam Montenegro in het bezit van verscheidene Nahias, wier onafhankelijkheid vroeger nog twijfelachtig was.
Gedurende den oorlog met Frankrijk onder het Consulaat, betwistten Oostenrijk en Rusland elkander de leiding der Montenegrijnsche zaken. De Russische agenten beschuldigden peter in 1804 van verraad tegen land en godsdienst, eischten zijne afzetting en daagden hem als priester voor de Synode van Petersburg; maar peter wist hunne lagen te verijdelen. Het waardige protest, waarin de Montenegrijnen bij deze gelegenheid de geestelijke en tijdelijke onafhankelijkheid van hun Wladika handhaafden, is inderdaad een allerbelangrijkst document in hunne geschiedenis. In die tijden van onrust en oorlog door geheel Europa was het vooral eene zware taak, om de regten van zulk een kleinen staat te doen gelden; peter wist echter zijn volk en zijn gebied uit die stormen te redden, maar hij kon niet verhinderen, dat bij den Weener vrede de provincie Cattaro aan Oostenrijk werd toegevoegd.
In 1830 eindigde peter I zijn lang en roemvol leven, en peter II zette het werk der beschaving, door hem aangevangen, voort. Hij gewende de Montenegrijnen aan eene geregelde policie, ofschoon hij de barbaarsche gewoonte der Vendetta niet geheel vermogt af te schaffen; hij voerde eene geregelde directe belasting in, stelde een Senaat in en rigtte het corps Perianiks op, eene keurbende, die voor de openbare veiligheid en voor de uitvoering der regeringsbevelen zorg droeg. In 't kort, hij was het die aan Montenegro die reorganisatie in het politieke en administratieve heeft gegeven, die, nog verder ontwikkeld door zijn opvolger, dit volk thans meer en meer aan de beschaafde Europesche staten gelijk maakt.
Wat de buitenlandsche betrekkingen betreft van peter II met Oostenrijk en Turkijë, wij behoeven die niet in bijzonderheden te bespreken. Alleen zij nog herinnerd, dat hij altijd als onafhankelijk souverein met die staten onderhandeld heeft. De Wladika van het onafhankelijke Montenegro is de titel, dien zelfs de Turksche Vizirs hem in de officiële stukken geven. Montenegro's regt derhalve op onafhankelijkheid kan uit zijne vroegere geschiedenis vrij zeker bewezen worden.
Kort vóór zijn dood liet de Wladika peter II de voor-
{==503==} {>>pagina-aanduiding<<}
naamste Montenegrijnsche hoofden bij zich ontbieden en zeide hun: ‘Ik heb drie afschriften van mijn testament laten maken: het eerste is te Weenen, het tweede te St. Petersburg en het derde aan het Russische Consulaat te Ragusa. Ik deel u mede, dat ik tot opvolger benoemd heb mijn neef danilo, dien ik buitenslands zijne opvoeding heb laten voltooijen; en gevloekt zij ieder die tegen dezen mijn laatsten wil mogt handelen. Het is eindelijk mijn wil, dat mijn testament aan alle hoofden des volks, daartoe plegtig te Cetinjé bijeengeroepen, worde voorgelezen.’ Den volgenden dag, den 31sten October 1851, stierf de wladika, na eene regering van 21 jaren. Dadelijk droeg de senaat aan twee Perianiks op, om een der exemplaren van het testament te Ragusa te gaan halen. Ondertusschen kwamen de afgevaardigden der stammen in de vlakte van Cetinjé bijeen, en toen de afgezanten het testament gebragt hadden, werd het hun door den staatssecretaris dimitri milakowitsch met luider stemme voorgelezen, en de afgevaardigden den wil van den vorst-bisschop eerbiedigende, verkondigden dien door het geheele land.
Danilo, op wiens jeugdige schouderen thans het lot van Montenegro rustte, was te Cetinjé in 1828 geboren, en was dus 23 jaren oud. Zijn oom had hem eerst eene schitterende opvoeding doen geven, en hem toen zijne studiën laten voortzetten door reizen in de Europesche staten. Danilo was te Weenen, waar hij eenigen tijd verblijf hield alvorens hij naar St. Petersburg ging, toen hij de tijding ontving van den dood zijns ooms en de gebeurtenissen in zijn vaderland die daarop gevolgd waren. Deze waren verre van geruststellend: de president van den senaat, pero tomo petrowitsch, broeder van den overleden wladika, had zich van het oppergezag meester gemaakt, en daar hij gehuwd was, en bijgevolg niet tot bisschop benoemd kon worden, had hij zich door den senaat tot vorst-gouverneur van Montenegro doen uitroepen. Men scheen deze usurpatie zich te hebben laten welgevallen, en danilo bevond zich dus in een neteligen toestand. Hij aarzelde echter niet om naar zijn vorstendom te vertrekken en zijn wettig regt op te eischen, en al aanstonds vertoonde zich hierbij zijn krachtig karakter. Hij vertrok in alle haast van Weenen, kwam den 16den December te Cetinjé aan, nam stoutweg zijn verblijf in het paleis van den wladika, en riep dadelijk het volk

{==504==} {>>pagina-aanduiding<<}
bijeen. Ook de senaat was bijeengeroepen en wel door pero tomo, die de vergadering presideerde. danilo vordert, dat het gezag aan hem in handen worde gesteld, waartegen pero tomo zich verzet. Toen wendt danilo zich tot het volk en vraagt, met welk regt men over de erfopvolging van den overleden wladika beschikt heeft; immers allen kenden de bepalingen van het testament en hadden die aangenomen, allen hadden weinige dagen te voren gehoorzaamheid daaraan gezworen. Daarbij herinnerde hij hun in krachtige woorden den vloek, door den wladika uitgesproken tegen ieder die zich tegen zijn uitersten wil zou aankanten. De krachtige houding en de welsprekende woorden van den jeugdigen vorst overwonnen allen tegenstand, de weêrspannigen onderwierpen zich, en zelfs de president van den senaat, pero tomo, was de eerste om tot gehoorzaamheid weder te keeren.
Na aldus de teugels van het bewind te hebben hernomen en als met een slag dat prestige te hebben verkregen, dat hij steeds heeft behouden, was danilo er op bedacht om ook eene andere bepaling van het testament zijns ooms te gaan vervullen, en in Rusland de geestelijke wijding van zijn gezag te gaan halen. Doch er waren vele redenen, die hem ongaarne tot dezen stap deden besluiten. Hij wist dat bij den dood van elken Wladika de andere neven, die van de erfopvolging waren uitgesloten, het land in beroering bragten. Bovendien was de post van bisschop te zeer in tegenspraak met de pligten als wereldlijk vorst van een volk, dat bijna in voortdurenden oorlog leefde. Wel hadden de vroegere wladika's en het volk deze leemte gevoeld, en naast den bisschop een burgerlijk gouverneur aangesteld op wien alles rusten moest wat de verdediging van het land en de handhaving van orde betrof; maar deze Gouverneur was alweder een nieuw gevaar. Derhalve stelde danilo aan de algemeene vergadering, den 23sten Januarij 1852 te Cetinjé bijeengekomen, voor, om weder tot den ouden regeringsvorm terug te keeren, die gedurende verscheidene eeuwen onder de tschernojewitschen in Montenegro was aangenomen, om namelijk het oppergezag aan een wereldlijk vorst op te dragen met een bisschop nevens hem, die aan het hoofd der geestelijke zaken stond. Dit voorstel werd aangenomen, en toen vertrok danilo onmiddellijk naar Rusland, om de goedkeuring van den Tsar te verwerven, van wiens onder-
{==505==} {>>pagina-aanduiding<<}
steuning hij zich wilde verzekeren. Keizer nikolaas ontving den jongen vorst met den kus, gelijk hij zijn zoon zou ontvangen hebben; hij verklaarde dat hij hem erkende als wereldlijk vorst van Montenegro, en dat zijn land van de ondersteuning van Rusland verzekerd kon zijn.
Danilo kwam zegevierende in Montenegro terug. Hij had het hoofd vol van hervormingsplannen, en deelde dadelijk aan het volk een programma van zijn bewind mede, met de veranderingen die hij in de wetgeving wenschte te brengen, waarbij echter de voornaamste wetten, in 1796 door peter I den Heilige vastgesteld, in stand zouden blijven. Op het feest der Heilige Maagd werd eene volksvergadering in de vlakte van Cetinjé bijeengeroepen, om de nieuwe constitutie te hooren aflezen en haar plegtig te bezweren. Weldra echter had danilo de gelegenheid om deze herstelling van het wereldlijke gezag nog op andere wijze in te wijden. Tegen het einde van 1852 deden de Turken een inval van de zijde van Albanië, en de Montenegrijnen vergolden dit door de inname van Jabliak, den ouden zetel der tschernojewitschen, dat de vorst in persoon innam (24 November 1852). Daardoor werd de oorlog verklaard en aan omer-pascha werd opgedragen, om de bergbewoners tot onderwerping te brengen. Drie legercorpsen rukten te gelijk op Montenegro aan: een van de noordzijde door Herzegowina en twee van het zuiden door de valleijen van Bielopalitschi en Tsernitsa. Doch ondanks enkele op zich zelf staande voordeelen, was deze expeditie, in het midden van den winter, rampspoedig voor de Turken. De troepen van omer-pascha en van osman, Pascha van Scutari, hadden nameloos veel van ziekten en gebrek te lijden. In de gevechten van Jabliak en van de Joupa deed danilo zich kennen als een heldhaftig krijgsman en een bekwaam veldheer. Trouw ondersteund door zijn broeder mirko en zijne ooms djordjo en kerko, voerde hij den krijg met bewonderenswaardige vastheid. Reeds hield Montenegro de ongelijke worsteling met voordeel staande, toen de diplomatie van Oostenrijk tusschen beiden
kwam. Het Weener kabinet zag met bezorgdheid zoo vele troepen op zijne grenzen bijeentrekken, en het zond den veldmaarschalk Graaf von leiningen als buitengewoon gezant naar Constantinopel. Door de krachtige houding van dezen bekwamen diplomaat bewerkte Oostenrijk, dat de troepen van

{==506==} {>>pagina-aanduiding<<}
omer-pascha werden teruggeroepen. Te Podgoritza werd de vrede tusschen Montenegro en Turkijë geteekend, in tegenwoordigheid van Oostenrijksche en Russische commissarissen. De status quo ante bellum werd hersteld, alleen werd aan Montenegro toegevoegd de streek van de Joupa in Herzegowina.
Gelijk bekend is, is het steeds van belang voor Oostenrijk om te zorgen dat de Slavonische volken in zijn eigen rijk niet worden medegesleept en in gisting gebragt door hetgeen gebeurt buiten de grenzen, in landen die tot hetzelfde ras behooren, en in gelijken toestand zich bevinden. Van niet minder belang was het thans voor dit rijk om Rusland vóór te zijn, en zelf de eer in te oogsten van de onderhandelingen ter gunste van Montenegro, of ingeval de krachtige vertoogen van het Petersburger kabinet geen gevolg hadden, althans den oorlog te voorkomen.
Dadelijk na dezen vrede begaf danilo zich in het begin van 1853 naar Weenen, om den Keizer te bedanken voor den steun aan Montenegro geschonken. Men zegt dat men toen den vorst van Montenegro had willen overhalen om het protectoraat van Oostenrijk aan te nemen; men beloofde hem allerlei voordeelen, eene belangrijke jaarlijksche toelage en een krachtig aandringen bij de Turksche regering voor de teruggave der eilanden van het meer Scutari, hetgeen Rusland niet had kunnen bewerkstelligen. Alvorens hij echter eene soort van suzereiniteit van de zijde van zulk een magtigen staat aannam, verzocht danilo tijd tot beraad.
In dien tusschentijd trachtte de president van den senaat pero tomo nogmaals zich van het gezag meester te maken, door eene nieuwe zamenzwering, waartoe hij eenige voornamen, wier magt door de hervormingen van den vorst verminderd was, wist over te halen. Het complot werd echter ontdekt en pero en zijne aanhangers namen de wijk naar Oostenrijk. Daar de Oostenrijksche regering nog geen antwoord op hare voorstellen ontvangen had, schonk men aan pero tomo en de zijnen een gunstig onthaal, in de meening danilo daardoor meer in de magt te krijgen. Doch het tegendeel had plaats: het gunstige onthaal aan de vlugtelingen in den vreemde te beurt gevallen, deed alle aanzien dat pero nog had onherroepelijk verloren gaan, en danilo zag zich wel genood-
{==507==} {>>pagina-aanduiding<<}
zaakt, om de voorstellen, bij zijne reis naar Weenen hem gedaan, te verwerpen.
Aldus van den inval der Turken bevrijd, en tevens van het gevaar van binnenlandsche onlusten, kon danilo zich geheel wijden aan de regeling der binnenlandsche zaken. Hier had hij met vele bezwaren te kampen, die gedeeltelijk sedert eeuwen hadden bestaan, gedeeltelijk in den laatsten oorlog waren opgekomen. Doch hij liet zich door niets terugschrikken; hij bragt meer eenheid in het bestuur, schafte veelvuldige misbruiken in de regtspleging af, en ging ook met strengheid alle rooverij tegen. De grenzen werden, vooral aan de zijde van Oostenrijk, behoorlijk bewaakt, en de Tchetas (razzia's, strooptogten) naar deze zijde onder straffe des doods verboden, zoodat de bewoners van de Dalmatische kusten in veiligheid konden leven. Van de zijde van Herzegowina beval hij de bezittingen van de Christelijke onderdanen der Porte te eerbiedigen; alleen tegen de Muzelmannen werden de strooptogten toegelaten.
De voordeelen van dit gedrag bleven niet uit; door zijn krachtig inwendig bestuur werd de invloed van danilo nog meer uitgebreid misschien, dan dit door een oorlog zou geschied zijn. De Turksche steden of liever stammen rondom zijn land verzochten om vrede, en hij sloot met hen afzonderlijke verdragen en zond hun dikwijls, op eigen verzoek, zijne Sowietniks (senatoren) of Perianiks tot regters. In sommige districten zelfs namen de Turken tot hem hunne toevlugt, om van hunne Christelijke onderdanen de belasting te innen.
In October 1854 kwam de Russische Kolonel kowalewski, reeds door vroegere zendingen naar Montenegro bekend, te Cetinjé aan. Zijne opdragt was om, met het oog op den uitgebroken oorlog tusschen Rusland en Turkijë, danilo over te halen om zich aan het hoofd te stellen van een algemeenen opstand der Christenen van Herzegowina en Bosnië. Maar danilo besloot onzijdig te blijven; hij had gezien hoe ongunstig de opstanden van Epirus en Griekenland in Europa waren opgenomen, en bovendien vreesde hij eene dergelijke interventie van Oostenrijk, als waarmede de Donau-vorstendommen geteisterd werden.
De betrekkingen van danilo met Frankrijk dagteekenen van het begin van het jaar 1855, nadat een Fransch vice-consulaat

{==508==} {>>pagina-aanduiding<<}
te Scutari was opgerigt. De eerste aanleiding waarom de Fransche Consul hecquard naar Cetinjé kwam, was om de tallooze rooverijen naar den kant van Albanië, die het geheele land in onrust hielden, te doen ophouden. De voortgang der Fransche wapenen in het Oosten hadden den invloed van Frankrijk aanmerkelijk versterkt, en hij bragt het zoo ver dat danilo zich verbond, om alle schade door zijne onderdanen aangerigt, te vergoeden, wanneer Turkijë van zijne zijde hetzelfde deed; maar alleen Montenegro hield zich aan deze bepaling. Van de zijde van Herzegowina kon zoo iets echter niet tot stand gebragt worden; danilo verbond zich slechts bij een verdrag met de Mudirs der Turksche steden, om voor eene som van 1200 ducaten de orde op deze grenzen te handhaven, en in sommige gevallen zelfs door zijne politie in de Turksche districten de orde te bewaren.
De verovering van Sebastopol bragt de zaken van Montenegro op het terrein der politieke onderhandelingen. Het uitzigt was nu geopend dat alle belangen, die meer of minder regtstreeks met het Turksche rijk in verband stonden, op het Congres van Parijs zouden behandeld worden. Thans echter mogt dit nog niet gelukken. Slechts toen ali-pascha op het Congres verklaarde dat de Porte hare aanspraken op Montenegro niet opgaf, meende danilo te moeten protesteren, zoowel tegen deze woorden van den Turkschen vertegenwoordiger als tegen het stilzwijgen der andere mogendheden. Hij vroeg voor Montenegro de erkenning van eene onafhankelijkheid, waarvoor het altijd zoo dapper gestreden had; de teruggave van enkele streken, waarvoor hij en zijne voorvaderen altijd hun bloed hadden vergoten; eene bepaalde afbakening der grenzen met Turkijë, en eindelijk de toevoeging van eene smalle strook lands aan de zeekust bij Antivari, gelijk ook het bezit van deze plaats zelve, die hem ten onregte bij den vrede van Weenen ontnomen was. Doch Rusland was nog gevoelig over zijne weigering om aan den Oosterschen oorlog deel te nemen, en zijne vertoogen vonden geen gunstig onthaal. In het begin van Febr. 1857 besloot danilo om zelf, vergezeld van zijne gemalin en eenige voornamen van zijn volk, naar Parijs te gaan, ten einde in persoon zijne zaak bij den Keizer der Franschen voor te staan. Bepaalde toezeggingen kon hij echter niet verkrijgen, alleen verbond Frankrijk zich,

{==509==} {>>pagina-aanduiding<<}
om in vereeniging met Oostenrijk en Engeland voor eene afbakening der grenzen met Turkijë zijne pogingen in het werk te stellen. Het voornaamste echter dat danilo door al deze onderhandelingen verkregen heeft is dit, dat zijne zaak van Europesche bekendheid en eene Europesche is geworden, dat het lot van zijn land voortaan niet meer afhangt van den een of anderen gelukkigen inval der Turken, of van de willekeur van een der andere naburige groote rijken. Voortaan kan dat lot alleen geregeld worden door overeenstemming der Europesche magten, en dit kleine volkje, dat sedert eeuwen voor zijne onafhankelijkheid heeft gestreden, heeft zijne bepaalde plaats ingenomen in den rang der beschaafde natiën.
Wederom was alzoo de werkzaamheid van danilo beperkt tot de regeling van het inwendige bestuur, die hij met ijver voortzette en handhaafde. Behalve de reeds vermelde hervormingen en verbeteringen, was hij bedacht geweest op het zamenstellen van een volledig wetboek. Daartoe verzamelde hij alle wetten en gebruiken der verschillende districten, maakte gebruik van den vroegeren code van Keizer douchan den Sterke, en de verspreide wetsbepalingen zijner voorgangers, en op den dag van den H. georg (13 April 1855) had hij een wetboek afgekondigd in 93 artikelen, dat zoowel de politieke als de burgerlijke en justitiezaken regelde. Bovendien zorgde hij door wijze maatregelen dat de kennis der wetten algemeen verspreid en de getrouwe naleving verzekerd was. Ook de bloedwraak tusschen de verschillende stammen en huisgezinnen, waartegen reeds peter II geijverd had, wist hij geheel te doen ophouden, door vast te stellen, dat elke daad van geweld tegen eenig Montenegrijnsch burger, als eene criminele zaak zou worden behandeld, zonder ooit eene geldelijke schikking toe te laten.
Ook had de vorige wladika te Cetinjé eene openbare school gesticht, en danilo heeft het zijne bijgedragen, om den bloei van deze school te bevorderen en het getal leerlingen te vermeerderen. Daartoe liet hij door de archimandrieten en kaloudjers der verschillende districten de meest geschikte jongelieden aanwijzen, die op hunne aanbeveling tot het onderwijs worden toegelaten. Dat onderwijs bepaalt zich wel is waar tot de beginselen, maar omvat toch de algemeene geschiedenis van den Servischen stam, (zijne eigene geschiedenis kent de

{==510==} {>>pagina-aanduiding<<}
Montenegrijn uit de overlevering en uit de volkszangen), de gewijde geschiedenis, het kerkgezang en de eerste beginselen van wijsbegeerte en godgeleerdheid. Bovendien zijn er te Rieka, te Ostrog, te Bukowitsch en te Orjalinka dergelijke scholen opgerigt, waar honderden van kinderen eene redelijke opvoeding ontvangen, meestal echter meer bepaald godsdienstig, daar het grootste gedeelte voor den geestelijken stand wordt opgeleid. Bij het toezigt over het onderwijs, dat danilo persoonlijk moet nagaan, wordt hij ijverig ondersteund door de Prinses zijne gemalin, darinka kwekicova, de dochter van een Griekschen koopman uit Triëst.
Ook eene drukkerij is er te Cetinjé, waar peter II een groot deel zijner werken heeft laten drukken (*). Deze heeft echter mede geleden onder den onzekeren en onrustigen toestand des lands: bij den genoemden inval van omer-pascha hadden de Montenegrijnen gebrek aan lood en moesten de drukletters gebruiken, om er kogels van te gieten. In 1857 heeft danilo echter dit verlies weder hersteld.
Men ziet, Montenegro is den weg der beschaving ingetreden, maar men moet zich ook geene al te grootsche denkbeelden daarvan vormen (†). De Montenegrijnen hebben het ongeluk gehad, om altijd òf met te veel voorliefde, òf met te zwarte kleuren afgeschilderd te worden. De een ziet in hen niet anders dan helden, wier echt patriarchale eenvoud en reinheid van zeden door alle beschaving eer verliezen dan winnen zou. De ander stelt hen slechts als lafaards, roovers en moordenaars voor. Inderdaad is de Montenegrijn echter dapper en krijgslustig, maar slechts voor den oorlog des partijgangers geschikt, waarin hij, op zijne bergen te huis als gems of reebok, van alle voordeelen van het hem bekende terrein meesterlijk partij trekt. Van daar waren zij steeds gelukkiger in de verdediging van hun land, dan in den aanvallenden oorlog. Zelfs op hunne tchetas (rooftogten) laten honderde Montenegrijnen

{==511==} {>>pagina-aanduiding<<}
zich dikwijls afschrikken door een goed onderhouden vuren van weinige personen uit een alleenstaand huis. Hunne ruwheid en wreedheid bij bijzondere veten wordt ook veel opgewekt door het gebruik, dat ieder Montenegrijn steeds gewapend is, wat ligt tot misbruik aanleiding geeft; ook is de vendetta voor hen bijna hetzelfde wat in andere landen het duël was: het is eene schande zich niet over aangedane beleediging te wreken, en het is een spreekwoord en eene ware volksmeening onder hen, ‘die zich niet wreekt, die zich niet heiligt.’ - Ook hunne rooverijen zijn bijna een noodzakelijk gevolg van de gesteldheid des lands. Montenegro, zooals het thans is, is te arm en te beperkt, om aan zijne bewoners voldoend onderhoud te verschaffen, en het volk is bovendien door de onophoudelijke oorlogen te zeer er aan gewend, om zich zonder arbeid en moeite te voeden met den buit op den vijand veroverd. De eigen woorden van peter II hebben zijn volk niet onaardig geschetst, toen hij zeide: ‘Ik ben een beschaafde onder de barbaren, maar een barbaar onder de beschaafden.’ Groot waren dan ook de bezwaren, waarmede danilo bij zijne hervormingen te worstelen had. Hij zelf heeft niet dat indrukwekkende uiterlijk en de hooge geestesgaven van den wladika zijn voorganger, en ook kon hij zijne regering niet door materiële voordeelen populair maken. Rusland hield de jaarlijksche toelage van 40,000 florijnen in (althans voor een tijdlang), zoodra het zag, dat zijn invloed door den Oostenrijkschen verdrongen werd, en Oostenrijk was tot zulk eene bijdrage noch geneigd noch in staat. Derhalve moesten de noodige geldmiddelen door het land zelf worden opgebragt, en dit was een groot offer van een volk geëischt, dat onder vrijheid niet anders verstaat dan vrijdom van belastingen, en alleen daarvoor sedert eeuwen had gestreden. Danilo nam dus tot groote strengheid
zijne toevlugt om zijne maatregelen door te zetten, en onderdrukte de sterke oppositie die ze tegenwerkte met geweld. Zoo hadden er talrijke geregtelijke executies plaats en moesten verscheidene voornamen naar het buitenland vlugten.
Zietdaar de geschiedenis van Montenegro tot op onze tijden in losse trekken geschetst en een vlugtigen blik geworpen in zijnen in- en uitwendigen toestand. Thans hebben wij nog van den laatsten oorlog te spreken.
Niet lang had danilo rust, om de hervormingen in zijn land

{==512==} {>>pagina-aanduiding<<}
ingang te doen vinden. Gelijk bekend is, strekt Turkijë weder zijne hebzuchtige hand naar het kleine landje uit, dat thans omringd is door een schrikverwekkend Turksch leger. In weinige woorden kan de aanleiding en de loop der laatste krijgsbedrijven worden medegedeeld. Onder de landen, die werkelijk tot het gebied der Turken behooren, baart de Herzegowina hun steeds groote moeijelijkheid. Het grenst aan Montenegro en heeft met de bewoners van dat land den vrijheidlievenden aard en onrustigen geest gemeen, terwijl het, ver van de hoofdstad verwijderd en meestal door de Montenegrijnen ondersteund, eigenlijk nooit geheel door de Turken tot onderwerping gebragt is. Bovendien geeft de gesteldheid der bevolking, die zoowel uit Turken, als uit Christenen bestaat, in de Herzegowina tot gedurige botsingen aanleiding. - Wonder is het dus niet, dat de fameuse Hatti-Hamayun ter gunste der Raja's, onrijpe vrucht der Europesche diplomaten, ook hier tot herhaalde oneenigheden en gruwelen aanleiding heeft gegeven, die in het laatstverloopen jaar tot een formelen opstand oversloegen. Wel is het echter bevreemdend, dat de Porte, die zich anders om de orde in deze streken zoo angstvallig niet bekommert, de zaak thans in grooten ernst scheen op te vatten, en belangrijke troepenafdeelingen hierheen zond; doch het mag wel aangenomen worden, dat het van den aanvang af op Montenegro gemunt was. De troepen der Turken eenmaal in de nabijheid van Montenegro's grondgebied, was het vooruit te zien, dat er aanleiding genoeg tot oorlog zou gevonden worden. Ofschoon danilo zijn volk verbood deel te nemen aan de vijandelijkheden tusschen de Turken en de opstandelingen, konden dezen zich niet bedwingen om èn hunne broeders van Herzegowina te helpen èn deze gelegenheid tot rooven en buitmaken aan te grijpen. Liefde tot den oorlog zit den Montenegrijn in merg en been, en dan vindt hij ligt eene aanleiding om dien met een schijn
van regt aan te vangen, vooral tegenover een buurman als den Turk en in een land, waar de begrippen van het volkenregt zoo weinig ontwikkeld en helder zijn.
Het was vooral het inrukken der Turken in het gebied van Grahova, waardoor de vijandelijkheden begonnen zijn. Het woiwodschap Grahova ligt op Turkschen grond, maar staat onder een zeker protectoraat van Montenegro, en dit beweert zelfs, dat ali-pascha van Herzegowina in het jaar 1844

{==513==} {>>pagina-aanduiding<<}
Grahova formeel aan peter II heeft afgestaan. Toen nu de Turken, tegen de raadgevingen der Engelsche en Fransche consuls, Grahova bezetteden, deden de Montenegrijnen den 11den Mei een onverhoedschen aanval op de Turken en bragten hun eene volkomene nederlaag toe. Bij dezen aanval verloren de Turken een hunner generalen, kalil-pascha, verscheidene kanonnen en hunne gansche bagage, en moesten aftrekken. Over het regtmatige van dezen plotselingen aanval is in de dagbladen over en weêr genoeg getwist, en dit zal bezwaarlijk uit te maken zijn; van beide zijden is de naauwgezetheid zeker niet groot. Men vergete echter niet, dat de Montenegrijnen zeer goed begrepen, waarop Turkijë het met zijne ontzagwekkende krijgstoerustingen (wie zal ze betalen?) gemunt had, en dat de Turken begonnen waren met een afgezant van Montenegro het hoofd af te slaan.
Ook scheen Montenegro aanvankelijk wel genoodzaakt om met eigen middelen op zijne verdediging bedacht te zijn. Oostenrijk, dat voor elken prijs liever zag dat alle onrustige bewegingen aan deze zijne grenzen spoedig onderdrukt werden, had bij wijze van uitzondering aan Turkijë toegestaan, om de haven van Klek, die volgens de verdragen aan Oostenrijk toebehoort en als mare clausum beschouwd wordt, tot landingsplaats te gebruiken. Doch weldra, ofschoon de verschillende Europesche staten, ieder naar zijn bijzonder belang, eene verschillende houding in deze zaak aannamen, scheen men toch algemeen er op uit, om de Porte van offensive stappen tegen Montenegro terug te houden. Het gevolg van de bemoeijingen der verschillende gezanten was dan ook dat de Porte den 14den Mei aan hussein-pascha, aanvoerder des Turkschen legers, bevel zond, om zich van verdere vijandelijkheden te onthouden, hoewel de troepenverzendingen naar deze streken evenmin werden gestaakt als de rooverijen der Montenegrijnen. Men kwam overeen dat de Montenegrijnsche quaestie door eene commissie van afgezanten der mogendheden op vreedzame wijze geschikt zou worden, en nadat Turkijë te vergeefs beproefd had, die bijeenkomst te Constantinopel te doen plaats vinden, werd Parijs daarvoor bestemd. Wat de uitslag van deze beraadslagingen wezen zal, zal de toekomst leeren; waarschijnlijk zal het wel een ridiculus mus zijn, die uit die bergen van staatsstukken en nota's

{==514==} {>>pagina-aanduiding<<}
geboren wordt: de Oostersche zaken zijn te zeer in den grond verward en onhoudbaar, en de belangen die er aan vastgeknoopt zijn, te ingewikkeld, dan dat men iets anders dan halve maatregelen hierin verwachten kan.
Beschouwen wij thans de geschillen tusschen de Porte en Montenegro eens van nabij. Onder welk voorwendsel kon toch de Porte zulk een groot leger in het veld brengen, dat blijkbaar tegen Montenegro gerigt was; hoe kon zij zonder met dien staat in oorlog te zijn, daden van vijandelijken aard plegen? - Turkijë geeft voor, dat zijne onderdanen in Herzegowina bij hun opstand op de hulp der Montenegrijnen hadden gerekend; dat deze elk oogenblik die hulp zouden kunnen verleenen, en eindelijk ook werkelijk den opstand hadden uitgelokt niet alleen, maar met manschappen ondersteunden. De eerste beweringen zijn ongetwijfeld niet ver van de waarheid, maar dit geeft nog geen regt tot aanval van de zijde der Turken; het laatste echter schijnt, zoo niet onwaar, toch grootendeels overdreven te zijn. Men heeft veel gesproken van den laatsten opstand in de Herzegowina; maar het blijkt meer en meer, dat het slechts op zich zelf staande beroeringen en opstanden van afzonderlijke steden en plaatsen zijn geweest, zonder voorafgegaan gemeen overleg. Daarom is het niet te gelooven, dat Montenegro dezen opstand heeft uitgelokt. Wanneer opstandelingen op aanstoken van een gouvernement handelen, al is het ook van een klein vorstendom, dan is er meer eenheid. Deze was er aanvankelijk zeker in het geheel niet; slechts de verregaande ruwheden en gruwelen der Baschi-Buzuks en de onregtvaardige maatregelen van repressie der Porte, hebben eenheid gebragt in den geest van verzet der Herzegowiners. Danilo heeft dien opstand niet veroorzaakt en zelfs niet gewenscht, en is eerst door den aanval der Turken genoodzaakt geworden hem te ondersteunen. Wij beweren niet dat geen Montenegrijn op eigen gezag en uit eigen liefhebberij den Turk heeft helpen afbreuk doen, maar het gouvernement was hier aanvankelijk vreemd aan. Zelfs was deze opstand den vorst eene hindernis in zijne plannen tot hervorming; al mogt hij zoo iets later gewenscht hebben, thans kwam het hem ontijdig. Het is
meer zijne ambitie om aan het hoofd van een goed georganiseerden staat te staan en dan, langs den weg der diplomatie, de bevestiging van zijn gezag en de uitbreiding

{==515==} {>>pagina-aanduiding<<}
van grondgebied te verkrijgen die hij noodig heeft, dan, zoo als tot nog toe geschiedde, door onophoudelijk in het klein zijn vijand afbreuk te doen, hiernaar te vergeefs te streven.
Natuurlijk wordt het dan de vraag: waarom zoekt Turkijë een voorwendsel tegen Montenegro; waarom wil het steeds het bezit van deze onherbergzame rotsen? Meent het regt te hebben tot de bewering, dat Montenegro tot het Paschalik van Scutari behoort? Neen, maar het meent daar belang bij te hebben.
Dat belang is groot en veelzijdig, van politieken, strategischen en commerciëlen aard. In het politieke heeft Turkijë voortdurend zwaarden aan zijden draad boven het hoofd hangen, zoowel door de gesteldheid zijner eigene provincïën in het N.-Westen, als door zijne beide groote naburen, en Montenegro vooral vergroot het gevaar van dien toestand in bijzondere mate. - Het Ottomanische rijk is, gelijk men weet, zamengesteld uit zeer verschillende volken, die op zeer uiteenloopende voorwaarden en wijzen aan de Porte onderworpen zijn; zij komen onderling en allen te zamen met de Turken veel minder in aanraking, dan wij b.v. met de Duitschers of de Engelschen; maar allen zijn van denzelfden haat tegen den overheerschenden stam vervuld. Daarenboven zijn de Osmanli verreweg de minsten in getal. Men kan begrijpen, hoe bezwaarlijk het aan het verouderde en verzwakte Ottomanische rijk vallen moet om den band te blijven slaan om zulke weêrbarstige onderdanen.
Het zijn vooral de bewoners van Bosnië en de Herzegowina, met de Montenegrijnen tot den Servischen stam behoorende, die de meeste reden tot bezorgdheid aan de Porte geven, en nu laat het zich begrijpen, dat Montenegro hier den Turk een doorn in het oog is. Van daar uit kan elke poging tot opstand het best worden ondersteund, daarheen kunnen de opstandelingen steeds de wijk nemen voor de Turksche troepen; zijne onneembare rotsen zijn als een uitgestrekt fort, dat voortdurend de heerschappij der Turken in deze streken bedreigt.
En even als het den onderdanen der Porte de hand tot opstand biedt, zoo geeft het ook steeds voor den naijverigen nabuur, Oostenrijk en Rusland, de gelegenheid om zich in de Turksche zaken te mengen. Onder voorwendsel van deze

{==516==} {>>pagina-aanduiding<<}
geloofsgenooten te beschermen, of om de rust aan deze zijde, waar ook voor Oostenrijk met zijne eigene Slavische onderdanen veel te vreezen is, te handhaven, kunnen de genoemde rijken hier bijna doen wat zij willen, en allerlei moeijelijkheden aan de arme Turken berokkenen, iets wat ook steeds het geval geweest is. Niet minder gewigtig zou ook het bezit van Montenegro voor den Turk zijn uit een strategisch oogpunt beschouwd. Zoolang de Montenegrijn, haar aartsvijand, die rotsen in bezit heeft, en gaarne elken vijand daarover heen het grondgebied der Porte zou binnenbrengen, kan zij hare grenzen aan deze zijde niet versterken. Zoolang de Montenegrijn daar huisvest, is ook de volkomene onderwerping van de Bosniërs niet wel mogelijk, daar de eenige strategische weg naar die provincie langs het grondgebied van Montenegro loopt. Dat kleine vorstendom met zijne vijandige bewoners is dus niet door zijne magt, maar door zijne ligging den Osmanli te allen tijde eene oorzaak van voortdurende vrees geweest, en hij wil nog steeds op de oude wijze, dat is alleen met geweld, zich daarvan verlossen. Want dat zijn toestand in Europa en de gang, dien de zaken der diplomatiek in deze eeuw loopen, hem een geheel anderen weg moesten doen inslaan, dat begrijpt de fiere nazaat der Mahmuds niet.
Zou er dan werkelijk alleen heil voor Turkijë wezen in de verovering van dit kleine vorstendom? Reeds voor de honderdste maal is het ijdele van zulk streven bewezen. En bovendien al kon het, met eene krachtsontwikkeling die altijd zijne middelen te boven gaat, zich eindelijk van Montenegro meester maken, wat zou het gewonnen hebben? Een leger kan niet leven op deze naakte rotsen; eene blijvende bezetting is onmogelijk. Al veronderstelden wij, - iets wat in onze eeuw niet denkbaar is - dat het geheele Montenegrijnsche volk vernietigd of verplaatst werd, dan ware er nog niets gewonnen. Al de misnoegden van Herzegowina en Bosnië, die vrij talrijk zijn, zouden een nieuw Montenegro daarstellen, zoodra als de Turken weder vertrokken waren. Om dit land te veroveren, zou Turkijë moeten beginnen met zijne heerschappij over deze provinciën beter te bevestigen, en juist daarvoor is datzelfde Montenegro de hinderpaal.
Europa heeft eenmaal kennis met Montenegro gemaakt, en voortaan laat onze eer niet meer toe, dat dit heldhaftige volkje

{==517==} {>>pagina-aanduiding<<}
verpletterd worde. Men kan er zich niet afmaken met te zeggen, dat men zijne onafhankelijkheid niet erkend heeft; die behoeft niet erkend te worden, want zij is nooit ontkend en bestaat van ouds her. Er ontbreekt slechts aan, dat zij in een groot Europeesch tractaat formeel worde bevestigd. Doch dit is eene formaliteit die men alleen uitgesteld heeft, omdat men begreep dat de Montenegrijnsche quaestie, van geheel bijzonderen aard zijnde, een opzettelijk onderzoek, een afzonderlijk verdrag behoefde; men heeft haar tot nader orde ter zijde gelegd, en daarom is in het tractaat van Parijs niet opzettelijk van Montenegro melding gemaakt. Wel heeft Turkijë te kennen gegeven dat het het bestaan van Montenegro feitelijk erkende, maar dit is niet genoeg. De wederzijdsche aanspraken zijn niet alleen geregeld, wanneer Turkijë ophoudt het grondgebied van Montenegro voor zich te eischen, maar wanneer dit ook zijne aanspraken op het oude Servische rijk opgeeft.
Om een einde aan het geschil te maken is er slechts één middel, en wel om de tegenstrijdige belangen te vereenigen door eene billijke schikking. Daar men Montenegro niet kan wegcijferen, moet men het zóó maken dat het tevreden kan zijn, en het elk voorwendsel tot nieuwe aanvallen ontnemen. Men moet zoo mogelijk zijn belang verbinden aan de verdediging van zjn ouden vijand. Zoo als het thans is, is Montenegro slechts voor den oorlog ingerigt en kan den vrede niet aannemen, zonder van zijn eenige voordeel afstand te doen. Wil Turkijë in vriendschappelijke verhouding tot dit land komen, dan moet het den vrede mogelijk maken door bronnen van handel en landbouw er voor te openen. Daarvoor zijn twee dingen noodig: een grond die wat opbrengen kan, en gemeenschap met het buitenland. Daardoor zou Turkijë inderdaad de geheele rigting en bezigheid van dit volk veranderen.
Nu wordt het de vraag: bestaat er eene landstreek die Turkijë aan Montenegro kan afstaan zonder eenig belang te kwetsen en zonder wezenlijk eigen voordeel op te geven? Het schijnt ons toe, dat de Herzegowina, maar ook die alleen, aan deze voorwaarden beantwoordt. Ook in Albanië zouden er voor Montenegro vruchtbare landstreken te vinden zijn; maar die bevolking verschilt te zeer van de Montenegrijnsche in

{==518==} {>>pagina-aanduiding<<}
afkomst, in taal en in godsdienst. De orthodox Grieksche Albanezen zouden bondgenooten van de Russisch-Grieksche Montenegrijnen kunnen worden, maar nooit onderdanen. De Herzegowina daarentegen is vooreerst geographisch van het overige gedeelte des rijks afgescheiden. Montenegro, dat er om zoo te zeggen slechts het oostelijke en bergachtige gedeelte van uitmaakt, snijdt het geheel van Albanië en de andere Turksche bezittingen af. Door den afstand van deze provincie zou de Porte dus niet anders doen, dan wat reeds in den aard der omstandigheden ligt. Ten andere hebben Montenegro en Herzegowina genoeg punten van aanraking en overeenkomst. Wij hebben reeds aangetoond welk aanzien vorst danilo bij de bevolking van Herzegowina geniet. Gedurig wordt hij met toestemming van de Turken geroepen om hun inwendig bestuur te regelen; zijn wetboek wordt door hen aangenomen, en zij roepen dikwijls zijn gezag in, als het eenige middel tegen den staat van anarchie, waarin zij verkeeren. Behalve rotsachtige gronden, aan die van Montenegro gelijk, bezit de Herzegowina vruchtbare akkers, genoegzaam voor eene bevolking eenige malen talrijker dan de tegenwoordige, die, naar men zegt, slechts van 184,000 zielen is (*). Dit volk, dat thans gebukt gaat onder den voortdurenden staat van anarchie, behoort geheel tot het Servische ras en grootendeels tot de orthodox Grieksche kerk.
Denkt men aan al de voordeelen die Turkijë uit vriendschappelijke betrekkingen met Montenegro trekken zou, dan zal men inzien dat zulk eene opoffering ruimschoots vergoed zou worden, te meer daar anders de nationale trots der Montenegrijnen zich nooit in een verbond met Turkijë schikken zou. Het zou reeds een groot voordeel zijn voor Turkijë, aan deze zijne westelijke grens de orde hersteld te hebben, al ware het maar alleen om zijne verhouding tegen Oostenrijk. Dit rijk bezit sedert 1814 langs de Adriatische Zee eene smalle strook lands, die zich tot voor de monden van den Cattaro uitstrekt. De wonderlijke gedaante van deze grens geeft aan Oostenrijk, zonder zijne werkelijke magt te vermeer-
{==519==} {>>pagina-aanduiding<<}
deren, nogtans eene zeer belangrijke, en als wij het zeggen mogen, gevaarlijke gelegenheid, om zijn invloed te oefenen in de naburige Turksche districten. Turkijë zou niet anders dan er bij winnen, wanneer hier eene zelfstandige magt tusschen zijn grondgebied en dat van Oostenrijk geplaatst werd, met welk rijk het reeds veel te veel punten van aanraking en dus ook gelegenheden tot botsing heeft. Eene Slavische bevolking onder een inlandsch vorst zoude beter, dan de tegenwoordige onrustige stammen onder zijn eigen bestuur, een voormuur tegen Oostenrijk vormen. Het zou niet moeijelijk vallen bewijzen bij te brengen, dat Oostenrijk zich thans onder allerlei voorwendsel in de aangelegenheden dezer Turksche districten inmengingen veroorlooft, die alles behalve aangenaam aan Turkijë kunnen wezen. Van al die voorwendsels zou geene sprake meer kunnen zijn tegenover een Slavisch vorst van de Christelijke godsdienst.
Ook uit een strategisch oogpunt zou deze schikking vele voordeelen opleveren. Men moet niet vergeten dat de ware linie van defensie van Turkijë aan deze zijde niet aan de Dalmatische grenzen, maar noordelijker is, in de bergen tusschen Herzegowina en het zuidelijke Bosnië, die veel beter te verdedigen zijn. Zoo als thans de gesteldheid is, zou een Turksch leger, dat van deze zijde het rijk tegen een buitenlandschen vijand had te verdedigen, zich in het centrum van Bosnië moeten posteren, en zou zich niet durven wagen ten zuiden van die genoemde bergen, te midden van eene bevolking die altijd vijandig gestemd is en steeds den terugtogt zou kunnen afsnijden. Waren zij echter bevriend met, en geholpen door de Montenegrijnen, dan konden de Turken van de zijde der Adriatische Zee eene buitengewoon sterke positie verkrijgen.
Wij spraken ook van commerciële redenen, waarom Montenegro voor de Turken een groot bezwaar is. Tusschen Albanië en de noord-westelijke provinciën des rijks gelegen, is het steeds een onoverkomelijke hinderpaal voor de gemeenschap tusschen deze beide deelen des rijks. Maar werd de betrekking met Montenegro van vriendschappelijken aard, dan kon er een groote handelsweg door dit land henen loopen. Danilo heeft wel het gewigt van zijn gebied als transito-streek ingezien; maar de vrede alleen zou hem de gelegenheid geven, om zulk een voornemen ten uitvoer te brengen. Dan zou met

{==520==} {>>pagina-aanduiding<<}
eenig kapitaal het tegenwoordige voetpad (want meer is het niet) in een zeer bruikbaren handelsweg veranderd kunnen worden. Dan ware er voor den Montenegrijn een ander middel van bestaan geopend dan krijg en roof, en men zou zien, hoe zeer dan weldra het geheele aanzien van het land veranderen zou. - Wat de smalle kust betreft, die thans Montenegro van de zee scheidt, de Montenegrijnen, die bijna van hunne bergen de steenen in zee kunnen werpen, zouden alleen voordeel kunnen hebben van deze thans afgesloten streek. Zij zouden daarom nog wel geene belangrijke zeemogendheid worden, maar dit kleine hoekje zee zou hen met de buitenwereld in verbinding brengen, en zij zouden door gewone middelen datgene kunnen verkrijgen, wat zij zich thans ten koste van de rust hunner naburen moeten verschaffen.
Maar zou de vergrooting van Montenegro ook nadeelig kunnen zijn voor de Oostenrijksche monarchie? Ongetwijfeld, als het nog de politiek wil blijven volgen, dat het zich verheugt over de voortdurende oneenigheden tusschen Montenegro en Turkijë, dat het meent voordeel te hebben bij het ongeluk dezer provinciën aan zijne grenzen, en zijn invloed op haren anarchischen toestand wil grondvesten. Men heeft gezegd, dat Oostenrijk nimmer het ontstaan van een nieuwen staat aan de Adriatische Zee toestaan zal; dat die zee gesloten moet blijven, dat zij een Oostenrijksch meer is. Maar zulk een denkbeeld is niet meer vol te houden en de vrees, waaruit het zijn oorsprong heeft, is ongegrond. Wat voor afbreuk zou een haven van Spitza of Antivari aan den handel van Triëst of aan de marine van Oostenrijk kunnen doen? Wij willen betere dingen van zijne politiek hopen. - Wat Rusland betreft, zijne betrekking als de uitsluitend beschermende mogendheid van deze geloofsgenooten zou dan langzamerhand overbodig worden. Doch die betrekking heeft alleen dan nog voordeel voor Rusland, wanneer het nog steeds begeerige blikken naar het erfdeel der Osmanli's blijft slaan. Doch wanneer het ook zulke plannen gekoesterd mogt hebben, is het door den laatsten oorlog wel genoodzaakt geweest daarvan afstand te doen; zij zijn ook niet meer van deze eeuw. En in allen gevalle kunnen ze voor de andere mogendheden geene reden zijn om Montenegro daaraan op te offeren.
De toekomst zal leeren wat er van dit rijkje, om welks

{==521==} {>>pagina-aanduiding<<}
bezwaren men zich vroeger niet bekommerde, maar die thans op den Europeschen raad ter tafel zijn gebragt, worden zal. Wij moeten echter erkennen, dat onze verwachtingen dienaangaande niet zeer hoog gespannen zijn. Doch dit ligt buiten ons bestek; wij wilden alleen maar ter algemeene kennis brengen, wat er van de Montenegrijnsche quaestie is, waarover dit landje klaagt en waarvan het wordt beschuldigd, en wat er van gemaakt zou kunnen worden.
De woorden beschaving en menschelijkheid heeft men tegenwoordig veel op de lippen, en zelfs de diplomatie geeft voor die in haar woordenboek te hebben opgenomen. Welnu! hier is een geval, dat politiek en menschelijkheid dezelfde eischen hebben en in verband konden gebragt worden. Moge het dan niet blijken, dat wij inderdaad nog zoo ver niet gevorderd zijn. Moge men, zoo al niet het voorgeslagene zelf, toch iets in dien geest voor Montenegro doen. Dan zal men eene voortdurend kankerende plaats in het ligchaam der Europesche staten hebben gezuiverd, en de mogelijkheid van bestaan hebben geschonken aan een volkje, aan hetwelk lang genoeg de grond, dien het betrad, en de lucht, die het inademde, niet gegund werd.




De Indianen der Vereenigde Staten. II.

Den lezer was beloofd, dat hij nog meer van deze arme wezens hooren zou, zoo hij lust had. Onlangs vond ik in een Engelsch geïllustreerd blad eene mededeeling over hen, die inderdaad belangrijk was, en zeer geschikt, om ons hunnen toestand onder de Amerikanen te doen kennen. Misschien heeft deze of gene het plaatje dat daarbij was wel onder de oogen gehad. Het stelde den President buchanan voor, terwijl hij eenige afgezanten der Indianen op audiëntie ontving. Dan heeft hij hen daar afgebeeld gezien met hunne kinderachtige versierselen en groote veêren op het hoofd, met hunne opzettelijk dom geteekende gelaatstrekken en deemoedige houding, en met dat gezigt heeft hij zich welligt tevreden gesteld, zonder om het verhaal te denken, dat er bij te lezen stond. Want zoo gaat het met die geïllustreerde bladen. Men wil er alleen kijkende zijne wijsheid uit opdoen; zij hebben misschien

{==522==} {>>pagina-aanduiding<<}
wel honderd kijkers tegen één lezer. En toch deelen ze dikwijls belangrijke zaken mede. - Gelukkig hebben wij geene plaatjes. Wil men dus nog iets van die Indianen weten, dan leze men het volgende verhaal, dat mij wel waardig scheen om het bijna in zijn geheel mede te deelen. Het is den 14den Jan. uit Washington geschreven.
‘In den aanvang dezes jaars was er te Washington eene ceremoniële audiëntie bij den President der Vereenigde Staten, van afgezanten uit drie Indiaansche stammen, de Poncas, de Pawnies en de Pottowattamies. Elk gezantschap stond geheel op zich zelf, de Pawnies en Poncas waren zelfs oude en erfelijke vijanden, maar in tegenwoordigheid van hun ‘rooten Vader’ zagen zij elkander met dezelfde beleefde onverschilligheid aan als de halfbakken dandy's, die zonder formele introductie in eene deftige Londensche of Parijsche bijeenkomst zijn binnengekomen. Zij schenen niet om elkander te denken, maar alleen om hun ‘Grooten Vader, de pracht van zijn paleis, en de zaak waarom sommigen van hen 2000 (Eng.) mijlen hadden afgelegd, om van uit hunne wildernissen het hoofdkwartier der Amerikaansche beschaving te bereiken. Deze bijeenkomst leverde een schilderachtigen aanblik op, en ofschoon het in sommige opzigten voor den onnadenkenden aanschouwer iets belagchelijks had, was toch de hoofdindruk, dien men daarvan ontving, meer die van ernst, zoo niet van iets plegtigs. Aan de eene zijde was hier de beschaving, vertegenwoordigd door den eerbiedwaardigen en hoffelijken President, met “zijn hoofd wit als sneeuw”, en omringd door zijne secretarissen en staatsdienaren, de gezanten der vreemde mogendheden, de leden van den senaat en van het Congres en de aanzienlijksten zoowel heeren als dames van Washington. Aan de andere zijde was barbaarschheid, vertegenwoordigd door deze woeste en vijandelijke stammen, in hunne wilde en in het oog loopende kleeding, hunne roode en blaauwe dekens naauw om hunne ligchamen gesloten, hunne lange, regte en zwarte haren vol gestoken met arendsvederen, en zamengebonden in de zonderlingste kapsels van alle gedaanten, kleuren en maaksels, hunne ooren overladen met zware ringen, en hunne halzen versierd met halsketens van
beerenklaauwen kunstig aaneengewerkt, hunne borst en schouders met de schedels hunner verslagene vijanden, en met de speer of de tomahawk in hunne

{==523==} {>>pagina-aanduiding<<}
handen, hun gelaat en dikwijls ook hun haar dik beschilderd met rood, blaauw, groen of geel blanketsel in fantastische gedaanten en figuren, zoo als de regelen van hunne heraldiek - nog erger dan de Europesche - hun aan de hand geeft.
De audiëntie had plaats zoo als vooraf bepaald was, in de groote of oostelijke zaal van het paleis des Presidents. Om elf ure had zich reeds een groot aantal toeschouwers vereenigd, en om half 12 deden de Indianen hunne entrée, elk gezantschap vergezeld door zijn eigen tolk.
De Pawnies, ten getale van zestien, verschenen het eerst. Een schoon troepje! sommigen waren naakt tot hun middel, anderen met kleeden van buffelhuiden of dekens, en allen versierd met den volledigen opschik van blanketsel en vederen, waarop de Roodhuiden bij groote en plegtige gelegenheden zoo gesteld zijn. Zij werden voorafgegaan door een klein, blank meisje van twaalf of dertien jaren, de dochter van een Amerikaan, die van wege het gouvernement zich met deze afgezanten belast had. De Indianen hadden dit meisje als eene dochter van hunnen stam aangenomen, als eene soort van fille du regiment. Zij scheen nog al trotsch te wezen op hare positie als lieveling van deze wilden, en had mede haar aandeel aan de nieuwsgierige blikken, overal waar zij in het publiek verschenen. Van de zijde der blanke toeschouwers werd vrij wat aanmerking gemaakt op den uiterst slechten smaak van deze vertooning, - niet van de Indianen, maar van de ouders van dit kind, die nog leefden. Ware zij eene vondeling in het bosch geweest, dan zou de zaak hare edele en treffende zijde hebben, maar op haren leeftijd, met een vader die in staat was zorg voor haar te dragen, vond men dit gezelschap alles behalve passend.
Op de Pawnies volgden de Poncas, zes in getal, eveneens uitgedost en toegetakeld; het waren schoone, sterke menschen van een droefgeestig uitzigt, doch met eene waardigheid in gelaatstrekken en oogopslag, die zelfs door de bespottelijke vreemdheid van rood en blaauw blanketsel niet was weg te nemen. Ook dezen waren vergezeld door een tolk, - een grenskoopman van Europeesch bloed, die met hunne taal bekend was geworden bij eene langdurige handelsbetrekking, misschien wel in een ruilhandel van vuurwater

{==524==} {>>pagina-aanduiding<<}
tegen de opbrengst van hunne jagt, of in andere transactiën, even weinig in het voordeel der arme Roodhuiden.
Het laatst van allen kwamen de Pottowattamies, negen in getal, in een armzalig Europeesch costuum gekleed. Deze stam verbeeldt zich geheel of ten deele beschaafd te zijn; doch zij schijnen van de beschaving niets anders ontvangen te hebben dan hare ondeugden en gebreken, en daarentegen het mannelijk uiterlijk, de bijna stoïsche waardigheid, en het kalme zelfbestuur der andere Indiaansche stammen te gelijk met hunne kleeding en gewoonten te hebben afgelegd. Zij leverden een sterk sprekend contrast op met de Pawnies en Poncas. Zij hadden iets listigs, kruipends en laags in elken trek van hun voorkomen, in elke beweging van hun ligchaam, even in het oog loopend als de armzaligheid en ellendigheid van hun costuum. Een weinig rood en blaauw blanketsel zou hun geel bavianengezigt nog goed gedaan hebben, in zoo verre als het hun het uitzigt van wilden gegeven had, wat zij inderdaad toch waren. De arme Pottowattamies hadden eene bijzondere grieve en klagte bij den President in te dienen; maar daar zij goed gevonden hadden om te Washington te komen, zonder de vergunning van den agent voor de Indiaansche zaken, waren zij hier voor hunne eigen kosten en risico. Niet alzoo de Pawnies en Poncas, die bepaald waren uitgenoodigd, en wier verteringen, sedert den dag dat zij hunne jagtgronden verlaten hadden, door het Gouvernement werden betaald. Evenzoo was ook hunne terugreize voor rekening van het Gouvernement, nadat zij al het wetenswaardige van de hoofdstad gezien, en aan alle vermakelijkheden hadden deelgenomen.
Precies om twaalf ure kwam de President de zaal binnen en nam zijne plaats in het midden van een vierkant, waarvan de Indianen drie zijden innamen en de toeschouwers de vierde. De Indianen die tot op dat oogenblik in stilzwijgende bewondering het rijke kleed, de prachtige venstergordijnen en het vergulde lijstwerk hadden aanschouwd, - zonder twijfel de schitterendste proeven van der blanken rijkdom, magt en vernuft die zij ooit gezien hadden - wendden hunne oogen naar den President, doch maakten geene beweging noch gebaar, en lieten geen geluid hooren ten teeken van hunne nieuwsgierigheid of den eerbied dien zij ongetwijfeld koesterden.

{==525==} {>>pagina-aanduiding<<}
Het hoofd van den President is een weinig op zijde gebogen, en dit kleine gebrek, benevens zijn vriendelijk uitzigt en zijn eerbiedwaardig wit haar geeft hem het voorkomen van nog grooter goedaardigheid, alsof hij met opzet het hoofd een weinig neigt om naar de klagten, de aanzoeken of de gelukwenschingen te luisteren van degenen die met hem spreken. De vier opperhoofden van de Pawnies en de twaalf mannen van dien stam werden een voor een aan hem voorgesteld, en hij gaf hun de hand, steeds met eene uitdrukking op het gelaat alsof hij inderdaad die vaderlijke belangstelling in hen gevoelde, die met zijn post overeenkwam, doch die hij hun niet in hunne eigen taal kon te kennen geven. Onder deze Indianen was er een, een kort maar welgemaakt man van omstreeks vijftig jaren, en sterk door de pokken geschonden, die menschelijke schedels droeg bij wijze van epauletten, en bovendien de geheele borst met dit verschrikkelijke versiersel bedekt had. Hij hield in zijne hand eene knods, digt beslagen met koperen nagels en werd door den tolk voorgesteld als de dapperste van zijn volk, - le plus brave des braves, - die meer schedels verzameld had dan eenig Indiaan dien hij kende. De President scheen hem met bijzondere belangstelling te beschouwen, en aller oogen waren op dezen vreeselijken aanvoerder gerigt; doch er was niets terugstootends noch wreeds in zijn uiterlijk. Zijn gelaat en voorkomen drukten gehardheid en zelfvertrouwen uit, doch geene wreedheid noch listigheid. - De Poncas en hun opperhoofd ondergingen hetzelfde ceremoniëel en genoten dezelfde ontvangst, en zelfs de ongenoodigde Pottowattamies werden door hun “Grooten Vader” even vriendelijk verwelkomd alsof zij behoorlijk waren uitgenoodigd, terwijl de Heer buchanan gedurende al dien tijd dien goedaardigen glimlach bewaarde, die hem eigen schijnt te wezen. Het was blijkbaar dat hij evenzeer belang stelde in zijne roode kinderen, als zij in hunnen
witten vader, gelijk iedereen wel moest doen die van dit tooneel getuige was.
Nadat deze voorbereidende pligtplegingen waren afgeloopen hield de President eene korte aanspraak, waarin hij de Indianen binnen Washington welkom heette, zijne bereidvaardigheid uitdrukte om te hooren wat zij te zeggen mogten hebben, en elke wezenlijke reden tot klagten weg te nemen, zoo het in de magt van het Gouvernement was om dit te doen,

{==526==} {>>pagina-aanduiding<<}
en hunne eigene misslagen daarvan niet de schuld waren. Dit werd drie malen door de drie tolken overgebragt, - want iedere stam had eene geheel verschillende taal, - en daarop gaf elk gezantschap zijne goedkeuring te kennen met een paar geluiden die moeijelijk te beschrijven zijn.
Hierop begonnen zij na elkander eene redevoering in antwoord op de woorden van den President. De Pawnies waren gekomen om eene vroegere overeenkomst met het Gouvernement te bekrachtigen, om hun “Grooten Vader” te zien, en van hem te leeren, niet langer arm te wezen, maar rijk gelijk de blanken. De Poncas moesten een verdrag sluiten voor den verkoop van hunne landerijen in Nebraska, en met eigen oogen hun “Grooten Vader” aanschouwen, die naar de pracht te oordeelen die hem omringde, hun voorkwam zigtbaar door den grooten Geest begunstigd te zijn. De Pottowattamies eindelijk verzochten, dat eene toelage, die hun volgens verdrag alle half jaren werd uitbetaald, hun, om moeite te voorkomen, jaarlijks betaald zou worden. Al de sprekers weidden uit over hunne armoede en ellende. Sommigen hieven de armen omhoog en lieten den boezem zien, om te toonen dat zij naakt waren. Men zou hun toch leeren hoe rijk te worden, hoe de gunst van den grooten Geest te winnen, gelijk de blanken, en niet langer arm te zijn. Armoede, de grootste armoede, was het treurige referein van al hunne klagten. “Wij zijn” - zeide een van hen, terwijl hij den President vlak in het oog zag, en zoo digt bij hem kwam, dat hij zijn warmen adem moet gevoeld hebben - “wij zijn kinderen van den grooten Geest even als gij. Wij hebben een langen afstand afgelegd om u te zien. Eerst reisden wij langzaam. Op elke plaats waar wij ophielden verwachtten wij u te vinden. Wij vroegen, en zij zeiden ons dat gij nog ver weg waart. Wij hebben u eindelijk gevonden en zijn blij. Wij zien aan deze dingen (en hij wees naar de vergulde wanden, het kleed en de gordijnen) dat gij rijk zijt. Wij waren rijk in de dagen die verleden zijn. Wij waren eens de gunstelingen van den grooten Geest. De plaats waar wij nu staan (en dit zeggende stampte hij met den voet op den vloer) behoorde eens aan onze vaderen. Nu zijn wij arm, - zijn wij zeer arm. Wij hebben niets om
ons tegen de koude te beschutten. Wij zijn uit onze bezittingen verdreven, en wij lijden honger. Wij zijn tot u gekomen,

{==527==} {>>pagina-aanduiding<<}
om ons te helpen. De groote Geest zal door den Grooten Vader tot ons spreken, en ons zeggen wat wij doen moeten. Laat ons rijk zijn gelijk de blanken en niet langer arm.”
Aldus waren onveranderlijk hunne droefgeestige klagten. Zoo dikwijls als het woord “arm” door de tolken op de meest koele en hardvochtige wijze werd overgebragt, ging er een gelach op onder een gedeelte der blanke toeschouwers, hetwelk de arme Indianen wel wat uit het veld sloeg, zoo als men uit de uitdrukking van hun gelaat zien kon. Zij begrepen zeker niet waarom hunne armoede iets om te lagchen was, en dat lagchen was hier dan ook jammerlijk misplaatst. Zij waren opzettelijk naar Washington gekomen om daarover te klagen. In de eenvoudigheid huns harten meenden zij dat het in de magt van den President stond om dit te verhelpen; zij hadden het vertrouwen verloren in hunne eigene zeden, gebruiken en levenswijzen om meer met de blanken overeen te komen, - en waarom moesten zij dan uitgelagchen worden?
De President gaf hun uitmuntend goeden raad. Hij zeide hun dat zij altijd arm zouden blijven, zoo lang zij alleen in de jagt hun onderhoud zochten; dat het eenige middel om welvarend te worden, was, de nijverheid van de blanken na te volgen, te ploegen en de handwerken van smid, timmerman, metselaar, molenaar, enz. te leeren; en bovenal de onophoudelijke oorlogen onder elkander te staken. “Ik hoor” - zoo vervolgde hij - “dat de Pawnies en Poncas tegenwoordig doodsvijanden zijn; het is mijn wensch, gelijk ook die van den grooten Geest, die mij dit ingeeft, dat zij niet meer vijanden zijn, en in mijne tegenwoordigheid elkander de hand schudden ten teeken van vrede en vriendschap.” Dit werd door de tolken overgebragt; zij maakten echter geen ander teeken van toestemming dan hun gewone gutturale klank van goedkeuring. Daarop vervolgde de President: “Ik wensch u elkander de hand te doen reiken, en tevens dat de vrede tusschen u voor eeuwig zij.” Toen kwamen de hoofden van de vijandige stammen een weinig vooruit, en reikten eerst den President, en toen aan elkander de hand. Een was er die de linkerhand aan zijn vroegeren vijand gaf. Doch de tolk verklaarde dit zoo, dat de Pawnie dit deed omdat hij met de regterhand den broeder van den Ponca verslagen had; maar dat daarom hunne nieuwe vriendschap niet minder heilig zou

{==528==} {>>pagina-aanduiding<<}
zijn. “Zouden zij den vrede nu ook houden?” vroeg een der heeren aan den President, en de Heer buchanan antwoordde: ‘Ik geloof vast van ja; een vrede in de tegenwoordigheid van den “Grooten Vader” gesloten, is hun buitengewoon heilig.’ Dit werd ook door elk der drie tolken bevestigd.
Zoo eindigde deze receptie. Nog eenigen tijd bleven zij in Washington, bezochten den schouwburg, en aanschouwden met de grootste ingespannenheid de pirouettes van Signora teresa rolla, eene beroemde danseres, die zich daar toen bevond, en bragten in hun logement den tijd door met kaartspelen en rooken. Ook werden zij in het Arsenaal gebragt, waar zij uit de handen van den secretaris van oorlog de geweren en buksen ontvingen, die hun ten geschenke werden aangeboden. Opmerkenswaardig waren de natuurlijke waardigheid en bevattelijkheid van deze arme schepsels, die bij elke gelegenheid blijkbaar was. Doch het vonnis der verdoemenis is over hen uitgesproken. Tusschen hen en de blanken is geene verbroedering mogelijk. De blanken die hun weg zoeken naar de verre wildernissen om daar te brengen wat men beschaving noemt, zijn ruwer en hardvochtiger dan de Indianen. Tusschen deze beiden is eene onophoudelijke vijandelijkheid, en de zwakke Roodhuiden zijn er slecht aan toe tegenover hunne blanke aanvallers, die hen om de kleingeestigste redenen meêdoogenloos ter neêr schieten als hazen, en eene nietsbeduidende rooverij met den dood straffen. Er zijn thans nog maar 314,000 Roodhuiden, zooveel als omtrent de halve bevolking van Philadelphia, op het grondgebied der Vereenigde Staten meer over, en deze nemen door de pokken, de onderlinge oorlogen, en de whisky-flesschen van de blanken nog dagelijks in getal af. Binnen weinige jaren zullen zij verdwijnen van het land, dat zij eenmaal het hunne mogten noemen, en geen ander spoor achterlaten, dan de namen van enkele rivieren en bergen; want de leus der Amerikanen is ook hier: ôtez-vous de là, que je m'y mette!’
Inderdaad schijnt dit het algemeene gevoelen onder de bewoners der Unie te wezen, althans der particulieren. Gelukkig echter komen er ook andere stemmen tot ons over, die niet zoo koelbloedig hun doodvonnis uitspreken, en wel van het N.-Amerikaansche Gouvernement. Wat ook de particulieren

{==529==} {>>pagina-aanduiding<<}
mogen doen, der regering komt de eer toe, dat zij nog zooveel mogelijk deze stiefkinderen in bescherming neemt, en waarlijk met eene bijna vaderlijke zorg.
Bij het Gouvernement is een afzonderlijk bureau, dat zich uitsluitend met de Indiaansche zaken bezig houdt, en de gelden die ten behoeve daarvan besteed worden, zijn aanmerkelijk: zij bedroegen o.a. in 1851 de som van 2,420,722 dollars (ruim 6 millioen gulden). Die som wordt geheel besteed aan de ondersteuning van 420,200 (*) Indianen. Elk gezin op 5 hoofden gerekend, maakt dat dus een bedrag van bijna f 80 per huisgezin. Onze hooggeroemde Amsterdamsche bedeelingen zijn dikwijls minder! Men moet echter niet vergeten, dat dit grootendeels gegeven wordt als de jaarlijksche toelage voor afgestane gronden; bovendien nemen de salarissen der beambten en de bureaukosten ook nog al wat weg. - Vooral aan dit bureau heeft men de meer naauwkeurige berigten te danken, die men onlangs heeft ingewonnen. In het jaar 1847 namelijk heeft het Congres een besluit genomen, om een volledig onderzoek in te stellen naar de geschiedenis en den tegenwoordigen toestand der Indiaansche stammen. Alles werd op grootsche schaal daarvoor ingerigt: aan den minister van oorlog werd opgedragen om de noodige maatregelen daarvoor te nemen, en het onderzoek aan eene commissie opgedragen, wier werkzaamheid in een uitvoerig programma was omschreven en aan wie ruimte van tijd en van geld gelaten werd. Drie en een half jaar werd er besteed, om de noodige documenten bijeen te brengen, die daarop door den kundigen president der commissie, Mr. schoolcraft, werden geredigeerd en in 1851 in het licht verschenen (†). Daarin wordt een eenigzins meer gunstig oordeel over de Indianen en hunne toekomst uitgesproken; een paar bijzonderheden deelen wij daaruit nog mede.
Het verslag der commissie begint al aanstonds met het noodige onderscheid te maken tusschen de verschillende stammen.

{==530==} {>>pagina-aanduiding<<}
Wel behooren zij allen tot één hoofdstam, maar zij vallen toch in zes afdeelingen, die nog al van elkander verschillen. Deze zijn de Apallachianen, de Achalaquen, de Chicoreanen, de Iroquezen, de Dacotahs, de Shoshonen en de Algonquijnen. De meesten leven alleen van jagt en buit en sommigen munten uit door eene ontembare wildheid en schuwheid, zooals de Shoshonen; anderen leggen zich althans eenigermate op den landbouw toe, zooals de Chicoreanen en Algonquijnen, en het meest beschaafd of der beschaving nabij komende zijn de Iroquezen, die rondom de meren Ontario, Michigan, Huron en Erie wonen. Zij zijn ongeveer 6000 in getal, en er zijn er 349 onder die Engelsch kunnen lezen, spreken en schrijven, en 841 jongelieden die de scholen bezoeken. Ook leggen zij zich op handwerken en kunsten toe en hebben 12,640 bunders bebouwd land, waartoe zij 2,080 ossen en 1,902 paarden bezigen.
Het meest lezenswaardige gedeelte van het officiële verslag is wel datgene, wat over hunne emigraties en hun oorsprong handelt. Dat zij veel hebben gezworven als opgejaagd wild, is ons reeds bekend, maar van waar zijn zij oorspronkelijk in Amerika gekomen? Dit zal nog wel steeds een moeijelijk op te lossen vraagstuk zijn, maar wij vinden er hier toch belangrijke wenken over; hunne legenden en hunne tegenwoordige zeden en geaardheid zijn daartoe naauwkeurig bestudeerd. Legenden, vooral zulke symbolische als de hunne, zijn wel de meest duistere vorm van historie, maar het is toch in zeker opzigt altijd historie.
Ook bij hen vinden wij weder, wat in het geheugen van alle volkeren bewaard is: de gedachtenis aan een tijd van water en van zee, aan een zondvloed. Doch ook nog op iets anders schijnen hunne duistere herinneringen te doelen, en wel op eene groote emigratie over zee. Er is daarin sprake van verandering van land en luchtstreek, van groote aanvoerders, die hen geleidden, van verre togten in ranke booten; en het is merkwaardig hoe iets dergelijks in de legenden van al de verschillende stammen voorkomt. Zelfs heeft men vóór eene eeuw onder hen een gedenkstuk gevonden, dat in zeker opzigt met een geschreven stuk gelijk kan gesteld worden. Het is eene lange en breede boomschors - nog zijn de Indianen somtijds zeer bedreven in het teekenen van figuren op den

{==531==} {>>pagina-aanduiding<<}
stevigen en buigzamen bast eens booms, - waarop met verwonderlijke kunst, wel niet in letters, maar in eene soort van hiëroglyphische of liever symbolische figuren een reisverhaal wordt medegedeeld. Met eenige scherpzinnigheid meent men daar bepaald uit op te maken, dat zij eenmaal uit koudere, onherbergzame streken verhuisd zijn, dat zij een grooten zeearm zijn overgestoken en na veel zwervens, na langdurige, maar steeds afwisselende stations (die men bijna alle nagaan kan), eindelijk in het gedeelte van Amerika zijn aangeland, dat zij bij de komst der Europeanen bewoonden.
Mag dit aangenomen worden, dan is het bijna niet anders mogelijk, dan dat zij van Kamschatka, hetzij over de straat Behring, hetzij langs de reeks eilandjes, die de Aleutische genoemd worden, waarschijnlijk in de 11de eeuw, door hongersnood of door welke ramp ook gedrongen, deze schijnbaar onmogelijke, maar toch zelfs voor hen niet onuitvoerbare reis hebben gedaan. Een aantal gronden worden hiervoor bijgebragt, die wij onmogelijk hier in bijzonderheden kunnen mededeelen, doch inderdaad de zaak tot eene hooge mate van waarschijnlijkheid brengen.
Wat de mogelijkheid dezer reis betreft, de beroemde - misschien beroemdste - zeevaartkundige van onzen tijd, de Luitenant maury heeft nog onlangs een rapport over hare gemakkelijkheid medegedeeld. Is men slechts van levensmiddelen voorzien, dan kan men hier den oceaan, die teregt den naam van den Stille draagt, wel op een boomstam overkomen. De genoemde eilanden liggen in eene doorloopende rij tusschen de beide vastelanden in en zijn bijna als zoovele steunpunten, waarover men slechts eene brug had te leggen, om de beide werelddeelen te verbinden. De bewoners dier eilanden kan men in eene kleine cano, door vrouw en kinderen vergezeld, de reis van het eene vasteland naar het andere zien doen; stroom en winden zijn er gunstig voor, en bij onweêr behoeven ze slechts op een der eilanden te schuilen.
Een merkwaardig feit in deze quaestie, dat grootelijks voor den Aziatischen oorsprong der Noord-Amerikaansche Indianen pleit, is ook hunne verbazende overeenkomst met de oorspronkelijke bewoners van Indië, die reeds aan columbus in het oog viel, waarom hij hen ook Indianen noemde. Physiek en verstandelijk, in het morele en religieuse, is de overeenkomst,

{==532==} {>>pagina-aanduiding<<}
wanneer men het verschil van lotgevallen in aanmerking neemt, in ontelbaar vele opzigten aan te toonen, en hierover is het verslag der kennismaking meer dan waardig. Zeker blijft er eene groote zwarigheid. Is het te denken, dat die stammen de vruchtbare velden van Indus en Ganges zullen verlaten hebben, om ondanks onoverkomelijke hinderpalen van bergen en rivieren het onherbergzame Noorden van Azië op te zoeken, waar niemand komt, die er niet geroepen wordt - behalve de Russen? Voorzeker neen! maar wat weten wij van de eigenlijke bakermat der Hindoes en van hunne oudere lotgevallen en omzwervingen af? Wel is het bekend, dat in de elfde eeuw Tartaar en Mongool daar als wolven hebben gewoed onder de schapen, maar al de gevolgen van hunne verschrikkelijkheden weten wij niet. Bovendien wie zal zeggen, of de Hindoes niet even als onze Indianen uit hetzelfde Noorden van Azië oorspronkelijk afstammen, zoodat een gedeelte naar het Zuiden van datzelfde werelddeel, een gedeelte langs de brug der Aleuten naar het meer zuidelijke Amerika zou zijn afgezakt?
Aangaande zeden en gebruiken, huiselijk en openbaar leven der Indianen, hebben wij reeds in het vorige Nommer het een en ander gehoord, dat in het verslag der commissie wordt bevestigd, hoewel dit met meer naauwkeurigheid al het mogelijke daarvan mededeelt. De 6 hoofdafdeelingen der Indianen vervallen weder in vele stammen of clans, waarvan men er 140 kent. In de hoofdtrekken is er groote gelijkheid, maar dit verhindert niet, dat zij niet allen op denzelfden lagen trap van ontwikkeling staan.
Het is vooral de hoofdstam der Iroquezen, die ons een meer gunstig denkbeeld van de Indianen doet opvatten, en van dezen willen wij nog het een en ander mededeelen als tegenhanger tegen de beide vorige schilderingen. Dezen hebben niet op de komst der Europeanen gewacht om den weg der beschaving te betreden. In hunne vruchtbare velden rondom de groote meren waren zij tot eenige magt en welvarendheid gekomen; zij vormden hier een bondschappelijken staat, het verbond der 6 natiën, en de geschiedschrijver clinton heeft reeds opgemerkt welke groote overeenkomst dat had met de democratische inrigting van de Staten der Unie. Men zou bijna zeggen, dat de zelfstandige Amerikanen hierin een voor-
{==533==} {>>pagina-aanduiding<<}
beeld aan hunne verachte naburen genomen hebben. In de tijden van hun bloei heetten zij de Onguehonwe, d.i. ‘hoogere menschen’, en een hunner was als afgevaardigde bij de fameuse conferentie van Lancaster, in 1774, bij de beraadslagingen over de losscheuring van het moederland. Zelfs verhief hij daar vaderlijk zijne stem, toen hij de wilde en onstuimige beraadslagingen der blanken hoorde, om hen vóór alle dingen tot vrede en eensgezindheid te vermanen. Het is bij hen dat de gewoonte bestaat om de overwonnenen in hun stam op te nemen, waaraan ook het oude Rome zijne grootheid te danken had; echter zijn ze altijd genoeg Indianen in hun hart, om er eerst enkelen uit te nemen, die geofferd moeten worden. In hunne kleeding hebben zij nog vrij wat weelde, en zij kennen en waarderen ook de genoegens van den landbouw. Het is waar dat de lasten daarvan meestal op de schouders der (hier niet zwakke) vrouwen nederkomen, aan wie de zorg der maïsvelden grootendeels wordt overgelaten. De man die van de jagt te huis komt, doet niets liever dan rustig zitten rooken. Er is echter ééne werkzaamheid waar allen gaarne aan medehelpen: de oogst van den suiker.
Dezen trekken zij uit eene boomsoort, die veelvuldig bij de meren groeit. In de lente, als de aderen des booms reeds met sappen zijn opgevuld, die zich nog niet in takken en bladeren verspreid hebben, worden er kleine insnijdingen in den stam gemaakt, en het sap gekookt om het te doen cristalliseren. Dan is het eene vreugde als op onze kermissen of bij den wijnoogst der Franschen. Met kinderlijke zorgeloosheid eten ze dadelijk op wat ze kunnen, - massa's, waar beschaafde magen voor bedanken zouden; wat overblijft wordt voor den winter bewaard of voor 2 à 3 cents het pond verkocht.
Dat zij niet geheel de genietingen des geestes versmaden blijkt uit hunne dikwijls vernuftige spelen. Zij hebben niet anders, de armen! om de scherpte huns geestes op te oefenen. Zoo is er een, dat met pruimenpitten gespeeld wordt, 40 in getal, die verschillend geschilderd en besneden zijn, waarmede zij een spel spelen, dat zeer ingewikkelde combinaties heeft. Menig Europeaan hield het in dit pruimenspel niet tegen hen uit, en wij hebben toch sterke spelers! Dat dit nog minder gaan zou in hun balspel en andere oefeningen, waar het op kracht en vlugheid aankomt, spreekt van zelf.

{==534==} {>>pagina-aanduiding<<}

Doch men kan ook van beeldende kunsten onder de Indianen spreken. Groot is het aantal monumenten, die overal in de streken waar zij wonen van hunne kunstvaardigheid getuigen, maar het is grootendeels een gesloten boek, dat, werd het gelezen, misschien nog veel aangaande hunne geschiedenis aan het licht zou brengen. Bijna bij elken voetstap in de streken door hen bewoond, vindt men afbeeldingen van dieren en andere voorwerpen; alleen in den Staat Ohio b.v. 11500. Sommige zijn in de rotsen uitgehouwen of in boomen ingesneden, andere zijn tegen gladde oppervlakten geschilderd; zij worden gevonden bij alle grafsteenen, bij de palen waar hunne doodkisten aan opgehangen worden, op de afscheidingen van grondgebied, en op elke plaats, waar eenige herinnering aan vastgeknoopt is. Het zijn alle symbolische voorstellingen, de eenige wijze waarop zij hunne gedachten kunnen uitdrukken. Doch zij hebben het hierin vrij ver gebragt en weten hunne figuren zeer behendig af te beelden.
Als een voorbeeld van hunne wijze van symbolisch schrijven of schilderen diene het volgende: In de maand Januarij 1849 hadden eenige stammen uit de omstreken van het Bovenmeer begrepen, dat zij te veel grond hadden afgestaan, daar de jagt op het overige niet genoeg meer opleverde. Zij besloten dus een gezantschap naar Washington te zenden, om te zien of zij eenige gronden terugkrijgen of koopen konden. Ofschoon zij een uitmuntenden tolk hadden, wilden zij hun verlangen toch ook op hunne wijze te kennen geven. Daartoe werd eene boomschors, hun gewone doek, met de uitdrukking hunner gedachten beschilderd; daarop teekenden zij de ligging af van de gronden, die zij nog bezaten en van die welke zij terug vroegen. Die teekeningen waren zeker niet zoo goed als een plan van onze ingenieurs; maar uit het getal der meren en den loop der rivieren hadden zij de bedoelde landstreken genoeg doen kennen. De verschillende afgezanten hadden zich zelven aangeduid door de wapens van hunne stammen, en voor de eenstemmigheid van hun verlangen hadden zij een tweeledig symbool. Vooreerst lijnen, die uitgaande uit het oog van ieder gezant, zamenkwamen in dat van den aanvoerder, en ten tweede andere lijnen, uit de harten op het wapen van elken stam zich vereenigende op dat van den voornaamste. Bovendien liepen er lijnen uit de oogen der gezanten allen uitkomende

{==535==} {>>pagina-aanduiding<<}
in het oog van den President der Unie, als om hem te verzoeken hunne bede in te willigen. Op gelijke wijze waren de andere gedachten, die zij te kennen wilden geven, uitgedrukt. Behalve deze gewone schilderkunst, kekewin geheeten, hebben zij nog een geheim hiëroglyphenschrift voor de broederschappen en geheime genootschappen, die er ook onder hen bestaan.
Men ziet dus reeds uit dit weinige, dat wij uit het verslag der commissie mededeelen, dat zij toch niet zoo ten eenenmale alle geestesbeschaving en dus ook vatbaarheid missen; dat het een treurig denkbeeld is, dat dit ongelukkige menschenras uitsterven moet. Want juist dat denkbeeld paralyseert alle pogingen, die aangewend worden, om hun in den verdrinkenden toestand nog de hand der hulpe te bieden. Het ontmoedigt in hunne pogingen de zendelingen en allen die het wèl meenen; zelfs beschuldigt men het Gouvernement dat het te veel voor hen doet; dat het vergeefsche moeite is. - Voorzeker, het Gouvernement doet vergeefsche moeite als de individu's niet mede helpen, als de geest der ware liefde den Amerikaan den moed niet geeft om dit bijna wanhopige werk door te zetten. Één ding is jammer, dat het in het belang is der zelfzuchtige Amerikanen, dat deze verstootelingen maar ganschelijk uitgestooten worden. Maar onder de vele zaken waar dat volk, met zoo veel goeds, maar ook met zoo veel kwaads, roem op draagt, zal het toch nimmer tot zijne eer zijn, dat de Indianen zijn uitgestorven terwijl dit hun belang was, al geschiedde het ook niet omdat het dit is.

De Engelsche O.-Indische Compagnie.

De vreemdeling die te Londen door de Leaden-Hall gaat, ziet daar een groot en schoon gebouw, waarvoor een ruim portique met zes kolommen en een frontispice, waarop Groot-Brittannië wordt voorgesteld, een schild beschermend uitstrekkende over een aantal allegorische personen, die den handel met het Oosten voorstellen. Daarboven op staat het standbeeld van brittannia en op de beide andere hoeken nog twee beelden: Europa op een paard en Azië op een dromedaris gezeten. De vreemdeling mag althans op zaturdag dit gebouw binnentreden, en dan zal hij een merkwaardig Indisch museum

{==536==} {>>pagina-aanduiding<<}
zien, niet alleen aan Indië zelf toegewijd, maar ook aan de naburige landen, als Java, Sumatra, China, enz. Daar vindt men verschrikkelijke wapenen, rijke kleedingstukken, pagoden, Bouddhistische afgodsbeelden, Chinesche lantarens, praauwen van den Indischen Archipel, voorwerpen van kunst of staaltjes van de industrie der Hindoes, eene kroon in massief zilver, handschriften van tippo-saib, en een vreemd muziek-instrument, dat, volgens het zeggen, ook van hem geweest is: een man door een tijger op den grond geworpen; wanneer men aan eene kruk draait hoort men het dier vreugdegebrul en den mensch angstgeschreeuw slaken.
Maar dit is het niet wat onze aandacht trekken moet. Ontbloot het hoofd met eerbied, ieder die van ontzettende fortuinen droomt, en op reusachtige ondernemingen bedacht zijt: gij zijt hier in het India-house, het gebouw en den zetel van de rijke en magtige Oost-Indische Compagnie, die van uit eene straat in Londen, een rijk van twee-honderd-millioen bewoners bestuurt. Zij moeten wel trotsch zijn deze kooplieden, zij hebben den naam van de straat waar zij verblijf houden beroemd gemaakt, en de Leaden-Hall-street is een historiële naam geworden; zij hebben groote diensten aan den staat bewezen; zij hebben staatsmannen gevormd en krijgslieden; en aan den Engelschen troon herhaaldelijk een grondgebied toegevoegd, vrij wat uitgestrekter dan gansche koningrijken in Europa.
In den aanvang was het eene zuiver commerciële maatschappij, onder den naam van ‘kooplieden handelende op de Oost-Indiën.’ Haar eerste octrooi is van 1600, maar is later dikwijls vernieuwd en gewijzigd. Het tegenwoordige octrooi is van 1854; daardoor waren de oude privilegiën op nieuw bevestigd, hoewel met talrijke beperkingen. Bovendien is daarbij de duur van de concessie niet bepaald, zoodat het Parlement wanneer het wil de statuten wijzigen kan en zelfs de geheele compagnie opheffen.
Tegen het einde van de 17e eeuw heeft het Engelsche Ministerie reeds de noodzakelijkheid ingezien om zich in de zaken van de East-India-Company in te mengen; van daar een bill, die een Raad van Toezigt (Board of Control) instelde, en een Geheim Comité, die, vereenigd met het Hof van aandeelhouders (Court of Proprietors) en het Hof van bewind-
{==537==} {>>pagina-aanduiding<<}
hebberen (Court of Directors), reeds van den aanvang ingesteld, te zamen het bestuur der Compagnie uitmaken, voor zoo verre het in Engeland gevestigd is. In Indië zelf bestaat ook nog een bestuur, doch wij zullen ons slechts met het eerste bezig houden.
Het Hof van aandeelhouders bestaat uit alle bezitters van aandeelen, ten getale van drie-duizend; elk aandeel van vijfhonderd £ geeft het regt van spreken op de vergadering, maar niet dat van stemmen, wie duizend £ aandeelen heeft bezit eene stem; drie-duizend geeft regt op twee stemmen, zesduizend op drie, en tien-duizend of meer op vier stemmen. Zoowel mannen en vrouwen, als vreemde en inlanders, kunnen aan de beraadslagingen deel nemen. Op de vergadering van 1852 waren 2583 aandeelhouders tegenwoordig, waaronder 372 vrouwen, 20 pairs, 10 leden van het parlement, 86 geestelijken, 19 geneeskundigen, enz. De leden kiezen de bewindhebberen, maken de statuten op, en moeten de pensioenen boven de 200 £ of de gratificaties boven de 600 £, die de bewindhebberen toestaan, goedkeuren. De leden zelven staan de gratificaties toe aan alle ambtenaren die in Indiën dienst doen, zij kunnen inzage eischen van alle officiële stukken die het Hof van Bewindhebberen, maar niet die het Geheim Comité aangaan, en zij mogen niet in tegenspraak handelen met eenig bevel van het Hof, dat reeds door den Raad van Toezigt is goedgekeurd. De vergadering der aandeelhouders wordt geleid door den President van het Hof van Bewindhebberen en deze laatsten hebben ook bijna altijd eene beslissende stem in de driemaandelijksche vergaderingen. De voorstellen die zij niet ondersteunen gaan zelden door, al zijn zij nog zoo onbeduidend; toen b.v. een der aandeelhouders op de zitting van Junij 1856 voorstelde om aan ieder aandeelhouder een exemplaar van de Gazetteer of India te geven, antwoordde Mr. sykes, de President, eenvoudig, dat het blad zeer goed was, maar dat ieder het zich voor eigen rekening moest aanschaffen, en daarmede liep de zaak af.
Het Hof van Bewindhebberen bestaat uit 18 leden, waarvan er 12 door de aandeelhouders en 6 door de kroon worden gekozen. De President en de Vice-President worden bij meerderheid van stemmen gekozen en hebben ieder een tractement van duizend £ en de Directeuren vijf-honderd. Om lid van

{==538==} {>>pagina-aanduiding<<}
dit Hof te kunnen worden, moet men voor twee-duizend £ aandeelen hebben, en in Londen wonen. Dit Hof is in drie Comité's gesplitst, die afzonderlijk de zaken die tot haar Departement behooren, afdoen: het eerste al wat tot financiën, inwendig bestuur, en marine, het tweede wat tot staatkunde en oorlog, het derde wat tot regtswezen en wetgeving behoort.
De behandeling der zaken gaat op de volgende wijze:
Wanneer eene depêche van Indië komt, wordt zij, benevens de toelichtende stukken, die er altijd bij zijn, naar het Departement waartoe zij behoort, verzonden. Daar wordt er een uittreksel uit gemaakt, hetwelk gedrukt en aan de leden van het Hof rondgezonden wordt. Aan een bepaald persoon wordt het opgedragen, het antwoord te formuleren, die daartoe eene afzonderlijke conferentie met den President houdt. Dit antwoord wordt naar den President van den Raad van Toezigt gezonden, met het teeken P.C., dat is, voorloopige communicatie (previous communication); deze keurt het goed of wijzigt het, en eerst dan komt het stuk bij het Geheime Comité en het Hof van Bewindhebberen ter tafel; tien of vijftien leden van dit Hof onderteekenen het, en men zendt het naar Indië af. Wanneer het Hof en de Raad het niet eens zijn, dan ondergaat de zaak tallooze vertragingen, en kan zij dikwijls zeven tot acht maanden hangende blijven. De Raad heeft het regt om een maatregel, dien hij noodig acht, te eischen, en dan moet het Hof de depêche redigeren; doet dit het niet in veertien dagen, dan kan de Raad naar eigen goedvinden handelen; maar wordt het antwoord gesteld, en is de redactie niet naar het genoegen van den Raad, dan moet men van voren af beginnen, daar de President van het Hof slechts een zeer onvolledig regt heeft om tegenvoorstellen te doen.
De militaire correspondentie gaat vrij spoedig, en de antwoorden vertrekken in den regel met de derde of vierde mail. De P.C.'s van het politieke departement vereischen een langer onderzoek, minstens ééne of anderhalve maand. Dit oponthoud is echter natuurlijk, wanneer men bedenkt wat ontzettend aantal stukken er moeten nagezien en behandeld worden; de Indische depêches zijn dikwijls zeer omvangrijk, daar er altijd supplementen, rapporten van de plaatselijke overheden en dergelijke bijgevoegd worden. Men heeft voorbeelden gezien van eene depêche die 13511 bladzijden had, eene andere

{==539==} {>>pagina-aanduiding<<}
16263, en zelfs is er in 1846 eene geweest van 46000 bladzijden. En daarbij moet men niet uit het oog verliezen dat er van elke depêche twee exemplaren zijn, waarvan één voor het Hof van Bewindhebberen, en het andere voor den Raad van Toezigt is bestemd. In Indië zelf is het weder even zoo, en van daar ontstaat eene schrikverwekkende menigte van stukken, die sedert de verbetering der communicatie-middelen nog toegenomen zijn. Van 1793 tot 1803 hebben de depêches 9094 en van 1814 tot 1829, 12414 deelen in folio gevuld. Van de antwoorden wordt eene kopij te gelijk aan de drie Gouvernementen van Indië, Calcutta, Bombay en Madras, gezonden.
Het getal der geëmploijeerden is hieraan geëvenredigd. In 1856 waren er 526, wel te verstaan, alleen bij de compagnie in Engeland zelf, in dienst; de tractementen bedroegen te zamen 128731 £, dat was 2144 meer dan het vorige jaar; terwijl de pensioenen in dat jaar 4100 £ meer beliepen dan in 1855.
De post van Bewindhebber was vroeger zeer gezocht, omdat hij veel invloed verschafte; dit Hof had namelijk de benoeming van de winstgevende posten in Indië (*). Maar door het octrooi van 1854 is dit privilegie ingetrokken, en sedert dien tijd moest ieder die hetzij in burgerlijke, hetzij in militaire betrekking in Indië wil dienen, een examen afleggen voor eene commissie door het Gouvernement benoemd. Maar de posten zijn toch altijd vrij voordeelig en talrijk; daar zijn Gouverneurs, Raadslieden, Secretarissen, Regters, Residenten bij de Inlandsche Hoven, Collecteurs van de Belastingen, enz. De Gouverneur-Generaal te Calcutta ontvangt een tractement van 25000 £ (300,000 gulden), en heeft bovendien nog buitengewone inkomsten die dikwijls een half millioen gulden beloopen. Hij wordt geadsisteerd door een Raad wiens leden ieder 10000 £ ontvangen; en de Gouverneurs van de beide Residentschappen Bombay en Madras hebben jaarlijksche tractementen van 150,000 gulden.
Wanneer een burgerlijk ambtenaar (een civilian) in Indië aan-
{==540==} {>>pagina-aanduiding<<}
komt, heeft hij aanstonds regt op nagenoeg 325 gulden per maand; maar zoodra hij een examen heeft afgelegd in ééne of meer der landtalen, - iets dat hij niet langer dan een jaar mag uitstellen, - krijgt hij eene vaste aanstelling, waaraan een inkomen is verbonden, dat van 6000 tot 120,000 gulden kan beloopen. De geestelijkheid wordt niet minder goed bezoldigd. De bisschop van Calcutta heeft 60,000 gulden jaarlijks, behalve buitengewone toelagen voor verblijf-, reiskosten, enz., en wanneer hij gedurende een zeker aantal jaren deze betrekking vervuld heeft, ontvangt hij een pensioen van 15,000 gulden jaarlijks. Even ruim is ook het inkomen der geneeskundigen. Na eenige jaren dienst hebben zij regt op een pensioen van ruim 3000 gulden.
Het geheime Comité wordt uit het Hof van Bewindhebbers gekozen, en voert de onderhandelingen met den Raad van Toezigt. Er zijn natuurlijk vele punten die niet in het openbaar kunnen behandeld worden, en daaraan heeft dit Comité zijn ontstaan te danken; het is eene instelling van den Minister pitt. Het is zamengesteld uit den President, den Vice-President en gewoonlijk het oudste lid van het Hof van Bewindhebbers. De depêches over oorlogszaken, vredesverdragen en de Inlandsche vorsten gaan door hunne handen; zij deelen ze onmiddellijk aan den Raad van Toezigt mede, na er afschrift van gehouden te hebben. Zij teekenen de depêches van den Raad, en zorgen voor de verzending; maar zij zijn ook bij eede verbonden tot de strengste geheimhouding. De stukken van het Geheim Comité worden aan het Hof van Bewindhebbers voorgelegd, maar nooit aan dat van Aandeelhouders, en zelfs in sommige gevallen krijgen de eerste er eerst inzage van na een vrij lang tijdsverloop. De oorlog wordt verklaard, - zoo als b.v. die in Afghanistan - geheele landstreken worden veroverd en in bezit genomen, - zoo als Scinde en later Oudé - het vijandig grondgebied wordt voor twee of drie jaren met troepen bezet, terwijl het Hof van Aandeelhouders er niets meer van weet dan het publiek, zoolang de Raad zich er niet over wil verklaren, en de officiële stukken mededeelen. Deze wijze van handelen heeft hare goede zijde, maar ook hare kwade; men zegt in Engeland dat de rampvolle en verderfelijke oorlog met Afghanistan vermeden had kunnen worden, wanneer het Hof van Bewind-
{==541==} {>>pagina-aanduiding<<}
hebbers te gelegener tijd daarover geraadpleegd ware geworden.
Het bestuur van de Indische zaken wordt dus eigenlijk uitgeoefend door den Raad van Toezigt; en daar deze Raad (in 1784 opgerigt) bestaat uit 6 leden, waarvan minstens 2 of 3 secretarissen van Staat zijn of deel uitmaken van den Staatsraad, zoo is het werkelijk het Ministerie of het Parlement waardoor Indië bestuurd wordt. De voornaamste bezigheid van den Raad is om het toezigt te houden over de depêches, die naar Indië worden afgezonden. Ook controleert hij de inkomsten der Compagnie, stelt het getal vast van de Burgerlijke en Militaire beambten, maar heeft verder geene magt over hen. Vroeger werden al de leden van den Raad bezoldigd, tegenwoordig echter ontvangt de President alleen 3500 £ en de twee secretarissen, die altijd leden van het Parlement zijn, 1500 £. De administratie-onkosten zijn gesteld op 26000 £, en wanneer zij minder bedragen, gelijk b.v. in 1851, toen er maar 23200 werden besteed, dan wordt het overschot aan de Compagnie teruggegeven. De Raad van Toezigt is, even als het Hof van Directeuren, in 6 departementen verdeeld, naar de verschillende takken der administratie; ieder departement heeft een 20tal geëmploijeerden, waarvan de eerste 1200 £ ontvangt; ook hier is een geheim departement, dat door den President wordt bestuurd, maar niet gelijk de anderen in het India-House gevestigd is. Eerst in de laatste tijden heeft men aan de Secretarissen de depêches van vertrouwelijken aard toevertrouwd, en heeft men ingezien dat de post van Secretaris vast wezen moest, zonder van Ministeriële veranderingen af te hangen.
Ziedaar de inrigting van de Engelsche Oost-Indische Compagnie, eene inrigting die vrij zonderling schijnen zal, ja zelfs gebrekkig. Ter eerste instantie heeft men hier het Hof van Aandeelhouders, die geen regt van protesteren hebben; daarboven staan de Directeuren, wier belangrijkste functiën door het geheime Comité geabsorbeerd worden. Nog hooger dit Comité zelf, dat eigenlijk slechts een werktuig in de handen van den Raad is, en eindelijk dien Raad wiens hoogste magt bij den President is; - en toch heeft deze volstrekt geene magt om zelfs de minste beambten der Compagnie af te zetten of aan te stellen. Het is thans het geschikte oogenblik niet om het proces van deze vreemde en zoo groote instelling te

{==542==} {>>pagina-aanduiding<<}
voeren, veel minder om een oordeel te vellen. De ongelukkige wending die de zaken in Indiën thans hebben genomen, zou dat oordeel te zeer ten nadeele der Compagnie doen uitvallen; bovendien het zou eene jaren lange studie vereischen om van den aanvang af de handelingen en de houding dezer instelling na te gaan, om het goede te wegen door haar gesticht, en ook het nadeel daartegenover te stellen, eene studie die niet minder arbeid zou vereischen en omvang zou hebben, dan de geschiedvorsching over een gansch koningrijk. Naauwkeurige kennis van den politieken, commerciëlen en inwendigen toestand der onmetelijke landstreken, waarover de old-Lady (*) gedurende al dien tijd koningin is geweest; niet minder juiste bekendheid met het politieke weefsel van het buitenland en het Britsche koningrijk zelf; een gezet onderzoek van den (wij zagen het) onmetelijken oceaan van stukken en documenten; kortom kennis van Azië en van Europa, van personen en van zaken, de grootste onpartijdigheid en scherpzinnigheid zal noodig wezen om een eindoordeel over de beteekenis en de handelwijze dezer echt Engelsche instelling te vellen. Wachten wij op zulk een oordeel tot dat deze eeuwenheugende jonkvrouw tot hare vaderen zal zijn vergaderd; weldra zal de geschiedenis van haar eene necrologie worden. Ondanks al het verkeerde dat ook deze menschelijke instelling heeft aangekleefd; ondanks alle onregtvaardigheden, geweldenarijen, afzettingen en dwaasheden, die meer aan het egoïsme van bijzondere personen te wijten zijn, - zal men inzien dat haar invloed, ook ten goede, op den handel en den geheelen toestand van Engeland allerbelangrijkst geweest is, dat van haar daden en instellingen zijn uitgegaan, dat door haar mannen zijn opgevoed en uitgezonden, die Engeland met roem hebben
overladen. Eind goed, alles goed, zegt het spreekwoord; maar omdat thans het eind der afgeleefde Lady slecht mag genoemd worden, heeft men nog niet het regt alles van haar voor slecht te houden.

Naar het Fransch van w.o. depping.


{==543==} {>>pagina-aanduiding<<}

Belangrijkheid der nieuwsbladen.

Het is een onschatbaar voorregt van onzen tijd, door al die stemmen van heinde en ver op de hoogte gehouden te worden van wat er op het groote tooneel, waar wij ook medespelers zijn, voorvalt, van wat het tegenwoordige heeft, en de toekomst te vreezen of te hopen geeft. Niet waar?
Jammer maar, dat men dit voorregt ten koste van zoo veel noodeloozen tijd koopen moet, en zoo dikwijls in dwaling gebragt wordt. Wij kunnen precies elken stap, dien elke vorst doet, nagaan; wij hooren duizende bijzonderheden, die ons niet veel aangaan; maar waar het hoofdquaesties van politieken aard geldt, speelt men met ons als de kat met de muis. Zoo is het tegenwoordig eene vraag, dunkt mij, nog al van belang: ‘Broeit er in Frankrijk iets tegen Engeland of niet?’ De dagbladen weten het ook niet. Goed! Maar zij jagen ons telkens schrik op het lijf met allerlei mysterieuse berigten. Dan zal het kamp van Chalons driemaal zoo uitgebreid worden als verleden jaar; dan fluistert men van buitengewone wervingen, of aankoopen van paarden door Frankrijk tot zelfs in Denemarken toe, en dan weêr wat anders. Zoo zou men tot de conclusie komen: ‘er komt zeker oorlog!’ Doch later, - denk er om! - zal men wel weêr hooren, dat dit berigt niet waar, een ander overdreven, een ander eene geheel gewone zaak is geweest.
Wat helpen ons dan al die kostelijke berigten?

Bergwerkondernemingen.

Ongetwijfeld heeft onze eeuw het zeer ver gebragt in het geldverdienen, - geldverdienen volgens het eenig goede recept: veel en spoedig. Wie maar de kolossaalste maatschappij of vennootschap (voor wat dan ook) weet in het leven te roepen, de meeste millioenen voor maatschappelijk kapitaal aanvraagt, en zich het ruimste Directeurssalaris voorbehoudt, staat bovenaan op de lijst. Bijna even talrijk als de personen die wel

{==544==} {>>pagina-aanduiding<<}
rijk willen worden, zijn de voorgestelde doeleinden, of liever voorwendsels om kapitaal bijeen te krijgen. Het is niet te verwonderen, dat men in Duitschland nog al voorliefde heeft voor ééne soort van dergelijke ondernemingen, de Bergbaugesellschaften, die zich ten doel stellen, ijzer, koper, tin, of steenkolen aan den schoot der aarde te ontwringen. Die hebben voor de oprigters altijd dit voordeel, dat men hun nooit vooraf bewijzen kan dat de zaak geene rekening kan geven. Wie toch weet, wat in die geheime schatkameren verborgen zal zijn? - en, loopt het tegen, de actiehouders moeten zich tevreden stellen met het onloochenbare berigt, dat de eerste boringen te diep en te duur moesten worden, - dat men gezocht, maar niet gevonden heeft.
Ook is het bekend, dat onze brave naburen al die honderdduizenden beloofde winst niet voor zich alleen hebben willen houden. Gaarne wilden zij Duitsch geld voor groote en verblindende Hollandsche advertenties betalen - opdat zij Hollandsche millioenen naast de hunnen in Duitschen bodem zouden kunnen begraven. Het is echter niet onaardig te hooren, hoe een Duitscher zelf deze ondernemingen beoordeelt, zooals ik dat vond in de Correspondentie van een degelijk en onpartijdig tijdschrift:
Van den Rijn. Mei 1858. ‘- - - De ongehoorde genootschappenfurie heeft bij ons dan ook eene duizelingwekkende hoogte bereikt; de brutaalheid van sommige speculative genies hield een formelen wedren met de ligtgeloovigheid van het publiek. Vooral geldt dit van de bergwerkondernemingen, die in den laatsten tijd bij ons en in het naburige Westphalen als paddestoelen uit den grond verrezen. Daarentegen zijn ook nergens de verliezen zoo ontzettend, de opligterijen nergens zoo erg, als juist op dit terrein. Reeds heeft in enkele gevallen het geregt een woordje mede moeten spreken, en de bedriegerijen, die daarbij te voorschijn komen, doen inderdaad de haren te berge rijzen en kunnen monsteren met sommige bekende geschiedenissen aan de beurzen van Parijs, Weenen en Londen.’





{==545==} {>>pagina-aanduiding<<}

Mengelwerk.

De laatste uitbarsting van den Vesuvius.

‘De naam doet niets tot de zaak’, zegt men. Het kan zijn; maar zeker is het, dat de naam veel doet tot de voorstelling, die men zich van eene zaak maakt. Zoo heeft b.v. onze taal, zoo weinig geschikt, helaas! om voor vreemde zaken passende benamingen te vinden, de vulkanen als vuurspuwende bergen gedoopt, en zeker heeft deze naam, die kort noch bondig is, veel schuld aan de verkeerde voorstelling, die velen als onwillekeurig zich van die schoorsteenen des onderaardschen vuurs vormen. Voor de meesten is een vuurspuwende berg een driehoek of liever kegel op de vlakke aarde geplaatst, met een groote, hoog opstijgende vlam juist aan den top, - ik zou ze kunnen uitteekenen; zoowat in het groot, wat de onvergetelijke sissertjes, waarmede onze kinderen spelen en onze vaders zich vermaakten, in 't klein zijn. Is er eene uitbarsting, - en hoevelen denken zich zoo'n berg eigenlijk altijd vuur spuwende - welnu! dan wordt het sissertje aangestoken en de knetterende vlam en vonken vliegen hoog in de lucht. Trouwens, het is den vlaklandbewonenden Hollander, die in den regel niet eens goed weet wat een berg is, ook wel te vergeven, dat hij zich moeijelijk eene voorstelling van zulk eene bijzondere soort van berg maken kan. En het ongeluk is, dat men zoo zelden beschrijvingen van eene uitbarsting vindt, die zich niet meer toeleggen om onze verbeelding door ijselijke schilderingen te treffen, dan ons verstand door duidelijke beschrijving voor te lichten. Van onzen tegenwoordigen tijd echter mag men betere dingen verwachten. Wederom heeft de verschrikker der Napelsche velden zijne rookwolken en steenbrokken uitgeblazen en zijne lavastroomen rondom zich over de velden verspreid, nadat korten tijd te voren bijna het geheele zuidelijke deel van het schiereiland door aardschokken geteisterd was geweest, die, naar de verschillende berigten te oordeelen, eene buitengemeene hevigheid

{==546==} {>>pagina-aanduiding<<}
hebben gehad. Onder hetgeen ik van die tooneelen der verschrikking (hoewel de Italianen zelf er nog al koel onder blijven) gelezen heb, trof ik een berigt over de laatste uitbarsting van den Vesuvius aan, zoo bedaard en duidelijk gesteld, en zoo geschikt, om ons in verbeelding als op het tooneel zelf te verplaatsen, dat het mij voorkwam de eer wel waard te zijn, om aan de hand van dit tijdschrift in onze steden en dorpen gebragt te worden. Het is door een Duitscher geschreven, die opzettelijk de verschijnselen van deze natuurwerking kwam gadeslaan, en ook voor de mededeeling in een Duitsch tijdschrift bewerkt. Het was echter in den vorm van een brief, en die blijve behouden.

‘Napels, begin van Junij.

Wanneer u deze regelen geworden, zult gij reeds lang uit de dagbladen vernomen hebben, dat de Vesuvius weder in werking is en naar verschillende zijden zijne geweldige lavastroomen uitzendt. Op de laatste groote aardbeving, die tegen het einde van het vorige jaar de zuidelijke deelen des rijks zoo vreeselijk heeft geteisterd, waren in dit jaar van tijd tot tijd kleinere schuddingen gevolgd, tot zelfs zeer digt bij de hoofdstad. Bovendien scheen de buitengewone strengheid, waarmede de winter hier begonnen is, en de nog betrekkelijk koude temperatuur, zelfs in de maand Mei, iets buitengewoons te verkondigen. Men verwachtte dan ook vrij bepaald dat er eene uitbarsting aanstaande was, en deze vrees werd nog vermeerderd, toen men op Pinkstermaandag, des morgens om tien ure, tusschen Salerno en Castellamare een vrij belangrijken aardschok gevoelde. Hierop volgde in den nacht van Dingsdag op Woensdag, onder een hevig onweder, een tweede schok; en in den volgenden nacht, van 26 op 27 Mei, stroomde de eerste lava, hoewel slechts in geringe hoeveelheid. De uitbarsting nam echter in hevigheid toe, en in den avond van den 28sten Mei bood de berg reeds een heerlijken aanblik, zoo als hij zich daar in de duisternis verhief, omringd door rood weêrschijnende rookwolken. Ook aan de zuidelijke zijde van den berg die naar Pompeji gekeerd is, zag men eene gloeijende streep zich bijna van den top af naar beneden bewegen tot in de groote kom, die men Atrio di Cavallo noemt. Men moet weten dat de hoogste kegel, waarop tegenwoordig

{==547==} {>>pagina-aanduiding<<}
de beide kraters zijn, aan de west- of zee-zijde ligt, terwijl hij ten noorden en oosten, en dus aan de landzijde, door den steilen rug der zoogenaamde Somma in een halven cirkel wordt omgeven. Tusschen de Somma en dien kegel ligt een groot dal, grootendeels met lava opgevuld, het zoo evengenoemde Atrio di Cavallo, dat aan de beide zijden, die naar Pompeji en Resina gekeerd zijn, slechts door een lagen rand, blijkbaar een voormaligen krater, omgeven is. De gidsen verzuimen niet hierbij te verhalen, dat dezelfde uitbarsting, die Herculanum en Pompeji vernielde, ook den top des bergs, die eenmaal veel grooter was en de Somma zoowel als den eerstgenoemden kegel omvatte, in den mond des kraters deed nedervallen en zoo dit dal vormde. En zoo iets zal ook werkelijk wel eenmaal gebeurd zijn, hoewel de gelijktijdigheid van beide feiten bezwaarlijk te bewijzen is. In deze kom of ketel had zich nu de lava verzameld, want van hier uit verspreidde zich een fel en vurig schijnsel, terwijl men tevens den gloed daarvan aan de noordzijde, over de Somma heen, bespeuren kon.
Ik ben niet in staat om u de uitbarsting in alle bijzonderheden te verhalen, maar meen op uwe belangstelling te kunnen rekenen, wanneer ik u eenige togten, die ik op den dag der hevigste uitbarsting op den Vesuvius maakte, tracht te verhalen. In gezelschap van een vriend begaf ik mij Zondagmorgen, den 30sten Mei, van Castellamare naar Pompeji, van waar uit de bestijging des bergs wel iets moeijelijker, maar ook korter is dan aan de andere zijde, die de meeste reizigers verkiezen. In Pompeji waren ligt een gids en verdere benoodigdheden te vinden; in het eenvoudige logement, dat zijn vroegeren nederigen naam van Taverna del lapillo, sedert de spoorweg der doodenstad hare bezoekers aanbrengt, met den meer hoogdravenden titel van: Hôtel Diomède, Restaurant du chemin de fer verwisseld heeft, kregen wij het noodige onderpand mede, dat wij op onzen togt ten minste niet van honger en dorst zouden omkomen. Op de slechtste paarden van de wereld moesten wij omtrent een uur lang over de zacht glooijende vlakte rijden, die tusschen Pompeji en de buurtschap Bosco tre Case ligt. Van hier gaat de weg steiler opwaarts; eerst heeft men een vrij goed pad door de wijnbergen henen, waar de vurige Lacrima Christi door den met

{==548==} {>>pagina-aanduiding<<}
donkeren asch vermengden grond wordt voortgebragt, totdat langzamerhand de wijnstok en weldra elke plant van eenige beteekenis verdwijnt, en slechts hier en daar een grasveldje de treurige eentoonigheid van het sombere aschveld afbreekt. Van hier loopen er verscheidene paden naar boven, doch de reiziger die zonder gids zich op een daarvan wagen zou, zou spoedig verlegen staan, daar slechts in het dal, dat tegen den wind beschut is, de voetsporen zigtbaar blijven, en reeds op de eerste glooijing de asch eene geheel effene oppervlakte heeft. Hier en daar treft de reiziger nog een ouden lavastroom aan, dien de paarden begeerig opzoeken, om een minder grondeloozen weg te vinden. Nameloos somber is de indruk van dit veld van asch- en lava-heuvelen; toch heeft het zijne eigenaardigheid, en wanneer het oog door den eentoonigen aanblik vermoeid is, behoeft men zich slechts om te wenden, om in de lagchende vlakte van den Sarno rijkelijke vergoeding te vinden.
Na een bezwaarlijken weg bereikt men een klein dal, waaruit de aschkegel des vulkaans zich veel steiler verheft. Hier laat men de paarden staan, en nu begint het moeijelijke gedeelte van den togt. De kegel is zeer steil, slechts zelden vindt de voet eenigen steun op een ouden verharden lavastroom en verzinkt meestal in de diepe asch, die met elke schrede naar boven weder terugzakt, zoodat men vrij wat schreden doen moet om een weinig vooruit te komen. Eindelijk wordt de grond iets harder, daar op den meer steilen top de asch niet houdt, en thans werd ik beloond voor de volharding, waarmede ik de vermaningen van een aantal philanthropen, die men hier altijd aantreft, om mij door middel van een touw naar boven te laten trekken, in den wind had geslagen, hoewel sommigen mij op den toon der hoogst mogelijke deelneming gesmeekt hadden, om toch op mijne gezondheid bedacht te zijn. Het is een teêrgevoelig volk die gidsen! De grond, waarop wij ons nu bevonden, droeg duidelijke sporen van de werking binnen in den berg, en had veel van een nieuwbakken brood met een harden korst, waarop zich talrijke kleine verhevenheden bevonden, die door eene drukking van binnen gebarsten waren. Uit verscheidene dezer kleine spleten kwam een witte rook naar buiten; het meest uit eene groote naad, die omtrent 2 à 300 voet onder den top, dwars over onzen weg liep, en wiens randen een gelen zoom van zwavel hadden; de sterke

{==549==} {>>pagina-aanduiding<<}
zwaveldampen, die hieruit opstegen, veroorzaakten een pijnlijk gevoel op de borst. Nadat wij deze plaats gelukkig overgekomen waren, verzekerde onze gids dat dit niet zonder gevaar geweest was, en hoe waar dit was, bleek den volgenden dag, toen zich juist hier eene nieuwe opening gevormd had waaruit lava stroomde. Hier en op verscheidene andere plaatsen zagen wij duidelijk door de naden henen het vuur van binnen werken, en blijkbaar was de lavakorst, die ons hiervan scheidde, niet zeer sterk; dikwijls gaf dan ook de grond een hol geluid wanneer men er op stampte. Onze vreugde dezen zwaveldamp ontkomen te zijn, duurde echter slechts kort; de noordewind, die ons vlak in het aangezigt woei, dreef ons, hoe meer wij den bovensten rand des bergs naderden, des te dikker zwavelwolken tegen, en de stiklucht was zoo pijnlijk om in te ademen, dat wij op het punt stonden van terug te keeren. Iedere ademhaling ging met een aanval van hoest vergezeld, en eerst toen wij, op aanraden van den gids, een zakdoek om mond en neus bonden, was het uit te houden: daardoor ademden wij den zwavel niet onmiddellijk in. Hoe zeer de atmospheer daarmede vervuld was, bleek uit de fijne kristallen, waarin zich de zwavel op onze kleederen vastzette.
Eindelijk kwamen wij aan den rand van den berg aan en - zagen niets. Vóór ons was de krater geheel in digte rookmassa's gehuld, en achter ons was de geheele streek als met een sluijer overtrokken door de wolken, die den bergtop omgaven. De gids was de eenige die de hoop nog niet opgaf; en inderdaad na verloop van een minuut of vijf werd de wind wat bedaarder, en was het zelfs mogelijk een weinig de helling af te dalen, die den krater omgaf. Hier is de grond met lava en stukken zwavel van de meest verschillende en dikwijls zeldzame kleuren opgevuld; zeer gezocht, maar ook het zeldzaamst, zijn helderwitte stukken, waarvan men in Napels allerlei kleine versierselen maakt. Het gelukte ons tot op een betrekkelijk kleinen afstand van den krater te komen (in gewone tijden is hieraan volstrekt geene zwarigheid verbonden); doch hier bewoog ons de steeds toenemende rook en de verbazende hitte, veroorzaakt door de vlam die uit de opening naar boven sloeg, om terug te keeren. Toen wij weder boven aan den buitensten rand gekomen waren, vroegen wij den gids of hij het voor mogelijk hield om den hoogsten top des bergs, die nog

{==550==} {>>pagina-aanduiding<<}
40 voet hooger gelegen was, te bereiken. Eerst ontkende hij dit, doch beproefde het en riep ons weldra toe om hem te volgen, wat wij ook deden.
Hier was het tooneel plotseling geheel anders; de wind joeg den rook niet meer in ons aangezigt, maar bezijden af, en wij hadden een vrij uitzigt. Voor ons bevond zich, eenige honderde voeten diep, een groot dal, in het midden geheel met lava bedekt; onze gids verhaalde ons, dat deze lavagrond steeds aan het stijgen is, en hieruit verklaarde het zich, waarom de randen door een kring van zwavelrook omgeven worden, daar de wanden van het dal natuurlijk naar boven steeds wijder worden, en de langzamerhand zich verheffende massa lava niet dadelijk de grootere ruimte geheel kan vullen, maar rondom eene opening laat, waaruit de rook te voorschijn komt. In het midden van deze kom verhieven zich de twee kraters, de eene een hooge majestueuse aschkegel, met steile wanden, die geheel stil was te midden van de hevige werking onder en naast hem, en iets verder de tweede, dien wij zoo even verlaten hadden, in volle werking, door dikken rook omgeven, die boven de opening door den vurigen gloed rood gekleurd was. Onder ons was de hemel ook nu niet vrij van wolken, maar de wind verscheurde van tijd tot tijd de nevelen en vergunde ons dan het verrukkelijke gezigt op de heerlijke golf van Napels, ter linkerzijde door het schiereiland van Sorrente - dat de Italianen een op de aarde gevallen stuk hemel noemen - benevens het eiland Capri, en ter regterzijde door Napels met haar Posilipo, en door Kaap Miseno, met de beroemde golf van Bajae en de eilanden Procida en Ischia omvat. Daarnaast overziet men, omkransd door schilderachtige bergruggen, de rijke vlakten van het gelukkige Campanie, waarin Pompeji gelegen is. Duidelijk kan men nog de verschillende lavastroomen onderscheiden, die zich op verschillende tijden in de vlakte neêrgekruld hebben; de nieuwste hebben nog hunne roodachtig zwarte aschkleur behouden, terwijl anderen reeds lang door boomen overschaduwd, alleen aan de eenigzins donkere kleur zijn te herkennen, onder anderen de ver in het dal vooruitstekende lavamassa,
aan het eind waarvan Pompeji gebouwd is. Terwijl de overige talrijke buurtschappen die door de vlakte verspreid zijn, met hare witte huizen een vriendelijken aanblik bieden, vormen

{==551==} {>>pagina-aanduiding<<}
zij een sterk contrast met de sombere ruïne der oude stad, die, van dezen afstand gezien, een nog ernstiger indruk maakt dan van nabij, daar de bonte kleuren der wanden en zuilen ons dan overal aan het levendige gewoel van lang vervlogen eeuwen herinneren. De tegenwoordige uitbarsting des vulkaans deed de gedachte en het oog telkens terugkomen op die zoo onschatbare muren, die eenmaal den toorn des nabuurs zoo geducht hebben ondervonden; hoe ligt kan eene nieuwe uitbarsting ons deze kostbare ruïne voor altijd weder bedekken.
Nadat wij van den top des bergs een geruimen tijd het heerlijke uitzigt hadden genoten, namen wij den terugtogt aan, die mede door de meer zuivere lucht ons even zoo gemakkelijk viel als het beklimmen met zwarigheden verbonden was geweest; want nu brengt de losse asch op de helling des bergs den wandelaar met iedere schrede een geducht eind vooruit, en men heeft alleen te zorgen dat men niet in al te snelle vaart komt. Daar de hoogste spits van den berg zich aan de zeezijde bevindt, moesten wij, om het Atrio di Cavallo te bereiken, links afdalen, totdat wij aan den lavastroom kwamen die in de laatste dagen gevloeid had. Deze was omtrent van manshoogte en 10 tot 15 voet breed; overal was hij met eene korst van verharde zwarte lava bedekt, waarover men zonder gevaar kon loopen, ofschoon zij nog vrij warm was. Zoo kwamen wij in het zoo evengenoemde half ronde dal, en zagen ons plotseling op geringen afstand van de versch afstroomende lava. Omtrent 300 voet lager dan de top had de lava de buitenste korst des bergs doorgebroken, en stroomde onder de oppervlakte, waar wij zoo even over heengegaan waren, in het dal neêr, waar zij plotseling van onder die korst te voorschijn kwam, en een eind van omtrent 15 voet vrij en open voortstroomde over eene kleine maar steile helling; daarna had zij iets verder een meer gevormd hetwelk met eene harde korst was bedekt, waaronder de gloeijende stroom weder verborgen werd. Ofschoon het middag was en de zon helder scheen, was de vuurgloed van de lava, daar waar zij open stroomde, nog maar weinig bruin gedoofd; de massa stroomde te snel vooruit, dan dat zij zoo dadelijk in de open lucht verharden kon. Deze snelheid was veel grooter dan men bij de digtheid der vloeistof voor mogelijk zou houden, en thans begrepen wij zeer goed, wat wij tot nog toe ongeloovig hadden aangehoord,

{==552==} {>>pagina-aanduiding<<}
dat bij eene der laatste uitbarstingen de lava binnen een uur den langen weg van den top des bergs tot aan de zee had afgelegd. De lava is ook zoo zwaar dat zelfs steenen, die men er op werpt, niet zinken, maar op de oppervlakte voortdrijven. Dat men op de lavakorst dadelijk boven den gloed gemakkelijk eijeren kon koken, zal niemand verwonderen, daar niet alleen een stok, dien wij in de lava doopten, dadelijk verbrandde, maar zelfs eene flesch die wij er op wierpen, dadelijk sprong, en met eene vlam verbrandde. Terwijl wij met de medegenomen proviand ons wat versterkten na de doorgestane vermoeijenissen, konden wij het geheel eenige schouwspel weinige schreden voor ons rustig gadeslaan; daarna deden wij nog eene kleine wandeling iets lager op de heete lavakorst. Men kon de rigting der vloeibare massa in hare gansche lengte nagaan, daar zij in het midden gebarsten was, en zoo eene met zwavel als omzoomde spleet vormde, die tot zeer ver zigtbaar was door den witachtigen rook, die er uit opsteeg. Door deze en andere kleine spleten zagen wij het vuur onder onze voeten (de lava, waarop wij stonden, was eerst den vorigen dag uitgestroomd), en niet minder duidelijk bespeurden wij het aan de hitte, die door onze laarzen heen drong.
Op den terugweg beschouwden wij nog in het voorbijgaan den krater van het jaar 1850, een lavakegel van 10 tot 15 voet hoog, die zich midden uit de asch verheft en twee openingen heeft, waarvan de eene loodregt naar beneden gaat, en de andere iets meer glooijend. Boven de laatste heeft zich (door de stollende lava) een dak gevormd, en hij schijnt de gloeijende stof uit de zijde in horizontale rigting uitgebraakt te hebben. Deze openingen hadden maar weinige voeten in middellijn, maar de lavavelden een weinig verder, toonden welke ontzettende hoeveelheid uit deze kleine mondingen konden uitstroomen.
Niet ver van daar vonden wij onze paarden weder en reden nu langzaam den berg af, zonder er acht op te slaan, dat er een onweder achter ons opkwam. Doch dit kwam spoedig nader, en weldra was de geheele bergtop in zwarte wolken gehuld, en van tijd tot tijd schoot een heldere bliksemstraal, dadelijk door den donder gevolgd, door de steeds donkerder wordende lucht. Eerst nu zetteden wij onze paarden aan, maar

{==553==} {>>pagina-aanduiding<<}
het was te laat: de regen haalde ons in toen wij naauwelijks tien minuten van Pompeji verwijderd waren. Wij moesten dus eene schuilplaats zoeken in eene nabijgelegene hut, met wier bewoners wij echter wegens hun plat Napolitaansch dialect niet konden spreken, evenmin als met de hoenders, die zich hier beter te huis gevoelden dan wij. Na een half uur kwamen wij weder buiten; doch wie beschrijft onze verbazing, toen wij den geheelen top des bergs sneeuwwit voor ons zagen? Daar het op die hoogte reeds veel kouder is, dan in de vlakte, hadden de onweêrswolken den geheelen berg met hagel bezaaid, en alleen de scherpe vooruitstekende punten, hier en daar door de lava gevormd, braken het witte veld door hunne donkere ruggen af. Dit gezigt in het laatst van Mei, nadat wij zoo pas te voren de gloeijende lavastroomen uit den berg komende hadden gezien en gevoeld, had inderdaad iets tooverachtigs. Eerst laat tegen den avond zagen wij van Castellamare, hoe de berg langzamerhand dit witte kleed aflegde en de violetkleur, waarin hij zich gewoonlijk 's avonds vertoont, weder aannam.
Bijna scheen het, alsof de voornaamste werking van den vulkaan voorbij was, want dien nacht was de vuurgloed om den berg veel minder dan den vorigen avond. Nogtans besloten wij den volgenden dag ook aan de noordzijde van den berg de verschijnselen der uitbarsting op te gaan nemen, te meer daar men zeide, dat die aldaar veel heviger was dan aan deze zijde. De spoorwagen bragt ons spoedig naar Portici, en reeds onderweg konden wij ons van de waarheid hiervan overtuigen: zoodra wij om den hoek des bergs gekomen waren, werd niet alleen de gloed reeds zigtbaar, maar hoorden wij ook een krakend geluid, als een verwijderd gedonder van geschut. Van Portici uit gaat een uitmuntende weg, zooals ze bijna alleen in Italië te vinden zijn - de Vesuvius en zijne lava leveren de materialen op, - met veelvuldige kronkelingen door tuinen en wijnbergen naar boven tot aan het koninklijke Observatorium, een punt meer bekend onder den naam van De Kluizenaar, zooals de kleine herberg heet, die daar bij is. Hoe meer wij deze plek naderden, des te sterker werd het kraken, en toen eindelijk onze wagen plotseling een hoek omsloeg zagen wij op eens de oorzaak van dit geluid. Aan den voet van den kegel, een weinig beneden

{==554==} {>>pagina-aanduiding<<}
den noordelijken, lagen zoom van het Atrio di Cavallo hadden zich midden in een lavaveld twee kraters gevormd, waaruit eene dikke vlam en eene groote menigte steenen, sommigen van aanmerkelijke grootte, hoog in de lucht opstegen, hetgeen vergezeld ging van een geluid, dat zeer veel op het geraas van instortende gebouwen bij een brand geleek. De nedervallende steenen vormden een rand om den krater, die zoodoende steeds hooger werd. Eenige weinige schreden lager was eene derde opening zigtbaar, waar zich een groot dak van lava over heen gevormd had, dat er het uitzigt van een kolossalen oven aan gaf, terwijl uit de deur des ovens voortdurend een geweldige lavastroom zich ontlastte. Het lavaveld, waarop de drie openingen zich bevonden, heeft slechts eene geringe helling, zoodat de lava niet snel naar beneden liep, maar zich ver uitbreidde en in verscheidene stroomen verdeelde, die dan eens weder in elkander uitkwamen en dan zich weder scheidden. Op de oppervlakte hadden zich reeds vele stukken verharde lava gevormd, zoodat de kleur des strooms meer bruin dan rood was; terwijl de geheele massa, van ongeveer 6 tot 8 voet hoog, langzaam voorwaarts rolde, stortten er telkens van den voorsten rand zulke stukken naar beneden, waar de gloeijende stroom dadelijk over henen gleed. Het observatorium ligt op een heuvelrug, die zich tot aan den zoo even genoemden noordelijken zoom van het Atrio di Cavallo verlengt. De eene tak van den lavastroom liep nu vlak onder deze hoogte langs, en daar deze met wijnbergen en tuinen bedekt is, zagen wij hoe de boomen, die in zijn weg kwamen, in een oogenblik door de vlam verteerd werden. Aan de andere, de linkerzijde van den heuvel, waar het gebouw staat, werd onze aandacht door een niet minder indrukwekkend schouwspel getrokken. Op dezelfde plaats, van waar in October des vorigen jaars de lava neêrgestroomd was, ontstond er ook nu weder een stroom. Hij had blijkbaar zijn oorsprong in het Atrio di Cavallo en liep hier op
twee wijzen uit: één stroom rolde over den meergenoemden lagen zoom henen, terwijl een andere zich onder de vroegere, oude lava gewoeld had, en op eens iets lager daaronder uit te voorschijn kwam. De lava vloeide echter aan deze zijde niet in zoo groote hoeveelheid als aan de andere.
Wij dachten er nog over om eene poging te doen om digter

{==555==} {>>pagina-aanduiding<<}
bij de twee kraters midden in het Atrio di Cavallo te komen; maar dit kwam ons toch te gevaarlijk voor. De weg daarheen liep over een golvend lavaveld met scherpe oneffenheden, die het gaan zeer belemmerden, en wanneer dan de stroom die het naast bij het observatorium liep, door de eene of andere steilte eene snellere vaart kreeg, dan was het zelfs mogelijk, dat wij plotseling aan alle zijden door de lava omringd, als het ware op een eiland kwamen, te meer daar wij op dat terrein niet zoo spoedig uit de voeten zouden kunnen komen. Wij lieten dit plan dus varen en begonnen aan de terugreis te denken. De weg naar Resina, dien wij nu langs moesten, is verrukkelijk schoon: men heeft er een vrij uitzigt over de golf van Napels en de stad zelve benevens de geheele vlakte van Campanië; slechts van tijd tot tijd wordt het uitzigt door eene vooruitspringende rots voor een oogenblik belemmerd, om echter bij de eerste kronkeling van den weg zich des te schooner weder te vertoonen. Wanneer men hierbij bedenkt hoe ongemeen vruchtbaar de zijden van den vulkaan zijn, dan wordt het begrijpelijk, hoe de harde lessen, die de bewoners van tijd tot tijd ontvangen, hen toch niet weêrhouden, om zich op de naauwelijks afgekoelde lava steeds weder op nieuw te vestigen. Het dorp Torre del Greco is reeds negen malen door het verschrikkelijke element vernield, en toch is het voor de tiende maal weder op dezelfde plaats verrezen.
Den avond van denzelfden dag, nadat het donker geworden was, verliet ik Castellamare weder en ging ik nog eens denzelfden weg op, om ook het schouwspel van den vulkaan bij nacht te genieten. De maan was nog niet opgegaan en het zou geheel duister geweest zijn, wanneer niet de roode gloed, die over den heuvel van het Observatorium henen scheen, en de menigte fakkels, onder wier geleide honderde kijklustige menschen den berg op en af gingen, den weg genoegzaam verlicht hadden, dat ik ook zonder gids dien gemakkelijk weder kon vinden. Het was juist de verjaardag des konings en daarom was de stad Napels in de laagte geïllumineerd; de schoone havenbogt was door een lichtkrans afgezet, in wiens midden zich het fellere licht van den vuurtoren op het havenhoofd verhief, en boven alle andere lichten uit schitterde de koepel van San Francesco di Paolo, die geheel met lampions bezet was, - eene zwakke navolging van de verlichting van den

{==556==} {>>pagina-aanduiding<<}
St. Pietersdom in Rome op het Paaschfeest. Ik spreek van deze bijomstandigheid, omdat dit thans een eigenaardigen indruk veroorzaakte. In gewone omstandigheden zou deze illuminatie, bij nacht uit de hoogte gezien, zeker een prachtigen aanblik opgeleverd hebben; maar nu maakte het eene, ach! zoo armzalige figuur bij de grootsche illuminatie, die de Vesuvius te aanschouwen gaf, en was het schijnsel der lampions zoo flaauw en bleek bij den vurigen gloed der lava. Eindelijk kwamen wij aan den hoek van de rots, van waar wij dien middag het gezigt op den toen nog ver verwijderden lavastroom gehad hadden; doch ik kon naauwelijks mijne oogen gelooven, toen ik de lava vlak beneden mij zag afstroomen. In die weinige uren (omtrent zes of zeven) was de lava meer gevorderd, dan in al den vorigen tijd, en was nu juist aan een naauwen bergpas gekomen, die uit de hoogte, waar de beide kraters zich bevinden, naar de vlakte loopt, in de rigting van Resina en Portici. De lava had namelijk, kort nadat wij dien middag van daar vertrokken waren, eene steilte bereikt, en was hier met verdubbelde kracht en snelheid afgestroomd, totdat zij nu door deze naauwte weder opgehouden werd. De wanden van dezen pas waren tot onderaan toe met wijnbergen bewassen, natuurlijk geraakten de onderste boomen spoedig in brand, en dit leverde een prachtig schouwspel op: de voorste rand van de vooruitrollende massa lava werd daardoor met een steeds vernieuwenden krans van blaauwe vlammen omgeven, die vreemd afstaken bij den rooden gloed van de vernielende stof zelve. De stroom, die, bij dag gezien, eene eenigzins donkere kleur had, vertoonde zich nu bij het duister in zijn natuurlijken gloed, en dit gaf een onbeschrijfelijk imposanten maar vreeselijken aanblik; de kraters schenen hunne vlammen nog hooger op te zenden, en de steenen die er uit omhoog vlogen, schitterden in bijna witten gloed. De lucht was tot eene aanmerkelijke hoogte met rooden rook bezet, waarachter de opkomende maan in eene
groenachtige kleur zigtbaar werd. En om aan het geheele schouwspel nog meer leven bij te zetten, zag men troepjes menschen, die het vreemde schouwspel meer van nabij beschouwden, hier en daar in de verte op den berg met blaauwachtig witte fakkels ronddwalen. Het geraas van de kraters was eenigzins bedaard, maar nu kon men ook duidelijker het eigendommelijke geluid

{==557==} {>>pagina-aanduiding<<}
hooren, dat de in rollende beweging voortstroomende lava veroorzaakte, terwijl het nederploffen van groote stukken, die van de oppervlakte des strooms op den grond vielen, en het knetteren der in brand vliegende boomen zich hiermede vermengden.
Nog meer was het tooneel aan de linkerzijde van het Observatorium veranderd. De lava, die des morgens nog pas den rand van het Atrio di Cavallo deels overschreden, deels doorgebroken had, stortte zich nu in verscheidene geweldige stroomen onophoudelijk langs de steilte naar beneden, en had zich reeds tot diep in de vlakte verspreid. Gelukkig waren er in de rigting die de stroom nam geene dorpen, en hij zal dus evenmin belangrijke schade aanrigten als de stroom, die zich in het vorige jaar insgelijks hier ontlastte en denzelfden weg nam. De hoeveelheid lava, die hier nederstroomde, was veel grooter dan die welke uit de zigtbare kraters liep, en ongetwijfeld was dus de opening waaruit deze stroomde, en die in het Atrio di Cavallo wezen moest, de grootste.
Hetgeen echter het schouwspel aan deze zijde vooral indrukwekkend maakte, was de steilheid van den rotsrand, waar de lava langs stroomde. Hare beweging was dus hier veel sneller dan op de andere plaatsen, en de omlaag rollende massa's, die blijkbaar nog door den aandrang van de lava, die zich achter den zoom van het Atrio verzameld had, voortgestuwd werden, vloeiden met de snelheid en kracht van een geweldigen waterval. Aan beide zijden van de plaats, waar de lava over den zoom heenliep, had zich door de verhardende lava en de steenbrokken van zelf eene soort van muur gevormd, waarbinnen de stroom besloten was; in het midden echter was een scherpe rug van oude lava, die zich tot bijna in het dal verlengde, en den geheelen ontzettenden stroom in twee breede armen verdeelde. Onbeschrijfelijk was de aanblik, wanneer een groote steen of een gloeijend stuk lava, dikwijls ontzettend groot, boven op den gloeijenden stroom naar beneden gleed, dan tegen dien lavarug stootte en na eenige oogenblikken te zijn blijven steken, door den vermeerderenden aandrang van achteren verder naar omlaag rolde. Die wal aan beide zijden van den stroom maakte dat men zonder gevaar er digt bij kon komen, om dien aanblik op een afstand van weinige schreden te genicten. Alleen de hitte

{==558==} {>>pagina-aanduiding<<}
was kwalijk uit te houden, vooral daar op de hoogte een tamelijk koele nachtwind woei, die het onderscheid des te voelbaarder maakte. Nogtans duurde het lang eer ik van dit geheel eenige schouwspel scheiden kon, en eerst tegen den morgen moest ik hiertoe besluiten om kort na het aanbreken van den dag weder in Castellamare te zijn, en mij eenige uren rust te gunnen.
Dezen dag was de uitbarsting het hevigste geweest dat wij gezien hebben. Wel is de lava naderhand nog over den weg tusschen Resina en het observatorium henengestroomd en zelfs tot digt bij die plaats genaderd; maar thans beweegt zij zich slechts langzaam, en de inwoners der bedreigde stad zullen, als het gevaar werkelijk nabij komt, nog tijd hebben, om hunne personen en goederen althans te redden. - Op denzelfden zondag was de lava ook aan de zuidelijke zijde van den berg over den zoom van het Atrio di Cavallo henen gestroomd en binnen weinige uren tot digt bij Bosco tre Case genaderd. Maar tot nog toe heeft zij hier geene schade aangerigt, en schijnt ook geen nieuwen toevloed meer te krijgen, daar haar weg nog slechts door een flaauwe streep rook geteekend wordt. Geheel gerust kan men echter nog niet zijn, daar de gidsen, die met den berg bekend zijn, al wat tot nog toe gebeurd is, slechts voor het voorspel eener geduchte uitbarsting willen aanzien. Of deze echter binnen weken of maanden of in het geheel niet plaats hebben zal, laat zich niet bepalen.

De brandweer in de N.-Amerikaansche steden.

Onder de vele dingen, die den vreemdeling in eene der groote steden van N.-Amerika schrik aanjagen, behoort een feestelijke optogt van het corps der brandweer, een genoegen, dat die Heeren zich bij alle mogelijke gelegenheden gaarne gunnen. Die weldoeners van de burgerij schijnen zich dan ook het regt aan te matigen, om de brave burgers met even weinig complimenten te behandelen, als zij dat onder elkaâr doen. Hoe nadeelig echter voor de private orde en rust, de publieke orde (waarvan men in Amerika ook spreekt) wordt er nooit door gestoord, en dus kan de overheid in het vrije

{==559==} {>>pagina-aanduiding<<}
land zich met deze wijze van zich te amuseren, niet inlaten. Trouwens, dat ware ook zoo gemakkelijk niet. De mannen van de brandweer maken een geregeld corps uit, eene soort van afzonderlijk gild, dat aan de contrôle van de stedelijke overheid eigenlijk ontwassen is. Zij zijn eene ‘Institution’, en dat is een naam die veel zegt, gelijk hij ook aan veel gegeven wordt: de Niagara b.v. en de Amerikaansche aardappelen; alles in één woord wat, te regt of ten onregte, de trots van het land uitmaakt, is eene Institution, en daarvoor is het raadzaam beleefd den hoed af te nemen.
Het systeem van brandweer in bijna alle groote steden van de Unie, is ook op geheel eigenaardig Amerikaansche leest geschoeid, en (misschien gelukkig) bestaat er zoo iets in geene andere beschaafde maatschappij. Men zegt, dat de stad Boston de eenige is, waar men verstand en moed beiden genoeg heeft gehad om de brandspuitdienst naar een geschikter plan in te rigten, zoodat zij onder onmiddellijke contrôle van het stadsbestuur staat. Overal elders zijn de spuitgasten eene ware magt in den staat, van vrij wat politieken invloed, en buiten bereik van eenige andere magt, dan die zij zelven gelieven te kiezen en te erkenen. Het is een ligchaam, dat men moet vreezen wegens zijne talrijkheid, en dat gevaarlijk is door zijne organisatie, daar het grootelijks zamengesteld is uit mannen, die reeds door hun jeugdigen leeftijd tot de meest roekelooze en woeste behooren. Een brand is voor hen wat een veldslag is voor den soldaat, en zij zijn even vaardig om met hunne natuurgenooten te vechten, als met het element, dat zij bestrijden moeten. In New-York, Philadelphia en andere voorname steden, wordt de brandspuit geheel vrijwillig bediend, alleen ‘uit liefde voor de zaak’, of eigenlijk voor de pret. Het zijn meestal jonge mannen, die zich bij dag bezig houden met ligchamelijken arbeid, waaronder slechts enkele klerken en winkeliers. Elke candidaat moet vóór zijne opname in het corps worden geballoteerd, even als een lid van eene club of sociëteit. Zoo hij aangenomen wordt, dan moet hij volle vijf jaren dienst doen, en is gedurende dien tijd vrij van krijgsdienst en de jury. De brandmannen (firemen) kiezen hunne eigene bestuurders en officieren, en worden verdeeld in spuitcompagniën, haak- en laddercompagniën en pijpcompagniën. Spuiten en toebehooren bezorgt het stadsbestuur, de
firemen

{==560==} {>>pagina-aanduiding<<}
hebben alleen liefhebberij om ze te versieren met eene menigte banieren, schilden en dergelijken, meer dan genoeg om hunne mildheid en liefde voor de zaak te bewijzen. Dit zijn echter niet de eenige opofferingen, die zij zich getroosten. Behalve de groote gevaren, waaraan zij dikwijls blootgesteld zijn, sleept deze dienst nog vrij wat uitgaven na zich. Zij moeten voor hun eigen costuum zorgen, en besteden bovendien aanzienlijke sommen aan de versiering van hunne spuiten en vooral aan de wacht- en koffijkamers op de verschillende brandstations. De wachtkamers, waar de ongehuwden den nacht doorbrengen, om bij het eerste alarm gereed te zijn, zijn reeds zeer net ingerigt, maar de koffij- of spreekkamers evenaren dikwijls in sierlijke en comfortable inrigting die van de beroemdste hôtels. Daarenboven prijken de wanden en het buffet met een schat van schilderijen en kostbare zilverwerken, hetzij door particulieren, hetzij door assurantie-maatschappijën uit dankbaarheid voor bewezen diensten en bijzondere heldenstukken, aangeboden.
Even als de brandweer eene Institution is, zoo is in de Amerikaansche steden brand eigenlijk ook eene Institution. Zij het zorgeloosheid, of de gewoonte om alle huizen, openbare en particuliere, overmatig warm te stoken door verwarmingstoestellen, ovens of kagchels; of de brandbaarheid van de gewone bouwmaterialen; of al deze oorzaken (en misschien nog wel andere!) te zamen, - zeker is het, dat in Amerika het publiek nog meer op branden onthaald wordt, dan in Europa. Merkwaardig zijn echter de voorzorgen, die de dappere spuitgasten in de gelegenheid stellen, om oogenblikkelijk het punt des gevaars te kennen en er zich heen te begeven.
De straten van New-York, Philadelphia, Boston en andere voorname steden (*) zijn in alle rigtingen doorkruisd door telegraafdraden, die altijd op het stadhuis zamenkomen, en dus onmiddellijk het minste brand-alarm aan de hoofdwacht mededeelen. Door een zeer vernuftig systeem, dat men aan de Heeren farmer en Dr. channing van Boston te danken heeft, wordt het berigt van brand uit elk deel der stad dadelijk naar

{==561==} {>>pagina-aanduiding<<}
het middenpunt overgebragt en evenzoo van daar weder door de geheele stad verspreid. In eene lezing, door Dr. channing onlangs in de Smithsonian Institution (*) gehouden, legt hij dit systeem aldus uit.
‘Van het centrale brandstation bij het stadhuis verspreiden zich de draden over de huizen heen naar alle rigtingen, en evenzoo weder andere terug. Deze laatste heeten de signaallijnen, die het uitbreken van een brand naar het middenpunt moeten berigten, en wel door een zeer doelmatigen toestel. Aan die lijnen zijn namelijk verbonden een groot aantal signaalkasten, zoo mogelijk aan de hoeken van alle straten en pleinen. Dit zijn kastjes van gegoten ijzer, aan de buitenwanden van de huizen bevestigd, die door middel van draden, door ijzeren buizen loopende, met de draden van boven verbonden zijn. Op de deur van elk signaalkastje staat het No. van het branddistrict, het No. van het kastje of station zelf, en de plaats (altijd in de nabijheid), waar de sleutelbewaarder woont, is ook zeer duidelijk er op aangegeven. Is het deurtje geopend, dan ziet men eene kruk, en wanneer deze omgedraaid wordt, brengt dit naar het hoofdstation over het No. van het district en dat van het station, anders niet. Herhaald omdraaijen geeft alleen herhaling van hetzelfde signaal. Op deze wijze kan (wanneer men eenmaal den sleutel heeft) ieder, die maar in staat is een koffijmolen te draaijen, het alarm zonder missen naar het hoofdstation overbrengen. Dáár loopen al de signaaldraden uit op eene kleine alarmklok en een register, waarop het signaal wordt aangegeven. Wanneer er dus b.v. brand ontstaat in district No. 3, station No. 5, en de kruk van dat kastje is omgedraaid, dan wordt de wachter of bureaulist aan het hoofdstation dadelijk gewaarschuwd door het schelletje, en kan dan op zijn register de telegraphische teekenen lezen, die beteekenen district 3 en station 5. - Doch wanneer nu op deze wijze de brand aan het hoofdstation bekend is, dan wordt het de vraag: hoe zal men van hier over de geheele stad het

{==562==} {>>pagina-aanduiding<<}
alarm verspreiden? (*). Dit geschiedt aldus: van het hoofdstation uit loopen weder andere lijnen (alarmlijnen genaamd) naar de verschillende brandklokken in de stad, waaraan machines zijn, die ze in beweging brengen, en wel door middel der telegraphie. Daardoor behoeft de wachter aan het hoofdstation slechts met den vinger eenen sleutel aan te raken, om al die machines te gelijk in beweging te zetten, en zoodoende door de geheele stad alarm te geven.’
Het is zeker een zegepraal der wetenschap, om door middel van één instrument te gelijk al de alarmklokken van eene zeer groote en uitgestrekte stad in beweging te brengen, en zoo al de brandcompagniën met hare spuiten, ladders en haken, op straat te roepen, en te gelijk aan elk de juiste plaats van den brand aan te duiden; - maar juist de noodzakelijkheid van al deze voorzorgen zijn genoeg om te bewijzen, dat er iets verkeerds is, hetzij in de inrigting der huizen of de wijzen van stoken in Amerika, of in het gebrek aan de noodige oplettendheid, waardoor in andere deelen der wereld branden op verre na zoo dikwijls niet voorkomen.
Vrij algemeen wordt door de Amerikanen beweerd, dat zeer dikwijls een brand wordt aangestoken door de jongens (zoo als die heeren genoemd worden) alleen uit de grap, of uit wedijver tusschen een paar compagniën, die elkander in het doen van waagstukken de loef wenschen af te steken; of ook om aanleiding te vinden tot een straatgevecht, waar zij eenen hangenden twist kunnen uitmaken. Dit beweren moet men aannemen voor wat het is, namelijk voor iets wat onwaar kan zijn, maar dat door menig aanzienlijk burger in New-York en Philadelphia geloofd wordt. In de laatste dezer steden is men regelmatig alle zaturdagen op een brandje voor-
{==563==} {>>pagina-aanduiding<<}
bereid; dan hebben de jongens hun weekloon ontvangen en zijn rijp voor een pretje. In Boston, waar de brandweer door het stadsbestuur wordt betaald en geregeld, komt een brand veel zeldzamer voor dan in New-York, en zijn straatgevechten onder de spuitgasten eene ongehoorde zaak.
Wie der Amerikanen courantenliefhebberij kent, begrijpt reeds van zelf, dat ook het gilde der firemen zijn afzonderlijk dagblad heeft, dat geheel aan de belangen der broederschap en aan bekendmaking van uitstekende heldenstukken gewijd is.

De luitenant-kolonel Charras.

Nederland heeft sedert eeuwen den roem bezeten van onbeperkte gastvrijheid. Ballingen uit alle staten van Europa vonden hier steeds eene veilige schuilplaats. Hoe men in den vreemde soms met minachting mogt spreken van het weinig bekende moerassige land; wat al dwaasheden men elkander lagchend mogt verhalen van de phlegmatieke Hollanders: zoodra ergens het vuur uitbrak van den burgerkrijg of de ijselijkheden zich vertoonden van godsdienst-oorlog, daar keerde zich het oog van de verdrukten, van de slagtoffers van fanatisme en partijschap naar hetzelfde Nederland. Daar bleef een toevlugtsoord geopend voor alle ongelukkigen, daar konden de verjaagden rekenen op rust en bescherming. Geen wonder dat een tal merkwaardige vreemdelingen, aanzienlijken en doorluchtigen, schranderen en geleerden, hier herberging hebben gezocht en gevonden. Wij behoeven geene namen te noemen of bewijzen aan te voeren. De levende getuigen dier voormalige gastvrijheid bevinden zich nog bij menigte in ons midden; zij zijn de vele familiën van vreemde afkomst, wier voorvaderen hier zich hebben gevestigd om vrijheid en veiligheid te genieten, die hun in het geboorteland niet werden gegund. Vroeger dan in Engeland en niet minder onbekrompen werd hier het regt van asyl geoefend en gehandhaafd. Te regt mogen wij ons daarop beroemen burgers te zijn van een staat, die, zelf aan de zucht naar vrijheid zijne onafhankelijkheid dankende, die vrijheid in het godsdienstige en in het staatkundige ook verleende aan allen, die zijn gebied betraden.

{==564==} {>>pagina-aanduiding<<}
Te regt mogen wij ons verheugen, dat die roem van ons vaderland niet is verdwenen tot op dezen dag. Ook daarvoor ontbreken de levende bewijzen niet. Nog tegenwoordig wordt ons land bezocht door dezulken, die ten gevolge van omwentelingen of hervormingen op hun geboortegrond niet veilig konden vertoeven, die hier ongestoord en ongehinderd mogen leven, zonder dat er gevraagd wordt naar hunne overtuiging of hunne gevoelens. Op zulk een banneling wensch ik hier de aandacht der lezers van dit Tijdschrift te vestigen: een man, die de opmerkzaamheid ten volle verdient. Ik bedoel den overste charras, een slagtoffer van het nieuwe despotisme in Frankrijk. Onder andere omstandigheden had hij zeker in zijn vaderland eene hoog aanzienlijke plaats bekleed, waarop zijne uitstekende bekwaamheden en zijn degelijk, edel karakter hem ongetwijfeld aanspraak gaven. Eene schets van zijn leven en zijne handelingen moge deze uitspraak staven.

Jean baptiste adolphe charras werd den 7den Januarij 1810 geboren te Palsburg in het departement de la Meurthe, waar zijn vader, destijds majoor der infanterie, garnizoen hield. Zijne moeder was gesproten uit een oud adellijk geslacht in Auvergne, dat bekend stond om zijne republikeinsche gezindheid en zijn haat tegen de bourbons zoowel als tegen het keizerrijk. Kort na de geboorte van den zoon vestigde het gezin zich te Clermont. Tot zijn zestiende jaar bleef de jonge charras hier, terwijl hij de lessen aan het collegie bijwoonde, vertrok daarop naar Parijs, waar hij twee jaren lang onderwijs kreeg in de mathematische wetenschappen, en vervolgens kweekeling werd aan de Polytechnische School. De revolutionnaire denkbeelden, toen door vele Parijzenaars gevoed en gekoesterd, vonden een gereeden ingang bij den vurigen, onstuimigen jongeling, die reeds van zijne ouders de gevoelens der republikeinen had overgenomen. En hij was de persoon niet om zijne gezindheid te bemantelen. In April 1830 zat hij aan bij een feestmaal van de studenten der Polytechnische School, daar bragt hij een toast uit op lafayette en besloot met het aanheffen der Marseillaise. Terstond moest hij de school verlaten, hij had vier maanden te vroeg zijne geestdrift ontboezemd. Bij het uitbreken der omwenteling in hetzelfde jaar rigtte hij een vrijcorps op en hielp daarmeê den

{==565==} {>>pagina-aanduiding<<}
29sten Junij de kazerne de Babylone bestormen en overweldigen. Weder in de Polytechnische School opgenomen, wijdde hij zich aan de artillerie, bragt daarop eenigen tijd door aan de praktische artillerie- en genie-school te Metz, waar hij bekend werd met den toenmaligen kapitein eugène cavaignac, en verkreeg in 1833 eene aanstelling als luitenant in het 1e regement artillerie. Met dit regement naar Parijs verplaatst, knoopte hij eene vriendschappelijke betrekking aan met armand carrel, den hoofdredacteur van den ‘National’, het voornaamste orgaan van de republikeinsche partij. Weldra was hij ijverig medewerker aan dit dagblad en leverde daarin talrijke artikels over militaire onderwerpen, die buitengewone opmerkzaamheid wekten. De grondige kennis van zaken daarin blijkbaar zoowel als de vrijmoedige toon waarop onderscheiden misbruiken werden gegispt, vervulden velen met bewondering voor den onbekenden auteur. Zoo is het bekend geworden, dat thiers in dien tijd aan een zijner vrienden schreef: ‘Ik ken niets zoo rijk van inhoud en dat zoo helder voorgesteld is, als de historisch-kritische artikelen in de “National”. Zoek toch den naam van dien geleerden, uitmuntenden schrijver te leeren kennen, en stel mij in de gelegenheid hem te ontmoeten.’ Toevallig kende de man aan wien deze brief gerigt werd, charras en deelde hem het verlangen van thiers mede. De luitenant weigerde standvastig hieraan gehoor te geven; ofschoon hij wist dat de heer thiers kans had om binnen kort weêr minister te zijn. Maar hij verlangde geen beschermer, hij voelde zich in staat om zelf zich eene baan te breken. - Bij de regering, aan welke dezelfde opstellen noodwendig moesten mishagen, bleef de naam des schrijvers niet onbekend, van daar had hij dus ook geene gunst te wachten.
Zijne bevordering zou geregeld worden naar alle voorschriften van de ancienniteit.
In 1841 kreeg charras bevel om naar Algerië te gaan en werd benoemd tot commandant van de artillerie te Cherchell. Hier in een dorp door de Kabijlen geblokkeerd, bijna altijd opgesloten binnen de vestingwerken, bragt hij een vervelenden tijd door; een enkele maal slechts afgewisseld door een uitval en eenige schermutselingen met de Afrikanen. Doch een ruimer veld voor zijne werkzaamheid wachtte hem, toen hij in denzelfden rang gezonden werd naar Maskara, in de provincio

{==566==} {>>pagina-aanduiding<<}
Oran. De daar bevelvoerende generaal lamoricière had weldra de talenten van charras opgemerkt en benoemde hem tot administrateur van Maskara, tevens tot ordonnans-officier. - Het bleek dat de bevelhebber zich niet had vergist in zijn gunstig oordeel, de ordonnans werd zijn vriend, dien hij steeds hooger leerde op prijs stellen. Hij werd met eene delicate zending afgevaardigd naar den gouverneur-generaal, maarschalk bugeaud, op wien hij zoowel door zijne behandeling van de opgedragen zaken, als door herhaalde, vrij langdurige gesprekken een zoo gunstigen indruk maakte, dat deze hem bij zijn afscheid toeriep: ‘Generaal lamoricière is wel gelukkig zulke officieren te hebben als gij. Ga voort op deze wijze te arbeiden, ik waarborg u eene schitterende carrière in Afrika!’
Meer en meer begon de naam van charras met lof bekend te worden. Tot belangrijke werkzaamheden zag hij zich geroepen. Toen lamoricière in 1843 vier Arabische Bureaux instelde voor de provincie Oran, werd charras tot chef van één daarvan te Maskara benoemd. Deze instellingen moesten dienen tot uitoefening van een geregeld bestuur over de inlandsche volksstammen, de benoeming van ambtenaars uit de inboorlingen, den omslag en de heffingen, het beleid der justitie, policie en van de recrutering, de zorg voor de openbare veiligheid, enz. - Ook in deze betrekking maakte charras zich verdienstelijk en trok de opmerkzaamheid der Fransche gezaghebbers in Afrika tot zich. Na een gelukkig door hem uitgevoerden aanval op de legerplaats van abd-el-kader, bij welke gelegenheid hij 200 gevangenen en een aanzienlijken buit had behaald, schreef de maarschalk bugeaud in zijn rapport aan den minister van oorlog: ‘De artillerie-kapitein charras heeft aan het hoofd van 600 Fransche en Arabische ruiters den 22sten Junij veel bekwaamheid en moed aan den dag gelegd. Ik beveel hem dringend uwer welwillendheid aan.’ Na een ander gevecht, waarin aan de troepen des Emirs eene belangrijke nederlaag was toegebragt, meldde de generaal tempoure, die het opperbevel had gevoerd: ‘Vóór alles moet ik uwe opmerkzaamheid vestigen op den kapitein charras, want aan hem zijn wij voor een groot deel den gunstigen uitslag verschuldigd. Hij heeft ook hier die vlugheid, naauwkeurigheid en kennis van land en menschen getoond, waarvan hij reeds zoovele blijken heeft gegeven.’ Evenwel volgde geen

{==567==} {>>pagina-aanduiding<<}
avancement. Men had te Parijs nog den republikein niet vergeten. Eindelijk, toen alle aanbevelingen zonder gevolg bleven, schreef bugeaud in 't laatst van 1844 aan den minister: ‘Als men mij nog eens spreekt van de jeugd van kapitein charras, dan wil ik antwoorden, dat een Arabisch paard niet eveneens moet loopen als een os.’ Ten laatste kwam de benoeming van den zoo dikwijls voorbijgegane tot bataillons-chef bij het vreemdenlegioen.
Een moeijelijk werk werd tegen het einde van 1846 aan charras opgedragen. Eene nieuwe kolonie moest opgerigt en in orde gebragt worden; de plaats daartoe was aangewezen aan de oevers van den Sig, tusschen Oran en Maskara, en lamoricière had hem gekozen om het opzigt en de leiding der noodige werkzaamheden te hebben. Vestingwerken werden opgetrokken, akkers en plaatsen voor woningen afgeperkt en onder de kolonisten verdeeld. De soldaten hielpen huizen bouwen, wegen aanleggen en kanalen graven. Dit werk begon in Februarij 1847. In October kwam lamoricière bezigtigen wat er verrigt was. Hij vond 200 huizen voltooid, meer dan 1000 Europeanen geherbergd, den grond bewerkt en bezaaid. De ringmuur was gereed, het geheele terrein doorsneden met kanalen en grachten. De generaal stond verbaasd over deze herschepping, terwijl de kolonisten onuitputtelijk waren in den lof van den bevelvoerenden officier. Wederom werd charras ernstig ter bevordering aanbevolen. De nieuwe kolonie aan den Sig kreeg den naam St. Denis en werd in hetzelfde jaar bezocht door den hertog van aumale, kort nadat deze als gouverneur-generaal in Algerië was aangekomen. Bij deze gelegenheid werd charras door lamoricière aan den hertog voorgesteld met de woorden: ‘Een Jacobijn, de zoon eens Jacobijns, een voortreffelijk officier!’ De hertog betuigde zijne hoogachting voor zulke Jacobijnen, beloofde hem de eerste majoorsplaats, die open zou komen, en voegde daarbij: ‘Gij zijt niet zoo snel bevorderd als gij verdiend hadt; maar nu heb ik u gezien, ik weet, ik kan; de generaals-epauletten zullen voor u niet lang uitblijven!’ Zoo was de promotie verzekerd - toen de Februarij-revolutie uitbarstte en geheel andere uitzigten voor den republikein opende.
Den 25sten Februarij 1848 ging charras met verlof naar Frankrijk. Nog vermoedde hij niets van hetgeen daar in het

{==568==} {>>pagina-aanduiding<<}
vaderland den vorigen dag was geschied. Maar naauwelijks had hij, na korten overtogt, te Marseille voet aan land gezet, of hij vernam met verrassing dat de Julij-dynastie gevallen en de republiek geproclameerd was. In den grootsten spoed zette hij zijne reis voort. Reeds den 2den Maart kwam hij aan te Parijs. De mannen, die daar thans het gezag in handen hadden, begroetten den bekwamen, vrijmoedigen officier met welgevallen en besloten partij te trekken van zijne talenten. Charras werd secretaris en adviserend lid van de ‘Commission de défense nationale’, in welke ook de generaals lamoricière, bedau en oudinot, onder het voorzitterschap van den minister van marine, arago, zitting hadden. De werkzaamheden dezer commissie waren talrijk en gewigtig. Bij de onzekerheid van de betrekkingen des rijks tot de buitenlandsche mogendheden, was het noodzakelijk het leger te versterken en op alles bereid te maken. De tachtigjarige minister van oorlog, subervic, nam zijn ontslag en de voorloopige regering benoemde cavaignac in zijne plaats. Doch deze was als gouverneur-generaal in Algerië; het besluit zijner verkiezing werd hem toegezonden, maar hij weigerde de betrekking te aanvaarden. Het was niet gemakkelijk de ledige plaats vervuld te krijgen. Na eenige mislukte pogingen, nadat men ook aan charras het ministerie had aangeboden, werd besloten dat arago den titel van minister zou voeren, indien charras als ondersecretaris van staat het departement van oorlog wilde besturen. Door den aandrang van velen zijner vrienden overgehaald, nam hij den post aan.
Natuurlijk vond hij tegenstand, had hij velerlei moeijelijkheden te overwinnen, doch hij was de man niet om spoedig terug te deinzen. Twee generaals, parchappe en randon, die werkzaam waren aan het ministerie van oorlog, hadden openlijk verklaard, dat zij niet voornemens waren hunnen arbeid aan het oordeel te onderwerpen van een man, die eerst vóór weinige weken majoor was geworden, dat zij van hem geene bevelen verwachtten. Terstond werden beide ontboden in het kabinet van charras, die hun bekend maakte welke dagen en uren zij te zamen met hem zouden arbeiden. Zij bogen en gehoorzaamden. Dit voorval werkte. Van nu aan begrepen alle ambtenaren, dat het hunne zaak was te gehoorzamen. Binnen weinige dagen was de geest van orde, ijver

{==569==} {>>pagina-aanduiding<<}
en naauwkeurigheid heerschende geworden. Onverschrokken tegenover zijne benijders, was charras ook ontoegankelijk voor de vleijerij dergenen, die zijne gunst zochten te winnen. Een kapitein der dragonders, aan wien straf was opgelegd, beriep zich ter verdediging op zijne republikeinsche gevoelens. Charras antwoordde: ‘De politiek heeft met deze zaak niets te maken, en hadde zij 't wel, zoo zoudt gij des te strafbaarder zijn. De republiek heeft een sterk leger noodig, het leger moet discipline hebben, die te bewaren is de pligt van elken republikein.’ - Zoo met strenge regtvaardigheid en onwankelbare standvastigheid volbragt hij wat hem noodig en nuttig voorkwam, zonder aanzien des persoons, zonder te vragen of hij zich daardoor ook vijanden maakte. De minister arago had aan vele onderofficieren te gelijk een groot verlof toegestaan; charras liet door den telegraaf het reeds verzonden besluit intrekken. Maar ook zich zelf spaarde hij niet. Dagelijks was hij 16 uren en somtijds langer onvermoeid bezig. Hij hield over alles zelf het opzigt, ging alle rekeningen na en onderzocht alle contracten van aankoop en leverantie. En de vruchten van zulke werkzaamheid werden zigtbaar. Den 22sten April waren 150,000 rekruten onder de wapens gekomen, 30,000 paarden aangekocht, de geweerfabrieken, geschutgieterijen, kruidmolens en arsenalen waren allen vol levendige bedrijvigheid. Op de grenzen van Italië stonden 60,000 man slagvaardig, volkomen uitgerust. - Het departement Puyde-Dôme koos den overste charras tot afgevaardigde voor de nationale vergadering. Den 4den Mei kwamen de afgevaardigden bijeen, zeven dagen later droeg het voorloopig bewind zijn gezag over aan de nieuw benoemde regeringscommissie. Een nieuw ministerie werd zaâmgesteld, waarin cavaignac de portefeuille van
oorlog zou verkrijgen, terwijl zijn departement, tot dat hij zelf zou zijn aangekomen, moest worden waargenomen door charras. Intusschen was de eendragt onder de republikeinen verdwenen, twee partijen stonden vijandig tegenover elkaâr, de eene om de roode, de andere om de driekleurvaan geschaard. Van deze oneenigheid maakten de vijanden der republiek gebruik ter bevordering hunner belangen; vooral de Buonapartisten legden groote behendigheid aan den dag. De politieke rigting van charras was bekend, hij

{==570==} {>>pagina-aanduiding<<}
bleef onveranderlijk daaraan getrouw; handhaving der republiek door bevordering der orde. Toen den 15den Mei de opstand uitbrak en het gebouw der nationale vergadering bestormd werd, bragt hij vooral veel daartoe bij om de beweging te stuiten en te onderdrukken. Evenwel werd hij verdacht van heimelijke verstandhouding met de leiders van het oproer; één der afgevaardigden, bineau, waagde het openlijk te zinspelen op dat vermoeden; doch bij het verlaten der vergadering trad charras op hem toe en vorderde, dat hij òf openlijk het gezegde herroepen, òf hem voldoening geven zou. De lasteraar koos het eerste. De ‘Moniteur’ van 17 Mei 1849 bevat het artikel, waarbij bineau zijne woorden introk.
Toen generaal cavaignac was aangekomen en den ministeriëlen zetel had aanvaard, wenschte charras zich terug te trekken. Hij gaf echter toe aan het dringend verzoek des ministers om hem zijne hulp te blijven verleenen. Gedurig nader kwamen de onweêrswolken, die in Junij over de republiek zijn losgebarsten en haar ondergang hebben voorbereid. Het besluit tot opheffing van de nationale werkplaatsen gaf het sein tot den openbaren strijd. Charras bevond zich in het kabinet van cavaignac toen het berigt werd gebragt dat de burgeroorlog in de straten van Parijs was begonnen, 23 Junij. - ‘Zoo is de republikeinsche partij gewelddadig verscheurd, in twee stukken gedeeld’ - riep cavaignac uit - ‘geen grooter ongeluk kon ons overkomen. Onze pligt is duidelijk, wij moeten de nationale vergadering verdedigen.’ - ‘Zonder twijfel’ - hernam charras - ‘want zijn er ook roijalisten in de vergadering, de republikeinen hebben toch de meerderheid; terwijl het oproer begonnen is met den kreet: leve louis napoleon! Leve de keizer! Van een buonaparte, van de herstelling des keizerrijks wil ik niets hooren, om geenen prijs!’ - Cavaignac werd met dictatoriale magt bekleed, hij benoemde charras tot chef van den generalen staf en intendant van het leger van Parijs. Hij organiseerde, hij zorgde voor den toevoer van levensmiddelen en fourrage; voor de eerste maal kregen de soldaten gekookt vleesch. Onvermoeid was de overste werkzaam. Den 24sten des avonds trok hij door de straat St. Antoine aan het hoofd eener sterke colonne tegen de opstandelingen aan. Nevens hem reed de generaal duvivier.

{==571==} {>>pagina-aanduiding<<}
Een levendig geweervuur begroette hen, twee stafofficieren werden getroffen, duvivier ligt gekwetst. De soldaten begonnen te wijken. Charras bragt ze tot staan, toen ook hem een kogel bereikte; de metalen plaat aan zijn degenhanger redde hem. Hij viel, doch rigtte zich terstond weder op; evenwel moest hij zich op de stoep van een huis neêrzetten, maar de soldaten wankelden niet meer.
Eenigen tijd later, nog vóór het einde van den bloedigen strijd, bleek het, dat hij niet ten onregte het oproer had toegeschreven aan den invloed en de bemoeijingen der Buonapartisten. Hij was in het ministerie van oorlog, daar treedt plotseling en met onstuimige haast de generaal rapatel binnen en vraagt cavaignac te spreken. Hij wordt in het kabinet geleid, waar charras zich bevond, en dezen voor den dictator aanziende reikt hij hem een billet over. Charras leest: ‘Stel u aan het hoofd van den opstand, en gij zijt minister van oorlog! Louis buonaparte!’ - ‘Voorzeker, zegt charras - dat is van hoog gewigt, dat moet de generaal terstond zien!’ - Hij spoedt zich naar cavaignac om hem bekend te maken met het aanbod. - Het oproer werd voor deze maal bedwongen en de orde hersteld. Maar de vijanden van den secretaris van staat vermeerderden en verdubbelden hunne pogingen om hen ten val te brengen in en buiten de nationale vergadering. Hij bleef niettemin werkzaam in denzelfden geest, zelfstandig zijne overtuiging volgende. Toen de toestemming der vergadering gevraagd werd om louis blanc en caussidière geregtelijk te vervolgen, waren vele leden bereid die toestemming te verleenen. Ook cavaignac ondersteunde het voorstel. Charras echter stemde tegen. Daar mompelde men van verraad, anarchie. Eene commissie verscheen bij cavaignac om de afzetting te vorderen van den stoutmoedigen ondersecretaris van staat. Deze antwoordde: ‘Kolonel charras heeft anders gestemd dan de ministers, anders dan ik zelf, ik weet het wel. Dat gebeurt thans niet voor de eerste maal en het zal niet voor het laatst zijn. Maar ik zal mij wel wachten hem daarover eene aanmerking te maken, hij zou
dadelijk zijn ontslag nemen, en ik kan hem niet ontberen. Ik verdraag de onafhankelijkheid van zijn karakter; doet gij ook alzoo!’
Diezelfde eigenschap bewaarde en toonde hij onverminderd,

{==572==} {>>pagina-aanduiding<<}
ook toen de partij der reactie dagelijks toenam in sterkte en invloed. Openlijk bestreed hij de verkiezing van louis napoleon tot president der republiek, en verklaarde niet te vertrouwen op den afgelegden eed. Zoodra de uitslag der stemming bekend was, nam hij zijn ontslag. Van nu aan schaarde hij zich bij de oppositie, schreef weder in den ‘National’, en stelde louis napoleon voor als den gevaarlijksten vijand der republiek. Geen wonder dat hij ‘een roode Socialist’ moest heeten. Evenwel bekwam hij eene plaats in de wetgevende vergadering, hoe hevig ook zijne verkiezing in het departement Puy-de-Dôme bestreden was. In de vergadering behoorde hij tot de minderheid. Tegenover 250 republikeinen zaten 500 monarchisten, onder dezen de voornaamste leiders der partij van buonaparte, de overste vaudrey, persigny, montholon, laborde, e.a. - Vooral na den ongelukkigen opstand van 13 Junij 1849, die zoo jammerlijk eindigde, werd de toestand der minderheid moeijelijk. De reactie, vertrouwende op haar gevestigd, steeds toenemend gezag, zette rustig voort wat hare belangen kon bevorderen en hare tegenstanders verzwakken. De vijanden van charras openbaarden nu hunne gezindheid. Generaal fabvier, die zich door charras verongelijkt achtte, voerde hem toe dat hij zijn avancement te danken had aan de prinsen van Orleans. De aangesprokene besteeg de tribune, verhaalde met weinig woorden zijne militaire loopbaan in Afrika, zijne eenige ontmoeting met den hertog van aumale aan den Sig, en herhaalde de woorden, waarmeê lamoricière hem bij die gelegenheid had voorgesteld. Hij noodigde fabvier uit om in het ministerie van oorlog alle rapporten, alle aanbevelingen te onderzoeken en de bewijzen van zijne uitspraak te toonen.
Fabvier bewoog zich niet. Onder algemeene toejuiching verliet charras het spreekgestoelte.
Eenige maanden later behaalde hij eene dergelijke overwinning. De toenmalige minister d'hautpoul beschuldigde hem, dat hij in 1848 het leger had gedesorganiseerd. Hij zou onbehoorlijken invloed geoefend hebben op de onderofficieren, om de soldaten tot oproer aan te sporen. De aangeklaagde verklaarde ronduit, dat de minister eene ellendige lastering herhaalde, 't welk vooral vreemd was daar hij in 't ministerie

{==573==} {>>pagina-aanduiding<<}
de bewijzen voor het tegendeel kon lezen. Hij besloot: ‘Mijnheer de minister! onderzoek uwe archiven naauwkeurig, ik daag u uit om iets te ontdekken, wat ik niet luide als waarheid durf erkennen. Gij hebt mijn leven openbaar gemaakt, ik zal edelmoedig zijn en het uwe niet onderzoeken.’ d'Hautpoul zweeg en de geheele vergadering applaudiseerde.
Na de beruchte revues in de vlakte van Satory werd changarnier ontzet van zijn post als bevelhebber des legers van Parijs en der nationale garde. Het ministerie werd geïnterpelleerd over dit ontslag. Doch hoe lang de discussiën duurden, niemand waagde het den eigenlijken bewerker te noemen. Het was Januarij 1851. Lamartine verdedigde den president der republiek, hij verzekerde louis napoleon was gebonden door zijn eed; de verzoenende boodschap van den 11den November had ook de lastigste republikeinen tevreden gesteld. Daar klonk eensklaps door de zaal: ‘Die boodschap is huichelarij!’ - Luide kreten werden gehoord, men riep van beleediging des presidenten, de voorzitter der vergadering zag zich gedwongen, om den overste charras tot de orde te roepen.
Hij zag met inwendige spijt hoe de republiek ten ondergang neigde. De verdeeldheid tusschen de verschillende partijen zou de zege gemakkelijk maken voor louis napoleon en zijne handlangers. Daar hij vele betrekkingen met het leger onderhield, wist hij naauwkeurig wat er omging. Toen de adressen vóór de herziening der constitutie in behandeling kwamen, sprak hij met de uiterste stoutheid tegen louis napoleon, zijne aanspraken en kuiperijen; hij voorspelde rondweg den coup d'état, waarvan niet alleen de republikeinen, maar ook de Legitimisten en Orleanisten de offers zouden worden. Hij ontdekte de kunstgrepen, die men had aangewend om een zoo groot aantal handteekeningen op de petities te verkrijgen, en had de voldoening, dat de herziening werd afgestemd. Doch daarop werd de vergadering van het wetgevend ligchaam verdaagd, en toen het weder bijeenkwam was intusschen het ministerie geheel gewijzigd in uitsluitend Buonapartistischen zin, terwijl st. arnaud minister-president was geworden. De plannen van den president moesten nu ook voor de kortzigtigsten duidelijk zijn. Toch waren nog de meeste leden der vergadering, ook der republikeinen, in den waan, dat het gevaar niet zoo nabij, niet zoo dreigend was. Charras deed al

{==574==} {>>pagina-aanduiding<<}
wat in zijn vermogen was om dat gevaar allen aan te wijzen, allen te vermanen om zich te wapenen. Met warmte ondersteunde hij 't voorstel der quaestoren, die aan de vergadering de bevoegdheid wilden verzekeren om te beschikken over de troepen. Te vergeefs. Zijne taal werd in den wind geslagen, het ontwerp verworpen, en charras riep uit: ‘De republiek is dood!’
Dit was geschied den 13den November, weinige weken later bleek de waarheid zijner profetie. Den 2den December in den vroegen morgen werden charras en changarnier, door politieagenten, die met geweld de deuren geopend hadden, gevangen genomen. Te gelijk werden cavaignac, thiers, lamoricière, roger du nord, baune, baze en twaalf anderen opgeligt en naar Mazas gevoerd. De gewapende magt joeg de nationale vergadering uit elkaâr, in Parijs en in twintig departementen vloeiden stroomen bloeds. De coup d'état was gelukt. - Ook toen behield charras zijne bedaardheid. De gendarmes hadden last hem levend of dood te vatten: toen zij met bijlen zich den toegang tot zijne kamer geopend hadden, vonden zij hem kalm en koel. Den politie-commissaris, die zich wilde verontschuldigen met de ontvangen bevelen, voerde hij toe: ‘Gij weet zeer wel wat gij doet, gij zijt mede schuldig aan eene misdaad, en deze schuld zal u eens duur te staan komen, ik zal uw aanklager zijn.’ De generaals cavaignac, lamoricière, bedeau, changarnier en leflô, de overste charras en de heeren roger en baze werden gezamenlijk in een cellenwagen voor galeiboeven bestemd, naar het fort Ham getransporteerd en daar gedurende veertien dagen streng bewaakt. In Januarij 1852 volgde het decreet hunner verbanning. Charras werd naar België gevoerd, niet slechts tot aan de grenzen, maar tot Brussel toe onder geleide van politie-agenten. Kort daarop werd zijn naam van de lijst des Franschen legers geschrapt. Met een enkelen pennestreek verloor hij de vruchten van 25 jaren dienst. Verwijderd van zijn vaderland, zijne bloedverwanten en vrienden, moest hij in den vreemde leven van de middelen, hem door zijn vader nagelaten.
Zijn onvermoeide arbeid in staats- en krijgsdienst had hem geene schatten opgeleverd. Evenwel kon hij hopen in België ruste te vinden. Hij moest echter ook nu nog de vervolging zijner vijanden ondervinden. Daar kwam een openbare brief van

{==575==} {>>pagina-aanduiding<<}
hem in omloop, waarin hij ‘een onverzoenlijken oorlog verklaarde aan den troep bandieten, die Frankrijk heeft overrompeld, de schatkist plundert, en het vaandel, ja den naam van Frankrijk ontëert.’ Vijftig-duizend exemplaren van dit manifest werden gedrukt, door geheel België, maar ook in Frankrijk wijd en zijd verspreid. De regering in Parijs begreep dat de balling nog gevaarlijk was en wenschte hem verder van de grenzen te verwijderen. Bij herhaling drong men bij 't Belgische gouvernement er op aan, dat charras uit het land gezet zou worden. Eindelijk in Augustus 1854 gaf het kabinet de brouckère toe. Te vergeefs waren alle protesten door de liberalen ingediend. De overste gehoorzaamde aan het bevel en zocht eene schuilplaats in Nederland, het aloude toevlugtsoord der verdrukten en verjaagden. - In 's Gravenhage leeft hij tegenwoordig veilig en in volkomene vrijheid. - Zij het den edelen balling gegund, hier de ruste te genieten, die zijn vaderland hem niet schenken kan. Zij 't hem gegeven ongestoord zich te kunnen wijden aan de wetenschap. Zijne krijgskundige geschriften bewijzen, dat hij eene aanzienlijke plaats onder hare priesters verdient. Zijne tegenwoordigheid hier is vereerend voor ons vaderland zoowel als voor hem zelven. - Eere aan den staat, die de slagtoffers van staatszucht en dwingelandij ontvangt en beschermt! Eere aan den man bovenal, die, getrouw aan zijne beginselen, niet weet van buigen of plooijen, die den moed heeft alle stoffelijke voordeelen op te offeren, liever dan dat hij zijne overtuiging, zijn karakter zou verloochenen. Hij doet ons denken aan de helden der oudheid, aan de groote mannen van de Romeinsche republiek.

Een Turksche staatsman.

De jaren die wij beleven, 't is meermalen reeds gezegd en verklaard, behooren tot een tijdperk van overgang. Op ieder gebied des menschelijken levens is de rust en de vreedzame kalmte verdwenen voor woeling en beweging, die nu eens trilling dan weêr hevige schokken te weeg brengt. In het staatkundige, godsdienstige, maatschappelijke, overal zijn de stoffen die als in vreedzame sluimering nevens elkaâr hadden gerust, in aanraking met elkaâr gekomen en in gisting geraakt.

{==576==} {>>pagina-aanduiding<<}
Het zuurdeeg heeft zich langzamerhand door het meel verspreid en doet zijne kracht en zijne werking steeds duidelijker gevoelen. Zal men zich verheugen over die werking of liever die betreuren? zal men die zooveel mogelijk bevorderen of liever zijne pogingen aanwenden om haar te belemmeren? Zietdaar de vraag, die, in velerlei vorm uitgesproken, de geesten bezig houdt van allen, die oogen hebben om de teekenen des tijds op te merken, en harten, die kloppen voor het welzijn van hun geslacht. Hoe verschillend is het antwoord, dat daarop gegeven wordt; met hoeveel vuur en ijver, hoeveel hevigheid vaak en hartstogtelijkheid wordt het verdedigd en bestreden! Geen wonder ook. Want lijnregt staan de partijen tegenover elkaâr, die het voor en tegen vasthouden. De strijd tusschen beiden is onvermijdelijk, 't is een strijd voor hetgeen beiden het dierbaarst achten, hier is aan geen vergelijk te denken, hier kunnen geene concessies worden gedaan. Immers het is de strijd tusschen de mannen van den vooruitgang, die met begeerige blikken zien en de handen uitstrekken naar de toekomst; met de mannen des behouds, die zoo gaarne in stand zouden houden al wat bestaat of zelfs het geluk verwachten van een terugkeeren tot een voormaligen toestand. Op welk gebied wij die kampvechters tegenover elkaâr zien optreden, overal bemerken wij dan ook dezelfde geestdrift, dezelfde bitterheid; overal den strijd der beginselen. En niet slechts hier of daar in een enkel rijk, maar bijna in alle staten der wereld wordt die strijd gevoerd. Zelfs die landen, welke vroeger bijna geheel gesloten bleven voor den invloed der steeds toenemende beschaving, die in ijdel zelfbehagen voortdommelden, zonder zich te bekommeren om de overige staten, boven welke zij zich zoo ver verheven waanden, worden thans ook bewogen en meêgesleept in den stroom van den vooruitgang. In het onmetelijke Russische rijk worden hervormingen en verbeteringen voorbereid, die onbestaanbaar schijnen met
het traditioneel despotisme, dat daar nog altijd wordt gehuldigd. De geest der eeuw heeft zelfs den Czaar zijnen invloed doen ondervinden. Ook in Turkijë begint men langzamerhand de waarde te begrijpen van de geestesontwikkeling in het Westen, en poogt men van de barbaren de kunst af te zien om den staat meer vastheid en zelfstandigheid te geven, den burgers meer vrijheid te gunnen zonder den weg tot oproer

{==577==} {>>pagina-aanduiding<<}
en zedelooze losbandigheid te openen. Maar, zoo ergens, hier hebben de voorstanders van den vooruitgang een zwaren arbeid, hier hebben zij heftigen tegenstand te overwinnen. 't Is niet enkel de gehechtheid aan de overgeleverde denkbeelden en gebruiken, maar ook de afkeer tegen alles wat van het Westen komt, de fanatieke haat tegen de ongeloovigen, wat een hervormer der Muzelmannen moest overwinnen. Daar behoorde vastheid van overtuiging, zelfstandigheid van karakter en kloekmoedigheid toe om zulk eene taak te aanvaarden. Deze eigenschappen ontbraken dan ook den man niet, die de eerste krachtige pogingen heeft aangewend om het rijk des Sultans te doen deelen in de zegeningen der beschaving en des vooruitgangs van het westelijk Europa. Die man was mustafa reschid pacha, die den 7den Januarij van dit jaar overleed. Moge datgene, wat wij omtrent hem in de volgende regelen wenschen meê te deelen, de belangstelling onzer lezers waardig worden geacht.

Mustafa reschid werd geboren te Constantinopel tegen het einde van 1799, naar Turksche tijdrekening, op den 16den dag der maand Schewal van 't jaar 1214. - Zijn vader was bestuurder der geestelijke goederen behoorende tot de Moskee Bajasid, een in zijnen kring zeer geacht man van burgerlijk geslacht. Zijne moeder daarentegen was van aanzienlijke afkomst; onder hare voorvaderen telde zij verscheidene gouverneurs van provinciën en zelfs een vizier; van haar erfde mustafa den adellijken titel Bei, terwijl zijn vader den burgerlijken naam Effendi droeg. De knaap ontving het eerste onderwijs in eene gewone lagere school, waar niet veel anders dan lezen en schrijven te leeren was. Hij gaf reeds toen blijken van goeden aanleg en vlugheid van geest, zoodat zijne moeder, toen haar echtgenoot overleden was, besloot den nog jeugdigen knaap eene zorgvuldige opvoeding te geven. Niet vruchteloos waren de zorgen aan hem besteed, weldra muntte hij uit door vele kundigheden, bijzonder door het vermogen om zich sierlijk en bevallig uit te drukken.
Door het huwelijk van eene zijner zusters met ispartali ali pacha kwam mustafa bij dezen zwager, die gouverneur was van Morea, in de betrekking van secretaris. Gedurende eene reeks van jaren en in afwisselende omstandigheden be-
{==578==} {>>pagina-aanduiding<<}
kleedde hij dezen post tot aan den dood van ispartali. Daarop werd hij benoemd tot secretaris in een der bureaux van de regering te Constantinopel. Nu voor het eerst betrad hij de staatkundige loopbaan. Eerst aan het ministerie van buitenlandsche zaken, was hij daarna werkzaam in het kabinet van den grootvizier. Belangrijke gebeurtenissen hadden er in dezen tijd plaats in Turkijë's hoofdstad. De sultan mahmoud zelf had het voornemen opgevat om zijn rijk uit den verouderden toestand op te heffen en door nieuwe inrigtingen meer gelijk te maken aan de staten van het Westen. Een zijner eerste en krachtigste maatregelen was de afschaffing van de zoogenaamde lijfwacht, der Janitsaren. Deze benden hadden reeds lang in Constantinopel gehandeld zoo als de Praetorianen in Rome ten tijde van het Keizerrijk pleegden te doen. De heerschappij door hen uitgeoefend, was den sultan ondragelijk geworden en hij besloot daaraan met geweld een einde te maken. Den 29sten Mei 1826 vaardigde hij het bevelschrift uit, waarbij eene geheel nieuwe organisatie van het leger werd verordend; en toen de Janitsaren, verbitterd over deze krenking en beleediging, aan het muiten sloegen, bleek het, dat de vorst deze gebeurtenis voorzien en zich daarop voorbereid had. 't Kanonvuur joeg de zaâmgeschoolde opstandelingen uiteen, de meesten van hen werden gevat en zonder genade ter dood gebragt. In September bedroeg het aantal der teregtgestelden 15000. In de plaats der Janitsaren werd een nieuw corps voetknechten opgerigt, op Europesche wijze gekleed en geoefend. Deze en andere maatregelen tot hervorming van den toestand des rijks maakten diepen indruk op
den nog jongen mustafa reschid, en reeds toen is waarschijnlijk het voornemen in hem ontwaakt om deze pogingen van zijnen vorst te ondersteunen en zooveel mogelijk te bevorderen. Aan deze gezindheid is hij zijn leven lang getrouw gebleven.
Gedurende den oorlog met Rusland, die in 1828 uitbrak, werden onderscheidene zendingen aan mustafa reschid opgedragen, en bij den vrede van Adrianopel was hij onder de Turksche onderhandelaars. Weldra had de sultan zelf de uitstekende talenten van dezen staatsdienaar opgemerkt en besloten hem vast aan zich te verbinden, maar ook gelegenheid te geven om in ruimer kring werkzaam te zijn. Na achtervolgens tot onderscheidene waardigheden te zijn geroepen,

{==579==} {>>pagina-aanduiding<<}
ontving hij den last om zich naar Kutahia te begeven, ten einde uit naam des sultans onderhandelingen aan te knoopen met ibrahim-pacha. Zoo behoorde hij nu, indien niet in naam ten minste in de daad, tot de aanzienlijkste klasse der Turksche staatsdienaren. Maar het was ook eene moeijelijke, uiterst teedere zaak, die hem hier werd toevertrouwd. Ibrahim, de zoon van mehemed-ali, den onderkoning van Egypte, was, te gelijk met zijn vader, door den sultan van al zijne waardigheden ontzet en voor een weêrspannigen rebel verklaard. Hij had die veroordeeling beantwoord door in Syrië en Klein-Azië zich meester te maken van onderscheiden steden en vestingen. Het tegen hem afgezonden leger onder hussein-pacha was verslagen en genoodzaakt om terug te trekken. Sultan mahmoud was, ofschoon tegen zijn zin, gedwongen, het aanbod van Rusland om hem met hulptroepen te ondersteunen, aan te nemen; doch wenschte, liever dan daarvan in de daad gebruik te maken, de zaak op vredelievende wijze ten einde te brengen. Reschid had dus in last den opgestanen vasal zeer aannemelijke voorwaarden aan te bieden, zoo hij zich wilde onderwerpen en de vijandelijkheden staken. Den 29sten Maart 1833 vertrok hij naar ibrahim's legerplaats. De onderhandelingen hadden het gewenschte gevolg. Het verdrag dat gesloten werd, gold in Europa wel als de vrucht van de bemiddeling der groote mogendheden, maar in het Oosten werd het algemeen bewonderd als het meesterwerk van reschid. Aan zijn doorzigt en zijne schranderheid was het Turksche rijk, naar de daar heerschende meening, zijn voortdurend bestaan verschuldigd.
Groot was de invloed, dien hij sedert dien tijd bezat, groot ook de gunst hem door zijnen gebieder bewezen. Bij zijne terugkomst in Constantinopel kon geene ondergeschikte betrekking hem worden aangeboden, hij werd benoemd tot eene aan zijne talenten en verdiensten geëvenredigde waardigheid, als gezant van de Porte aan de hoven van Parijs en Londen. In menig opzigt moest dit ambt aantrekkelijk voor hem zijn; hij geraakte alzoo buiten het bereik van de intrigues en aanslagen zijner reeds talrijke benijders en tegenstanders aan het hof, terwijl hij tevens eene ruime gelegenheid zich geopend zag om meer bekend te worden met die beschaving, die zeden en gebruiken van het Westen, voor welke hij reeds gunstig inge-
{==580==} {>>pagina-aanduiding<<}
nomen was. - Het kon niet anders of wat hij daar zag in de beide wereldsteden, Parijs en Londen, moest diepe, verrassende indrukken maken op den Oosterling. Hij legde zich terstond toe op het aanleeren van vreemde talen en besteedde daaraan het grootste deel van den tijd, die hem van de staatszaken overbleef. Doch zijn eerste verblijf in het Westen duurde te kort. In den zomer van 1837 ontving hij de tijding, dat een zijner vroegere begunstigers, pertew-pacha, tot grootvizier was benoemd, en tevens had bewerkt dat hij, reschidbei als minister van buitenlandsche zaken hem ter zijde mogt staan. Derhalve was zijn opvolger in het gezantschap reeds gekozen en op reis naar Londen, en bij diens aankomst zou hij terstond naar Constantinopel terug moeten keeren. Hij begaf zich op weg onbewust van de woelingen, die intusschen plaats grepen in Turkijë's hoofdstad. Reeds bevond hij zich op Turksch grondgebied, in de nabijheid van Adrianopel, toen hem een berigt werd gebragt, dat al zijne verwachtingen en vooruitzigten scheen te vernietigen. De nieuwe grootvizier was ten gevolge van eene serail-intrigue gevallen, en met hem het geheele ministerie; de vorming van een ander
kabinet was opgedragen aan de leiders van zijne tegenpartij. Pertew-pacha zelf was in staat van beschuldiging gesteld, eerst verbannen naar Adrianopel en kort daarna op bevel des sultans onthoofd. Hoe verpletterend deze tijding moest wezen, reschid verloor den moed en de standvastigheid niet. Hij begreep wel hoeveel gevaar hem dreigde, daar hij bekend stond als een vriend en gunsteling van den veroordeelde, doch besloot alles te trotseren en openlijk zich te verzetten tegen de nieuwe bewindslieden in Constantinopel en hunne maatregelen. Hij wilde zijne beginselen doen zegevieren of daarvoor zich opofferen. Zonder schroom ging hij voort naar de hoofdstad om dien hagchelijken strijd te aanvaarden. Den 19den Nov. 1837 kwam hij daar aan, en reeds weinige dagen later hadden door zijne bewerking de ministers van oorlog en van buitenlandsche zaken hunne ambten verloren. Zijne schranderheid en de overredende kracht zijner welsprekendheid behaalden bij den sultan de overwinning over de listen en treken zijner vijanden. Om die welsprekendheid was hij dan ook vooral geducht voor zijne tegenstanders. - Hij had de gunst des gebieders voor zich gewonnen en stond vaster dan ooit; van

{==581==} {>>pagina-aanduiding<<}
zijn grooten invloed maakte hij nu ijverig gebruik om die hervormingen in het staatsbestuur tot stand te brengen, die hij voor wenschelijk hield. Velerlei nieuwigheden werden in dezen tijd onder de Turken ingevoerd, die niet enkel betrekking hadden op de staatsregeling, maar ook de burgerlijke en huiselijke gewoonten betroffen. Zoo had de sultan bij verordening eene bepaalde kleeding voorgeschreven, waarin de geloovigen zich in het openbaar moesten vertoonen; het was verboden zich het hoofdhaar te laten scheren, het moest gesneden worden; geen gastheer mogt aan zijne bezoekers een pijp aanbieden, die rooken wilde moest zijn eigen pijp meênemen. Deze schijnbaar kleingeestige en hatelijke maatregelen moesten gisting te weeg brengen onder het aan zijne gewoonten zoo gehechte volk. De reactie kon niet uitblijven en moest zich vooral rigten tegen hem, dien men als den voornaamsten bewerker van al die hervormingen beschouwde. Reschid begreep ook dat zijn toestand gevaarlijk werd, eene enkele onvoorziene gebeurtenis kon hem blootstellen aan het lot, dat pertew-pacha had getroffen. Hij besloot het gevaar te ontwijken, maar de wijze waarop hij dat deed, was een nieuw bewijs van zijne buitengemeene bekwaamheid en helder doorzigt. Den 7den Aug. 1838 werd hij bij keizerlijk besluit andermaal tot gezant in Londen benoemd, en wel met volmagt om te gelijk den rang als minister van buitenlandsche zaken te behouden en zijn departement te laten besturen door zijnen secretaris-generaal. Nu verkreeg hij ook den eeretitel van Pacha. Wederom zou hij echter gedrongen worden om spoedig naar Constantinopel terug te keeren. Den 1sten Julij 1839 overleed sultan mahmoud II en werd opgevolgd door zijnen zoon abdul-medschid. De tijding hiervan ontving reschid-pacha omstreeks het midden van Augustus te Parijs; maar tevens andere noodlottige
berigten: het keizerlijk leger in Syrië had een slag gewaagd tegen ibrahim en was bijna geheel vernietigd, terwijl de Turksche vloot door het verraad van den bevelhebber achmet-fewsi in het bezit van mehemedali was geraakt. Het rijk was op zijne grondvesten geschokt en scheen den ondergang nabij. Met de grootste haast nam reschid de reis naar Constantinopel aan, waar hij den 4den September aan den nieuwen monarch zijne hulde bood.
Nieuwe strijd wachtte hem. Hij vond den jongen sultan

{==582==} {>>pagina-aanduiding<<}
omringd van de hoofden der Oud-Turksche partij, die alle hervorming haatten, en dus terstond bij de aankomst van reschid besloten waren hem met alle magt tegen te werken. Wederom wist hij de zege te behalen. Hij sprak den 7den Sept. in den ministerraad eene uitvoerige en schitterende rede uit, en had de voldoening zijne tegenstanders zelven gedeeltelijk voor zijne bedoelingen te winnen. Een gevolg daarvan was, dat een wetsontwerp, waarbij eene geheel nieuwe staatsregeling zou ingevoerd worden, zonder veel tegenstand en spoedig aangenomen was. De dag der openbare afkondiging van deze wet (Hatti-Scherif van Gulhane) was voor reschid-pacha een dag van ware zegepraal. De afkondiging zelve geschiedde met buitengewonen praal en luister. Het was de 3de Nov. 1839. Gulhane (de rozentuin) leverde een indrukwekkend schouwspel op. De plaats was met zorg voor deze plegtigheid gekozen. Het is een ruime plek aan den oever der zee, door een lagen muur omgeven, prachtig beplant met geboomte, met bloemen en struiken van allerlei aard, voorzien met sierlijke pavillons. De zacht hellende bodem geeft gelegenheid om van achter uit den hof over den muur vrij rond te zien; daar aanschouwt men de zee, den Bosporus en den tegenoverliggenden oever. Een uitgelezen gezelschap was hier vergaderd. In het midden de sultan op zijnen troon, omringd door de aanzienlijkste staatsdienaren en officieren van de bezetting der hoofdstad. Daarnevens de gezanten der vreemde mogendheden en als gast, de prins van Joinville, die juist met zijn eskader in den Bosporus aangekomen was, met een schitterend gevolg. Dan de geestelijke corporatiën der Mollahs, Ulema's, enz. geheel voltallig en in hunne bonte ambtskleeding, en bovendien - eene ongekende verschijning in zulk een kring - de Grieksche en Armenische Patriarchen met den Opperrabbijn der Joden van Constantinopel. Voor deze vergadering, waar alle klassen van de
onderdanen des sultans vertegenwoordigd waren, las reschid-pacha met heldere stem onder eene plegtige stilte van alle hoorders het hoogst gewigtig staatsstuk voor, dat geldt als de grondslag van alle hervormingen in het Turksche rijk. De aandacht der hoorders moest wel gewekt worden reeds bij den merkwaardigen aanhef: ‘Keizerlijk bevelschrift, waarbij Z.H. de Sultan in zijne goedertierenheid en regtvaardigheid, en vol zorg voor zijn volk, nicuwe instellingen verordent en invoert, die

{==583==} {>>pagina-aanduiding<<}
enkel en alleen ten doel hebben, de godsdienst en de regering te bevestigen, het land en de natie te herscheppen.’ Hoe weinig die herschepping ook door velen gewenscht werd, toch verdiende zij inderdaad als een zegen te worden aangemerkt. Heilzaam moest het zijn dat de Porte in geheel haar gebied naar het voorbeeld der Westersche staten, eene betere regtsbedeeling, een regelmatig stelsel van belastingen, gelijkheid van alle burgers voor de wet, zonder verschil van godsdienst, en eene geregelde krijgsdienst invoerde.
Den voornaamsten bewerker van deze verbeteringen wachtte ook nu echter geen rust. De mannen der reactie voelden zich gekwetst in hunne vooroordeelen, in hunne privilegiën, velen ook in hunne stoffelijke belangen. Zij verdubbelden hunne pogingen om met vereende kracht den lastigen weêrpartijder te doen vallen. Hun wensch werd vervuld: den 29sten Maart 1841 werd de minister van buitenlandsche zaken, reschid-pacha, ontslagen en kort daarop verscheen hij wederom als gezant te Parijs. Terwijl hij hier schijnbaar weinig zich bemoeide met staatszaken, maar enkel scheen te leven voor de genoegens van het gezellig verkeer, daar hij in zijne smaakvolle salons de schitterendste weelde ten toon spreidde en zich zocht te omringen door de uitstekendste mannen van de Parijssche groote wereld, verloor hij echter inderdaad het groote doel zijns levens niet uit het oog. Door ijverige studie van de administrative en financiële inrigtingen der Westersche staten, door den omgang met de bekwaamste diplomaten trachtte hij zich zelven meer en meer geschikt te maken voor de groote taak, die hij wilde ondernemen. Door drukke briefwisseling met zijne aanhangers en vrienden bleef hij naauwkeurig bekend met den gang der zaken in Constantinopel en bestuurde zelf al de maatregelen, die daar werden aangewend om zijne partij te doen zegevieren. Tot 1845 vertoefde hij alzoo in Frankrijks hoofdstad, toen hij op nieuw de benoeming tot minister van buitenlandsche zaken ontving. Een jaar na de aanvaarding van dit ambt bereikte hij het toppunt van magt en grootheid met de waardigheid van grootvizier. Doch hoe hooger hij klom, hoe meer ook zijne tegenstanders hunne krachten vereenigden en inspanden om hem te doen vallen. Met verbittering van beide zijden en met afwisselend geluk werd de strijd der intrigues gevoerd. Hierbij kwamen voor reschid-
{==584==} {>>pagina-aanduiding<<}
pacha de moeijelijkheden, uit de
verhouding van Turkijë tot Frankrijk en Engeland geboren. De vertegenwoordigers der beide Westersche mogendheden (vooral belast om het gezag van Rusland in het Ottomannische rijk te keer te gaan en te verzwakken, daar men sedert lang de bedoelingen der Czaren kende, die steeds begeerige blikken sloegen op Constantinopel) zagen ook met wantrouwen elkanders handelingen aan en wedijverden wie van beiden den krachtigsten invloed zou oefenen op de regering van den sultan. Reschid was door zijn verblijf te Parijs vooral gunstig gestemd voor de Fransche diplomatie, en meende ook door zich daarbij aan te sluiten, de belangen van zijn land het best te behartigen. Toen echter de Februarij-omwenteling in 1848 had plaats gegrepen, scheen de binnenlandsche toestand van Frankrijk daardoor zoo geschokt en onzeker te zijn geworden, dat daarin geen veilige steun was te vinden, waarom de Turksche minister van toen af in naauwere betrekking trad met den Engelschen gezant. Zijn wensch was de oprigting van een drievoudig verbond, van Engeland, Frankrijk en Turkijë, om gezamenlijk het hoofd te bieden aan de aanmatiging van Rusland; terwijl het kabinet van Londen de leiding der gemeenschappelijke handelingen zou op zich nemen. Hij bleef werken aan de verwezenlijking van dit plan, ook toen in Frankrijk een bevestigd gouvernement was hersteld. Dit werd als kwetsend en beleedigend aangemerkt voor napoleon III, die het vermoeden te kennen gaf, dat reschid-pacha zich door Engelsch goud had laten omkoopen. Moeijelijker werd nu het standpunt van den grootvizier, toen lord stratford de redcliffe, zijn krachtigste steun, naar Engeland terugkeerde en in sir hugh rose een zeer onbekwamen opvolger verkreeg, 1852. - De kans voor zijne tegenpartijders stond te schoon, dan dat zij niet al wat zij konden zouden hebben aangewend om hem uit den weg te ruimen. Wederom moest hij bukken voor hunne
aanslagen. Nooit te voren was zijne nederlaag zoo volkomen, het gevaar dat hem bedreigde, zoo groot geweest. Zijne vijanden stelden zich niet tevreden met zijn ontslag, zij wilden hem geheel vernietigen; niet enkel de gunst van den sultan, maar ook de hoogachting des volks moest hij verliezen. De allerschandelijkste geruchten werden omtrent hem verbreid en werden bij de ligtgeloovige menigte als waarheid aangenomen. Onder

{==585==} {>>pagina-aanduiding<<}
andere misdaden zou hij landverraad gepleegd hebben; hij had het rijk aan Rusland verkocht en reeds den prijs daarvoor, eene holle met edelgesteenten gevulde watermeloen, ontvangen. Hij had den sultan bestolen en men had in zijn huis meer dan 7000 pond zilver, dat aan het serail behoorde, gevonden. Hij had eene ongeoorloofde betrekking aangeknoopt met de keizerin-moeder, valide, en daardoor het regerend vorstenhuis ontëerd. Hoewel deze uitstrooisels ook den geringsten schijn der waarheid misten, verwekten zij echter bij het gepeupel eene onbeschrijfelijke woede; en de ongelukkige staatsman zou verscheurd zijn geworden, als hij zich in het openbaar had durven vertoonen. Gelijk hij zelf hielden zijne vrienden en aanhangers zich verborgen en verwachtten het ergste.
Ondertusschen waren de betrekkingen van Turkijë met het buitenland steeds ingewikkelder geworden. In Montenegro brak een opstand uit, welken men aan den invloed van Rusland toeschreef. Men besloot dat landschap met geweld van wapenen in onderwerping te brengen, doch het leger daartoe afgezonden onder omer-pacha vond zooveel tegenstand, dat het onverrigterzake moest terugtrekken. Intusschen achtte Oostenrijk zich beleedigd, door dat de opstandelingen uit Hongarijë naar het Turksche gebied gevlugt waren en daar eene schuilplaats hadden gevonden. De Oostenrijksche gezant leverde eene nota in, waarbij deze en andere grieven genoemd werden, en op dreigenden toon voldoening werd geëischt aan de daarbij gestelde vorderingen. Bovendien kwam prins mentschikoff in Februarij 1853 in Constantinopel aan en droeg onder een ruw, bijna vijandig vertoon, de eischen van Rusland aan de Porte voor. De Turksche regering was schier radeloos, en de sultan begreep dat hij naar bekwamer raadslieden moest omzien. Den 13den Mei trad een nieuw ministerie op en reschid-pacha was wederom minister van buitenlandsche zaken. Kort daarop kwam ook lord stratford de redcliffe weêr als ambassadeur van Brittannië in de Turksche hoofdstad, en de beide oude vrienden sloten zich weder naauw aan elkander aan. In den herfst van hetzelfde jaar volgde de benoeming van reschid tot grootvizier en de verloving van zijn zoon met de oudste dochter van den sultan. Thans meende hij zijne waardigheid voor goed bevestigd te kunnen houden, door zijne

{==586==} {>>pagina-aanduiding<<}
verbindtenis met den Grooten Heer zelf en zijne vriendschap met lord redcliffe; en hij waagde eene poging om zijne vijanden te vernederen. Een zijner hevigste tegenstanders was mehemed-ali-pacha, een zwager des sultans. - Reschid verlangde dat deze verbannen zou worden. Hij verkreeg zijn wensch, doch kort duurde zijne vreugde. Naauwelijks was de verbannene in Klein-Azië aangekomen of ten gevolge van allerlei intrigues werd het bevelschrift tot zijne verwijdering ingetrokken en eene rijks-stoomboot afgezonden om hem terug te halen. Natuurlijk kon reschid na zulk eene gebeurtenis geen groot-vizier blijven. Hij trok zich in het ambtelooze leven terug. Hij kon zich echter daarin niet vergenoegen, de gedwongen rust was hem eene kwelling, en voortdurend haakte hij naar eene gelegenheid om weder aan het bewind te komen. Toen de vrede te Parijs gesloten was, zag hij zijn wensch vervuld. Ten vijfdenmale bekleedde hij den zetel des grootviziers. Doch wederom werd hij verdrongen, totdat het hem, vooral door de hulp van lord stratford de redcliffe, die den invloed van den Franschen gezant wist te verzwakken, gelukte, 22 October 1857, nogmaals de eerste plaats bij de regering te verkrijgen. Maar zijne loopbaan was ten einde. In de laatste dagen van December werd hij aangetast door eene gevaarlijke ziekte, die den 7den Januarij 1858 een einde aan zijn leven maakte. Wat het uiterlijke van dezen man betreft, kunnen wij het volgende meêdeelen. Reschid was van middelbare grootte; op zijn gelaat waren de echt Turksche trekken duidelijk. Een groote, gebogen neus, grijze oogen met zware wenkbraauwen gaven uitdrukking aan zijn voorkomen. - Zijn ligchaamsgestel scheen krachtig, maar de bovenmatige arbeid, dien hij meestal te verrigten had, benevens de levenswijze, waaraan de Turksche grooten zich overgeven,
hadden in de laatste jaren zijne gezondheid ondermijnd. Bijna onafgebroken was hij bezig met de zaken, die tot zijn ambt behoorden. Zoodra hij des morgens was opgestaan, was hij omringd door eene schaar van menschen, die iets te verzoeken of te vragen hadden. Dan kwamen de beambten van den harem en de huishouding om zijne bevelen te vernemen. Noch bij het baden, noch aan het ontbijt werd hem rust gelaten of kon hij zich overgeven aan zijne eigene

{==587==} {>>pagina-aanduiding<<}
gedachten. Naauwelijks had hij allen te woord gestaan, of hij ging uit naar het serail of het paleis der Porte om de raadsvergaderingen bij te wonen. Kwam hij vandaar des avonds te huis dan ontving hij zijne vrienden, raadpleegde met zijne vertrouwde aanhangers en overwoog met hen de middelen om de listen der tegenpartij te verijdelen. Daarbij ging de beker vrolijk rond, men bleef tot laat in den nacht bij elkaâr, totdat de gastheer opstond en naar zijn harem ging.
Bij zulk eene manier van leven is het niet vreemd dat reschid-pacha vóór den tijd oud en vóór zijn zestigste jaar afgeleefd was. Maar zijn werk was grootendeels afgedaan toen hij van het staatstooneel werd afgeroepen. Hij heeft den toestand van zijn vaderland begrepen en de middelen aangewezen waardoor alleen het kon behoed worden voor den ras naderenden ondergang. Zal Turkijë eene plaats blijven bekleeden onder de staten van Europa, dan moet het langzamerhand zich losmaken van Aziatische vooroordeelen en gewoonten, om deel te nemen aan de vorderingen der Westersche beschaving. Niet door met dwazen eigenwaan en bespottelijke minachting zich af te sluiten van de Europesche volken, maar door van dezen te leeren en over te nemen wat noodig is tot ontwikkeling van den geest, tot bevordering van het welzijn des volks, zal het zich kunnen verheffen uit den staat van vernedering, waarin het nog altijd verkeert. Reschid-pacha heeft dit alles ingezien en zijne beste pogingen aangewend ten voordeele van zijn vaderland. Zijne werkzaamheid kan niet onvruchtbaar blijven, maar zal ongetwijfeld ook na zijn dood heilzamen invloed oefenen op het staatsbestuur en de maatschappelijke inrigtingen van Turkijë. Hij was overtuigd dat hij beoogde wat goed was, en naar die overtuiging heeft hij gehandeld, door geene moeijelijkheden vervaard, door geen tegenstand afgeschrikt. Natuurlijk kan men bij hem den maatstaf niet aanleggen die de grootheid bepaalt van een Westerschen staatsman, maar wanneer men let op de omstandigheden waarin hij leefde, de opvoeding die hij genoten heeft, het volk waartoe hij behoorde, dan kan men niet aarzelen te verklaren: mustafa reschid-pacha was een groot man!


{==588==} {>>pagina-aanduiding<<}

Eene vrucht der Christelijke liefde.

Het Christendom heeft zijne eerzuilen, die krachtiger spreken tot zijn lof, dan het schoonste monument, waarmeê de roem van een held wordt vereeuwigd. - Die eerzuilen zijn eene betere verdediging van den goddelijken oorsprong en de hemelsche kracht des Christendoms dan alle redeneringen, waarmeê men de tegenstanders dier godsdienst, zooals onze dagen ze opleveren, tracht tot zwijgen te brengen. Wilt ge eene dier eerzuilen zien, bezoekt dan een gebouw, dat in de hoofdstad van uw vaderland niet lang geleden is verrezen. Ik wijs u den weg met u gracht en nommer van het huis naauwkeurig op te geven. Want niet op den Dam, zooals ge welligt zoudt meenen, neen! in eene meer afgelegen buurt staat die eerzuil te prijken. De Prinsengracht, tusschen de Leidsche- en Spiegelstraten, daar moet gij henen gaan en zoeken naar Buurt CC, No. 534. Maar lang zoeken zult ge niet; want het gebouw springt nog al in het oog tusschen de pakhuizen daarnevens, en wij twijfelen niet of elk Amsterdammer zal u met billijken trots kunnen zeggen, waar het Gesticht voor Ziekenverpleging is te vinden.
Eene vrucht der Christelijke liefde noemen wij dat gesticht, en gij zult het dien schoonen naam niet ontzeggen, als ge zijnen drempel weder verlaat, na naauwkeurige bezigtiging, onder geleide van een der Bestuurders of Bestuurderessen, die u zal hebben bekend gemaakt met den aard en de werkzaamheid der Vereeniging, welke van dit gebouw hare reddende engelen uitzendt, en lijders opneemt binnen zijne vertrekken.
De Vereeniging tot krankenverpleging is veel ouder dan het gebouw. Veertien jaren lang was zij reeds bezig, uit den schat der Christelijke liefde aan velen hulp te bieden. Aan velen, - wilt ge weten, hoe velen? - niet minder dan tweeduizend-zeven-honderd-zeven-en-zestig huisgezinnen genoten in dien tijd verpleging, en dat wel, alles bij elkaâr gerekend, gedurende 13712 etmalen, 4588 dagen en 23892 nachten.

{==589==} {>>pagina-aanduiding<<}
Bedenkt ge daarbij, dat die verpleging geheel en al kosteloos heeft plaats gehad, dat niet alleen voor de ligchamelijke verzorging der kranken, maar ook voor hunne geestelijke verkwikking en opbouwing is zorg gedragen, dan ziet gij met ons, in het gebouw op de Prinsengracht, eene eerzuil voor het Christendom, eene schoone vrucht van Christelijke liefde.
Lang reeds hadden de Bestuurders gewenscht, een eigen gebouw te bezitten; maar het geld, die onmisbare steun ook van de werken des geloofs, was daartoe niet voorhanden. Eindelijk is die wensch vervuld en ziet de Vereeniging zich in staat gesteld, om aan de Pleegzusters, die zich uit liefde aan de verzorging der kranken hebben toegewijd, een te huis, aan de oudere of zwakkere zusters, voor wie de verpleging buitenshuis te zwaar wordt, een meer gemakkelijken werkkring en te gelijk een toevlugtsoord te bezorgen. Voor de jongere zusters is dit gesticht, waarin ook lijders worden opgenomen, eene leerschool, eer zij tot de verpleging buitenshuis worden uitgezonden.
Treedt gij het gebouw binnen, dan leest gij, ter linkerzijde van den ingang, de woorden: ‘De liefde sticht!’ en ter regterzijde: ‘offert Gode dank!’ - veelbeteekenende woorden, die weêrklinken in het hart, dat gevoel heeft voor de groote werken der menschenliefde. Ruime kelders, in een van welke gelegenheid voor zwavel- en andere kunstbaden is, trekken verder het eerst uwe aandacht. Dan vindt gij op de onderste verdieping eene spreekkamer, de woon- en slaapvertrekken der Directrice, een ruim aan den tuin gelegen vertrek, dat tot gezelschapszaal en eetzaal voor de pleegzusters dient, en waar ook de huisselijke godsdienst-oefeningen, de lessen over kranken-verpleging en de bestuurs-vergaderingen worden gehouden, en de kamers voor het kinderhospitaal: dit alles ter regterzijde; de portierskamer, de woon- en slaapvertrekken voor de onder-directrice, een linnenkamer, een badkamer voor de pleegzusters, en de keuken met nog een paar nevenvertrekken ter linkerzijde. De lessen over krankenverpleging, om hiervan in het voorbijgaan te spreken, worden geregeld door den Hoogleeraar schneevoogt gegeven, terwijl Prof. tilanus toezigt houdt over de praktische oefeningen; een bewijs, dat

{==590==} {>>pagina-aanduiding<<}
hier de liefde niet in den blinde te werk gaat, maar zich laat besturen door wetenschap en gezond verstand.
Op de tweede verdieping treft gij in drie klassen de grootere en kleinere kamers ter opname van zieken aan; verder een ruime en nette gezelschapszaal met bibliotheek en twee badkamers. De derde verdieping dient geheel tot verblijf der pleegzusters; zij bevat een afzonderlijke ziekenkamer, terwijl de slaapvertrekken der zusters zoodanig zijn verdeeld, dat de meeste, althans de oudere in dienstjaren, een afzonderlijk vertrek bewonen. Hier moogt ge ook niet de twee verwarmingsen ventilatie-toestellen voorbijzien, die op verschillende wijzen werken en in de onderste verdieping gestookt worden, zoodat de warmte en versche lucht van daar het geheele gebouw doordringt. Voeg hierbij nog de gaz-verlichting, het duinwater, de vrij ruime en net beplante tuin, en gij zult overtuigd zijn, dat hier alles is aangebragt, wat de gezondheid der bewoonsters bevorderen kan, en in staat is hare moeijelijke taak zooveel mogelijk te veraangenamen en te verligten.
Den 11den Junij 1857 werd het gebouw ingewijd; door een bezoek van onze Koningin werd het vereerd; door eene jaarlijksche bijdrage van den Koning wordt het geschraagd. Moeijelijk was het eene bekwame hoofd-directrice voor het gesticht te vinden, maar ook in deze behoefte heeft de Christelijke liefde voorzien. Jonkvrouw c.p.j. witsen elias toonde, nog een anderen adel te bezitten dan dien zij van hare vaderen had geërfd, en verklaarde zich geheel en al belangeloos bereid, voorloopig het opperbestuur van het nieuwe gesticht op zich te nemen, terwijl eene der oudste pleegzusters haar als onder-directrice ter zijde staat. De verpleging geschiedt bij kranken van elke godsdienst-belijdenis; niet enkel tot de hoofdstad is zij beperkt, ook daarbuiten kan de hulp der zusters worden ingeroepen; talrijk zijn de plaatsen in ons vaderland, waarheen zij reeds werden uitgezonden. Allerlei gevaarlijke en besmettelijke kwalen trotseren zij met een moed en volharding, die aller eerbied verdient. De meesten der zusters werden een poos in hunnen arbeid gestuit door den typhus, die haar bij soortgelijke kranken aangreep. Geen enkele is er evenwel onder bezweken. In ziekte werden zij vroeger bijgestaan door Dr. heije. Toen deze echter begreep, dat de

{==591==} {>>pagina-aanduiding<<}
taak van bestuurder en geneesheer niet wel kon vereenigd blijven, heeft hij de laatste betrekking laten varen, en werd Dr. gildemeester als huis-arts, Dr. vorstman als huis-chirurgijn aangesteld. Een getal van 12 pleegzusters bewoont thans het gebouw, terwijl daarbij nog vijf nieuw aangekomenen in haren leertijd verkeeren.
Wenscht gij dieper in te dringen in de kennis van de werkzaamheid der pleegzusters, dan moet ge uit haar eigen mond, indien hare nederigheid dit niet verbiedt, u het een en ander van hare ondervindingen laten verhalen. Gij zult verbaasd staan over de krachtsinspanning, de zelfbeheersching, de zelfverloochening, het geduld, de moeijelijkheden, die aan dezen arbeid der liefde zijn verbonden. Wenscht gij ook iets bij te dragen, om deze heerlijke en Gode welgevallige zaak te bevorderen, gij kunt als beschermheer of beschermvrouw eene jaarlijksche bijdrage van minstens zes gulden aan het gesticht schenken, of eene aanzienlijker vrije gift aan het bestuur doen toekomen. Wenscht gij naauwkeuriger inlichtingen omtrent de geheele inrigting der zaak en de bepalingen, die bij de aanvrage om pleegzusters zijn in acht te nemen, koopt en leest dan het laatste Verslag der Vereeniging, van wege het bestuur bij j.h. en g. van heteren, te Amsterdam, verkrijgbaar gesteld. Verspreidt dat Verslag, zooveel gij kunt, opdat de goede verwachting van het Bestuur niet worde beschaamd, maar - wat de liefde heeft gesticht, ook door de liefde worde bevestigd, en Nederland, na verloop van tijden - onder den indruk van den zegen, die op deze Vereeniging bleef rusten en door haar werd uitgestort over gebogenen van ligchaam en verslagenen van harte - in verheffing tot den Oorsprong van allen zegen, nogmaals en steeds uitspreke, wat op den wand van het gebouw staat gebeiteld: ‘de liefde sticht - offert Gode dank!’

-R-

Een afdoend middel.

Met ware sympathie lezen de Amsterdammers, - die ook weten wat stank is, - van het bittere lijden der Londensche neuzen, zoodra ze maar in de nabijheid van den Theems

{==592==} {>>pagina-aanduiding<<}
worden gedragen. Bedroevend en kluchtig tevens zijn de beschrijvingen van dat lijden voor ieder Londenaar, die aan de oevers van die rivier of op hare anders zoo schoone bruggen komen moet. Men ziet of ruikt het thans, dat niet ongestraft 250 millioen menschen op eene plaats doen kunnen, wat tot nog toe geene beschaving of nieuwe uitvinding overbodig heeft gemaakt.
Maar het Engelsche genie weet raad tegen het ongerief, dat de Theems zich tegenwoordig niet in de zee ontlast, en de menschen daarmede toch voortgaan. Men zal draineren! Twee groote draineerbuizen aan beide zijden van den Theems zullen al die onreinheden ver genoeg in zee doen uitvloeijen, dat alleen de visschen er misschien wat last van hebben zullen. Dan zal men weêr vrij adem kunnen halen; maar ofschoon de regering ten dien einde provisioneel beginnen zal met eene leening van 6 millioen £, is het werk toch nog niet gereed, en zal de Theems voor dien tijd wel weêr toevloed van water hebben gekregen, om met de oude bereidvaardigheid alles in zee te brengen.
Ondertusschen is de zaak dringend, want - het Parlementshuis staat aan de oevers van dien ontaarden stroom, en daar moeten fatsoenlijke neuzen zich vertoonen. Daarom heeft men een nog meer afdoend en spoediger middel uitgedacht om dit inconvenient weg te nemen. Toen in de Parlementszitting van 26 Junij door een der leden over deze ongezonde uitwasemingen werd geklaagd, heeft de kanselier der schatkist geantwoord: dat aan den President van den Raad van Openbare werken eene uitgebreide volmagt zou gegeven worden, om hierin verbetering te brengen. Maar (en hier kwam het vooral op aan) de regering zou al het mogelijke aanwenden om het zittingjaar spoedig ten einde te doen brengen, opdat de leden Londen zouden kunnen verlaten, en zich naar hunne buitenplaatsen, - waar het niet stinkt, - begeven. Zeker is het, dat het Parlement er dan niet ziek van worden zal; maar die arme Londeners, wat hebben die gedaan?


{==593==} {>>pagina-aanduiding<<}

Mengelwerk.

IJzeren bruggen.

De belangrijkste stof, die de mensch hier op aarde bezit, is ongetwijfeld het ijzer, en de gewigtigste ontdekking, die de brug heeft gelegd waarover de nieuwere industrie tot haar tegenwoordig standpunt gekomen is, de bewerking van dit - zoo niet kostbaarste - zeker kostelijkste aller metalen. Geen ander metaal kan zóó bewerkt worden, dat het dienen kan zoowel voor de naald als voor den acht-en-negentig-ponder, voor het lancet des heelmeesters en de smeedhamer van vijf tonnen (10,000 pond); voor de veêr van een uurwerk en den romp van een Leviathan-stoomschip; en dat even onmisbaar is om eene schaar als om een electrischen telegraaf, eene stalen pen en eene spoorstaaf, een compas en eene tubulaire brug te maken. De ijzeren machinen der manufacturiers worden door ijzeren stoomwerktuigen in beweging gebragt, en hun fabriekaat langs ijzeren spoorwegen door ijzeren locomotiven over de wereld verspreid. Tot aan alle einden der aarde brengt de ijzeren draad onze berigten en nieuwstijdingen; wij hebben ijzeren daken, ijzeren huizen, ijzeren bedsteden, ijzeren schepen, ijzeren paleizen, ijzeren bruggen, ijzeren huisraad; - in het kort, wij hebben nu in waarheid de ijzeren eeuw.
Ofschoon de ijzer-industrie van Groot-Brittannië met regt inheemsch genoemd kan worden, wegens de vereeniging van steenkolen, ijzererts, kalk, sterke menschen en goedkoope vervoermiddelen - eene combinatie zoo als tot nog toe geen land in dezelfde mate heeft -, is het toch eerst sedert betrekkelijk korten tijd, dat het fabriekwezen aldaar zijn tegenwoordigen reusachtigen omvang bereikt heeft. Zoo lang als het erts door middel van houtskool gesmolten werd, was de productie van dit metaal zeer beperkt en de prijs te hoog. Bovendien is de bereiding voor eenigen tijd in Engeland gedeeltelijk verboden geweest, daar het ontzettende verbruik van houtskool bij het smelten deed vreezen, dat er geen timmerhout genoeg zou

{==594==} {>>pagina-aanduiding<<}
overblijven voor de behoeften van de handels- en oorlogsmarine. Derhalve werden er onder de regeringen van elisabeth en jacobus besluiten uitgevaardigd, die het vellen van timmerhout voor de ijzersmelterijen verboden, behalve in sommige districten van Kent, Sussex, en Surrey, toenmaals de voornaamste zetels van het fabriekwezen, en zelfs de oprigting van nieuwe fabrieken was uitdrukkelijk verboden. Dit veroorzaakte natuurlijk eene groote stremming in de ijzerbereiding, die spoedig in de zuidelijke graafschappen geheel ophield.
Geen wonder, dat men er toen op bedacht was om ijzererts door middel van steenkool te smelten. In de graafschappen van het binnenland waren uitgestrekte lagen van beide deze delfstoffen als het ware naast elkander. Onder anderen was het vooral dudley, wiens edel streven het was om eene fabriek in de nabuurschap van Stourbridge op te rigten. Gedeeltelijk slaagde hij hier ook in, maar deels door opstanden onder de arbeiders, die zijne fabrieken vernielden, deels door de binnenlandsche oorlogen, die zijn vermogen ondermijnden, oogstte de edele lord geene voordeelen van zijne ondernemingen. Sedert hield niets het verval van dezen tak van nijverheid meer tegen, en tegen het midden der vorige eeuw was het getal van smelt-ovens, dat onder jakobus den Eerste 300 beloopen had, tot 59 gedaald; het meeste ijzer zelfs, dat in Engeland gebruikt werd, werd van buiten ingevoerd. - Gedeeltelijk werd het gebruik van steenkool bij het ijzersmelten weder in leven geroepen te Coalbrookdale in Shropshire, omtrent 1713. De voornaamste moeijelijkheid was echter om de kool bij het verbranden tot eene genoegzame hitte op te voeren, daar de blaasbalgen, die door menschenhanden, of zelfs die door water in beweging werden gebragt, ofschoon krachtig genoeg voor houtskool, te weinig uitwerking hadden op de steenkool. Eindelijk kwam men dit bezwaar te boven door de volharding van Dr. john roebuck, die in waarheid de stichter van het tegenwoordige ijzerfabriekwezen van Engeland genoemd mag worden. Met behulp van den Ingenieur smeaton rigtte hij krachtige blaascylinders op, door water in beweging gebragt. Maar behalve dat hij de eerste was, die giet-ijzer op groote schaal fabriceerde, vond Dr. roebuck nog in 1762 eene bewerking uit om dit in smeedbaar ijzer om te werken, eene ontdekking die verkeerdelijk aan henry cort wordt toege-
{==595==} {>>pagina-aanduiding<<}
schreven. Verschillende verbeteringen
werden door anderen aan zijne uitvinding aangebragt, wier afzonderlijke beschrijving wij hier achterwege zullen laten; ook zouden zij allen slechts geringe waarde gehad hebben zonder de hulp van de stoommachine, die omstreeks denzelfden tijd door james watt in toepassing werd gebragt. Dr. roebuck besefte al spoedig het gewigt van watt's verbeteringen en ondersteunde hem in zijne poging. Later werd hij echter door geldelijke verlegenheid genoodzaakt, om zijn aandeel in watt's uitvinding aan Mr. boulton over te doen.
Sedert de invoering der machines van boulton en watt en het gebruik daarvan bij het aanblazen der smelt-ovens, was de vooruitgang inderdaad verbazend. De geheele hoeveelheid ijzer in Engeland gefabriceerd, bedroeg niet meer dan 20,000 ton (*) jaarlijks; maar tegen het einde van deze eeuw was de productie vertiendubbeld. De invoering van het aanblazen met heete lucht door neilson in 1828, en de ontdekking van het ijzer-erts van Black-band gaven aan dit fabrikaat vooral zijne hooge vlugt, voornamelijk in Schotland, welks bewoners in de tijden der eduards het ijzer uit Engeland kwamen rooven, terwijl het in het laatste jaar 500,000 ton uitvoerde. In Engeland zelf bedroeg het gefabriceerde ruwe ijzer in het vorige jaar de verbazende massa van 3,636,377 ton, hetwelk, de ton gemiddeld op 4 £ gerekend, jaarlijks eene waarde vertegenwoordigt van 14½ millioen £. En voor uitputting van den voorraad is vooreerst nog niet te vreezen, want bijna eindelooze beddingen van deze delfstof zijn onlangs ontdekt in Yorkshire, in Northamptonshire en andere graafschappen. Het is deze buitengewone overvloed en betrekkelijke goedkoopheid van het ijzer, die Engeland in staat hebben gesteld om het voor werken te gebruiken waar men vroeger niet van gedroomd zou hebben. Het belooft weldra het timmerhout te zullen verdringen bij schepen van groote tonnenmaat; en inderdaad een houten schip van slechts de halve grootte van den Leviathan zou eene onmogelijkheid zijn. De nieuwere werken in dit metaal zullen weldra in grootheid de monumenten gelijk zijn, die de bewondering van eeuwen hebben gewekt; en onder deze triomphen der hedendaagsche industrie

{==596==} {>>pagina-aanduiding<<}
bekleeden ijzeren bruggen en viaducts ongetwijfeld de eerste plaats.
Gelijk alle andere dingen is ook de brugbouwkunde van kleine beginselen aangevangen; doch spoedig heeft zij de behoefte der menschen moeten volgen. Eene plank of een boomstam was genoeg voor den eenvoudigen voetganger, maar reeds het gebruik van rijtuigen deed de behoefte aan iets meerder ontstaan, en toen kwamen houten en steenen bruggen weldra in gebruik. Doch ook de bruggen hebben onder den druk der behoudsmannen moeten lijden, en er is wat te doen geweest alvorens Londen vier steenen en vijf ijzeren bruggen over de Theems had gelegd. En nog kan men niet zeggen dat dit te veel is, want de London-Bridge, die, behalve hare breede voetpaden, eene ruimte voor vier rijen rijtuigen heeft, is nog dik wijls door de drukke passage verstopt; 12,000 rijtuigen en 60,000 voetgangers gaan er ook dagelijks over henen.
Het eerste gebruik van ijzer voor bruggen was in den vorm van gegoten ijzer. Vergeleken met het gewigt van eene brug van kalk en steen, heeft eene van gegoten ijzer de verdienste dat zij ligter is, iets van veel belang, vooral wanneer er bezwaren zijn bij het leggen der fundamenten, die om verschillende redenen niet altijd zóó gelegd kunnen worden als men wil. De Italiaansche en Fransche architecten, die tot op het laatst der vorige eeuw in groote industriële werken de meesters waren, zagen spoedig de waarde van dit materiaal in, en deden verscheiden pogingen om het in gebruik te brengen. Zij slaagden hierin echter niet, voornamelijk omdat de vroegere ijzersmelters niet zulke groote stukken konden gieten, en ook omdat het toen veel kostbaarder was dan steen of hout. Het was voor de Engelsche ingenieurs weggelegd om dit bezwaar te boven te komen. De pogingen van Mr. darby van de Coalbrookdale ijzersmelterijen, om hiertoe coke te gebruiken gelukten zoo goed, dat men het voortaan in hoeveelheden van genoegzame grootte kon smelten. De eerste proef werd genomen met eene brug over de Severn bij het dorp Broseley, die eene lengte had van omtrent 100 voet, en ofschoon er in de constructie eenige misslagen werden begaan, was de brug toch bruikbaar en is nog in wezen.
De eerste die hierna met goeden uitslag zich op het bouwen van ijzeren bruggen toelegde was de bekende tom paine, een

{==597==} {>>pagina-aanduiding<<}
Quakerszoon, aanvankelijk corsettenmaker, later commies, ondermeester, dichter, enz. Na verschillende ambachten beoefend en vrij wonderlijke lotgevallen gehad te hebben, zette hij zich te Philadelphia neder en hield zich met natuurkundige en mechanische studiën bezig. Toen er in 1787 eene brug over de Schuylkill gemaakt moest worden, zonder pilaren in de rivier, wegens den ijsgang, bood hij zich stoutweg aan om er eene van ijzer te maken. Hij bragt het zoo ver, dat hij de materialen daartoe gereed kreeg, maar ten gevolge van zijne zonderlinge lotgevallen en handelwijzen, kregen zij eene geheel andere bestemming. Eerst in 1796 werden zijne materialen gebruikt voor de schoone brug over de Wear te Sunderland, die lang als eene zegepraal der kunst beschouwd is, en zelfs nog door stephenson, wegens de juiste proporties en geringe hoeveelheid materialen er toe gebezigd, wordt geprezen. De brug heeft eene span van 236 voet, met een boog van 35 voet hoog, die 95 voet boven de bedding van de rivier begint (en dus in het midden 130 voet daarboven verheven is), zoodat schepen van 300 ton er met staande mast onder door kunnen zeilen. Zij bleef echter niet geheel zonder verzakking.
Omtrent dezen tijd begon Mr. telford als ingenieur beroemdheid te verkrijgen; hij bouwde verscheidene ijzeren bruggen, en deed zelfs in 1801 den voorslag, om een enkelen boog van gegoten ijzer over den Theems te leggen, ter plaatse van de (oude) London-Bridge, met eene opening van 600 voet, en een vrijen weg van 65 voet boven den hoogsten waterstand. Na echter veel geld vermorst en tijd verpraat te hebben, werd besloten om zijn voorstel niet aan te nemen.
IJzeren bruggen van kleinere lengte werden steeds in Frankrijk zoowel als Engeland met succes gelegd: de Pont du Louvre in 1803, en de Pont d'Austerlitz in 1806, beiden algemeen bekende voorbeelden. Deze werden echter weder in de schaduw gesteld door de Vauxhall-brug en de Southwark-brug. Vooral deze laatste, door rennie gebouwd, munt uit in grootte, stevigheid en eenvoudigheid, en is onder de voorbeelden van boogbruggen tot nog toe zonder wederga. Zij heeft drie bogen, waarvan de middelste 240 voet wijd is, terwijl de grootste steenen boog, over de Dee bij Chester, slechts van 200 voet is. Het systeem van boogbruggen heeft echter een groot bezwaar, waarom het langzamerhand, zoo niet geheel

{==598==} {>>pagina-aanduiding<<}
opgegeven, toch op den achtergrond geplaatst is. Vooreerst de opening van de bogen kan toch eene zekere wijdte niet te boven gaan, en bij groote rivieren, vooral met sterken ijsgang, is die wijdte dikwijls te gering; bovendien is het uitzetten van het ijzer bij warmte en het inkrimpen bij koude een groot ongerief, en bij de boogbrug kan deze eigenschap ligt ontzettingen veroorzaken, die weldra de geheele brug onbruikbaar maken. Men heeft zelfs het voorbeeld gezien van eene ijzeren brug, die in den zomer anderhalf duim hooger was dan in den winter. - Zoo kwam men langzamerhand tot het systeem van hangbruggen, - minder juist kettingbruggen genoemd, - daar zij tegenwoordig niet alleen op kettingen hangen, maar naar een zamengesteld systeem van suspensie gebouwd zijn. Met de invoering der hangbruggen ging het gebruik van geslagen, in plaats van gegoten ijzer, hand aan hand. Gegoten ijzer heeft de eigenschap, dat het den meesten tegenstand biedt tegen drukking, en past dus in zoo ver het best bij de boogbrug, terwijl geslagen of getrokken ijzer het best rekking (tensie) kan verdragen, hetgeen voor de hangbrug noodig is (*).
De eerste hangbrug in Engeland over de rivier de Tees bestond slechts uit twee gewone kettingen, waarop een vloer voor voetgangers gelegd werd; maar weldra werd dit systeem in het groot in toepassing gebragt. Aan samuël brown komt de eer toe van de inrigting der hangbruggen zoo zeer verbeterd te hebben, dat hij eigenlijk als de uitvinder er van beschouwd mag worden, voornamelijk door de toepassing van het ruitof netwerk, een denkbeeld, waarop hij gebragt werd, zegt men, door het aanschouwen van een spinneweb, over een voetpad in zijn tuin gespannen. Verscheiden bruggen werden naar dit beginsel gebouwd; de beroemdste echter uit deze periode der brugbouwkunde was die over de Menai-straat, die alleen bij de latere reuzen-ondernemingen in den nieuweren tijd, uit de spoorwegperiode, behoeft achter te staan.
Deze beroemde brug, door telford gebouwd, ligt over de

{==599==} {>>pagina-aanduiding<<}
straat tusschen het land van Wales en het eiland Anglesea, en verbindt dit met het vasteland zonder de scheepvaart in het minst te belemmeren, daar een schip er met volle zeilen onder door kan varen. De uiteinden der ketenen zijn onwrikbaar vast in de rots bevestigd en loopen dan los over zoogenaamde zadels, of steunpunten van gegoten ijzer op de bruggehoofden, heen. De afstand tusschen deze uitgangspunten is van 579 voet, en de kettingen zijn daar 194 voet boven hoogen waterstand, terwijl zij in het midden 100 voet daarboven verheven zijn. Aan deze kettingen hangt het horizontale vlak, waarover de weg loopt door middel van verticale staven, en dit vlak is zoo breed, dat er twee wegen voor rijtuigen, ieder 12 voet breed, en daartusschen een voetpad van 4 voet over heen loopt. Het geheel is bewonderenswaardig kunstig en zorgvuldig uitgevoerd; er werd geen stuk ijzer voor gebruikt, dat niet vooraf aan de noodige proeven onderworpen was. Na 5 en een half jaar arbeid werd de brug in 1826 voor het verkeer geopend.
De nieuwste bruggen van deze soort, die der vermelding waardig zijn, zijn die over den Donau bij Buda-Pesth, van brunel over den Theems bij Charing-cross, en die van page over den Theems bij Chelsea. De eerstgenoemde heeft eene lengte van 700 voet en is breed genoeg voor een rijweg en een voetpad. Zij is ook bovendien merkwaardig door de rol, die men bijna zeggen kan dat zij in de geschiedenis gespeeld heeft. In 1840 werd er met den bouw een aanvang gemaakt, nadat er bijna twee jaren gestreden was tegen den onwil der Hongaarsche edelen, die thans voor het eerst belasting zouden opbrengen om de onkosten van deze brug te dekken. Belastingen opbrengen was in hun oog het werk van boeren alleen, en dit van den edelman te eischen was eene schande. Verder had men te kampen tegen de weekheid van den bodem en de onwilligheid der rivier, die het aangevangen werk weldra door hare ijsschotsen vernielde. Daarbij de klassieke slofheid van het keizerlijke Gouvernement in aanmerking genomen, is het niet te verwonderen, dat in 1849 het werk nog niet geheel voltooid was. Toen kwamen de stormen aan den politieken hemel, die het bestaan van de geheele brug in gevaar bragten. 70,000 Oostenrijkers trokken met geschut en bagage over het half voltooide geraamte der brug henen, en

{==600==} {>>pagina-aanduiding<<}
tweemalen was zij in gevaar van door de Oostenrijksche kanonnen weggeschoten te worden, of door het kruid der Hongaren in de lucht te vliegen. Eerst na het eindigen van den oorlog werd zij voltooid, en thans wandelen de Buda-Pesthers met niet geringen trots over dit ‘achtste wonder der wereld.’
Eene eigenaardige wijziging in de constructie der hangbruggen is ingevoerd bij die over de Sarine-vallei in Zwitserland, bij Freiburg. Deze brug, door chaley, een Fransch ingenieur, gebouwd, is de langste brug zonder bogen, die er (tot nog toe) bestaat, en wat het vreemdst is, geheel gemaakt van fijn ijzerdraad, van niet meer dan een tiende duim dikte! Er loopt een rijweg met een voetpad aan beide zijden overheen, en zij heeft 870 voet lengte tusschen de beide hoofden. Zij hangt aan vier hoofdkabels, ieder zamengesteld uit 1056 ijzeren draden, die telkens op 2 voet afstands ook met ijzerdraad stevig bijeen gebonden zijn.
Nog stouter was de onderneming van een Amerikaan roebling, die ijzerdraad gebruikte bij eene brug voor een spoorweg over eene snelvlietende rivier. De Amerikaansche ingenieurs namelijk leggen er zich voornamelijk op toe om ‘de dingen goedkoop te doen’; daarom wordt er ook in geen beschaafd land zooveel slecht werk geleverd als daar. Eene van de hoogst geroemde verdiensten van deze hangbrug is, dat zij slechts 960,000 gulden gekost heeft, terwijl eene stevige brug van geslagen ijzer, door een Engelsch ingenieur gebouwd, zeker het dubbele gekost zou hebben; nogtans is deze brug van roebling een zeer verdienstelijk, ja zelfs een prachtwerk. Zij verbindt de spoorwegen van West-Canada met die van de Vereenigde Staten en loopt over de wijde en diepe kloof waardoor de rivier de Niagara vloeit, omtrent 2 mijlen beneden den waterval. De lengte van de brug was oorspronkelijk niet minder dan 820 voet, en de weg er over loopt 250 voet boven het watervlak van den stroom; het hoofd wordt duizelig wanneer men van deze hoogte naar omlaag ziet, waar het water met eene snelheid van 30 (Eng.) mijlen in het uur langs stroomt. Van beneden gezien gelijkt de brug op een strook papier aan een spinrag opgehangen; wanneer de wind sterk is, slingert deze reusachtige herfstdraad heen en weder alsof zij elk oogenblik los zal laten, en schudt zelfs onder den stevigen tred van een voetganger. Door middel van

{==601==} {>>pagina-aanduiding<<}
een vlieger werd de eerste draad over de rivier gehaald, en toch is het geheel van eene onbegrijpelijke sterkte, in staat om het gewigt van een ganschen spoortrein te dragen. Beneden den spoorweg loopt de gewone weg; de vloeren van beide deze wegen zijn van planken gemaakt, die over dwarsleggers van getrokken ijzer gelegd zijn, en beide deze plateau's loopen over drie afzonderlijke stellen draadkabels, ieder van welke over afzonderlijke zadels op de bruggenhoofden heenloopen. De hoofdkabels hebben ieder eene dikte van 10 duim middellijn en zijn zamengesteld uit 3640 draden. Aan deze kabels zijn 624 hangers bevestigd, ook van ijzerdraad, die ieder een gewigt van 30,000 Ned. ponden kunnen dragen. - Ofschoon echter deze proef gedeeltelijk gelukt mag heeten, twijfelen vele ingenieurs toch aan de geschiktheid van het systeem van hangbruggen voor spoorwegen. Men bemerkte spoedig dat bij het passeren van een trein de brug van 5 tot 9 duim doorboog; en men was genoodzaakt om de span te verkleinen, door van onderen op aan beide zijden nieuwe hoofden te bouwen en de kabels te versterken, en tevens den spoed zoowel als het gewigt der treinen te verminderen.
Men is dan ook langzamerhand tot de overtuiging gekomen, dat aan het systeem van hangbruggen groote bezwaren verbonden zijn. Het is vooral een groot nadeel, dat ze onderhevig zijn aan golven en slingeringen, ten gevolge van den wind, en niet het minst door den overtogt van een corps geregelde troepen, iets wat dan ook teregt voor de beste proef van de stevigheid gehouden wordt. Te Broghton bij Manchester stortte in 1831 eene hangbrug in door het marcheren van niet meer dan eene compagnie van 60 soldaten, en een gelijk ongeluk gebeurde te Angers in Frankrijk. Ook werd de brug te Brighton in 1833 door het geweld van wind en golven, in eene zoo sterke slingerende beweging gebragt, dat de hoofdpilaar en de brug zelve bijna geheel vernield waren. En evenmin was de Menai-brug genoeg bestand tegen stormen: in Januarij 1839 werd zij door een storm zoo beschadigd, dat een derde van de ophangstijlen gebroken, en bijna 200 voet van den rijweg weggeslagen werd, en nog scheen het een wonder hoe de brug onder zulke slingering niet geheel en al vernield was. Zouden dus de ijzeren bruggen aan de behoeften der nieuwere tijden beantwoorden, dan moesten zij nog aanmer-
{==602==} {>>pagina-aanduiding<<}
kelijk verbeterd worden. Zoo als te begrijpen was, deed de spoorweg-periode niet alleen de behoefte aan verbetering ontstaan, maar bragt die verbetering ook mede. Vooral in den bouw van spoorwegbruggen hebben de Engelsche ingenieurs hunne grootste zegepralen behaald, en hierin hebben zij meer bekwaamheid en vernuft betoond dan in eenigen anderen tak der cyclopische kunst. Bij het toenemen der spoorwegen werd het niet alleen noodzakelijk een veel grooter aantal bruggen te bouwen, maar ook onder veel ongunstiger omstandigheden. De spoorweg-ingenieur kan zijne plaats niet altijd naar welgevallen kiezen, en zoo was het dikwijls noodig, om over de diepste kloven en verst mogelijke afstanden en op ongunstigen bodem, den ijzeren boden hun weg te banen. Kortom, met de spoorwegen brak eene nieuwe periode voor de
brugbouwkunde aan en werd zij tot dien graad van volkomenheid gebragt, dien zij thans bereikt heeft. ‘Oefening kweekt kunst’ - en de gelegenheid tot oefenen was zeker in ruime mate gegeven. Niet minder dan 25000 bruggen zijn er sedert dit tijdvak alleen in Engeland gebouwd, en alleen in Londen en de voorsteden bedragen de bruggen en viaducts zamen een afstand van bijna 4 mijlen. Bovendien had men bij de spoorwegbruggen nog op iets anders te letten; hier heeft de brug niet alleen eene bepaalde vracht te dragen, maar die vracht wordt met snelle vaart aangevoerd, hetgeen aan de brug een geduchten schok mededeelt, en haar dus zou kunnen doen instorten, ofschoon zij een stilstaanden last van meer dan zes maal hetzelfde gewigt zou kunnen dragen.
De eerste stap om hieraan te gemoet te komen, bestond in het gebruik van boogvormige ijzeren leggers door horizontale bindstukken bijeengehouden. Onder de veelvuldige bruggen van deze soort die gebouwd werden, is verre weg de schoonste en voornaamste de High-Level-brug, die men aan het genie van r. stephenson te danken heeft. Deze ligt over eene diepe kloof tusschen de steden Newcastle en Gateshead, waar beneden de rivier de Tyne loopt; maar ofschoon de breedte der rivier op dat punt slechts 515 voet is, heeft de brug en viaduct eene lengte van 4000 voet en eene hoogte van 130 voet boven de bedding der rivier. Een der groote bezwaren bij dezen bouw bestond ook in de moeijelijkheid om vaste fundamenten voor de pilaren te krijgen, die op ontzettend

{==603==} {>>pagina-aanduiding<<}
groote palen rusten. Had men deze met eene gewone machine moeten inheijen, dan ware er geen denken aan geweest, maar hier werd voor het eerst de groote stoomhamer van nasmytii gebruikt. Deze machine bestaat uit twee hamers, ieder van 30 eentenaren, die 60 tot 70 slagen in de minuut doen. De hamers komen niet op den kop van den paal neder, maar op een ontzettend zwaar blok van eenige duizende ponden, dat boven op den paal staat, en hem als het ware door eene voortdurende drukking zakken doet. Door middel van deze geweldige machine werden de palen er in gedreven als naalden in een speldenkussen, en hetgeen voorheen eene van de kostbaarste zaken was, werd thans in weinig tijd en met betrekkelijk geringe kosten volbragt.
Eindelijk kwam men tot het gebruik van ijzer in den meest volkomen vorm, namelijk buisvormige leggers van geslagen ijzeren platen, de zoogenaamde tubulaire of buisbruggen, die de zwaarste spoortreinen met de grootste snelheid kunnen dragen. De eerste van deze soort is de zoo beroemde tubulaire brug door stephenson gebouwd over de Menaï-straat, doch deze wordt nog in de schaduw gesteld door de Victoriabrug, thans in aanbouw over de rivier St. Lawrence bij Montreal in Noord-Amerika.
De Victoria-brug is zonder twijfel het grootste werk van deze soort ter wereld. Zij is, van de beide uiterste einden af gerekend, bijna twee Engelsche mijlen lang, dat is vijf maal de lengte van de Brittannia-brug over de Menaï-straat, zeven en een half maal die van de Waterloo-brug, en tien maal die van de nieuwe Chelsea-brug over den Theems. Zij bestaat uit niet minder dan 24 spannen (bogen kan men niet zeggen), ieder van 242 voet lengte, en eene in het midden - op zich zelve reeds eene verbazende brug - van 330 voet. De weg loopt door ijzeren buizen 60 voet boven de oppervlakte van de St. Lawrens, die in den winter het ijs van een aantal meren en andere rivieren afvoert. Het gewigt van ijzer aan de buizen is meer dan 10,000 ton, gedragen door massief steenen pilaren, die sommige 6, anderen 8,000 ton metselsteenen bevatten.
Een zoo reusachtig werk is voorzeker ook niet zonder dringende noodzakelijkheid ondernomen. De groote hoofdspoorweg van Canada - eene van de grootste nationale ondernemingen,

{==604==} {>>pagina-aanduiding<<}
die ergens ter wereld werd volvoerd, - heeft eene lengte van meer dan 1100 mijlen, en verbindt de bewoonde deelen van West-Canada met de zeekust-staten van de Unie. Zoo levendig is het verkeer langs dezen weg, dat men, om maar één ding te noemen, het systeem van hangbrug niet heeft kunnen toepassen, reeds hierom alleen, omdat er dan niet genoeg treinen per dag zouden kunnen passeren. Immers, daar bij eene hangbrug de snelheid van de treinen verminderd zou moeten worden, berekende men dat over deze ontzettend lange brug slechts 20 treinen in de 24 uren zouden kunnen passeren, een getal te gering voor het reeds bestaande verkeer.
De horizontale leggers, die thans in de plaats van bogen gebruikt worden, zijn nog op tweeërlei wijze ingerigt. De eerste soort zijn de tubulaire leggers, die uit aaneengesmede ijzeren platen bestaan. Waar de span groot is gaat de weg binnen de buis, waar zij betrekkelijk klein is gaat hij er over heen, en dan wordt hij meestal gedragen door twee of meer regthoekige buizen of kokers. De tweede soort zijn de leggers van tralieof ruitwerk, een denkbeeld waarop men gekomen is door de ruwe planken bruggen der Amerikaansche ingenieurs; deze bestaan uit twee horizontale staven of balken onder elkander, waarvan de bovenste aan de onderste verbonden is door middel van vlakke ijzeren bouten, die schuins over elkander loopen en onderling, zoowel als aan de beide leggers, stevig verbonden zijn. Nog is er eene derde soort, de zoogenaamde driehoeklegger, waar de diagonale verbindingstaven eene opeenvolging van driehoeken vormen, doch die is slechts een wijziging van de voorgaande. Eigenlijk zijn ook deze drie soorten slechts verschillende toepassingen van hetzelfde hoofddenkbeeld, waarbij het er op aankomt om twee balken op eenigen afstand onder elkander zóó te verbinden, dat zij de grootste drukking kunnen verdragen en als het ware maar één vormen, even als eene plank op den kant veel meer dragen kan, dan wanneer zij vlak gelegd is. De ondervinding heeft geleerd, dat dit het beste geschiedt door het tubulaire systeem; want ofschoon de tralielegger minder ijzer schijnt te vereischen, is zijne stevigheid ook in dezelfde verhouding minder. Bij de buis, die men zich niet uitsluitend als rond moet voorstellen, is het de geheele hoogte der opstaande wanden, die mededraagt aan den last: de twee opstaande zijden, op eenigen afstand van elkander,

{==605==} {>>pagina-aanduiding<<}
dragen natuurlijk niet zoo veel als een balk van die dikte, dat hij de geheele tusschenruimte vulde, maar toch oneindig meer, dan een balk in het vierkant van dezelfde hoeveelheid ijzer, die aan de beide platte zijden besteed is. Het is echter tot nog toe niet gelukt eene juiste formule voor de betrekkelijke draagkracht van deze verschillende soorten van leggers op te geven. Nog een groot voordeel van het tubulaire systeem is dit, dat een trein die uit het spoor geraakt, door de wanden van de buis nog belet wordt naar beneden te storten, iets wat bij eene brug van bijna een half uur lengte nog al in aanmerking komt; en meer dan eens is het reeds gebeurd, dat zulk een ongeval zonder ongelukken is afgeloopen.
Gelijk gezegd is werd bij de Victoria-brug het tubulaire systeem toegepast, dat voortaan bij bruggen van groote lengte, vooral wanneer de span, of de opening tusschen de pilaren, wijd is, het meest in gebruik is gebleven. De moeijelijkheden, om zulk een ontzaggelijk werk ten uitvoer te brengen, waren zoo groot, dat eene eenigzins naauwkeurige beschrijving van dezen bouw wel der moeite waard is. Het ijs van eene menigte hooger op gelegen meren en rivieren (sommigen waarvan grooter zijn dan de Theems) wordt door de St. Lawrence afgevoerd, en vooral bij Montreal wordt het dikwijls opgekruid tot eene hoogte van 40 tot 50 voet, en zwelt de rivier zoodanig aan, dat de omringende landen onder water worden gezet. Om de geweldige kracht dier ijsschotsen te weêrstaan, moesten de pilaren de meest mogelijke stevigheid hebben. Zij zijn gefundeerd op den vasten rotsgrond, want geene door kunst verkregen fundaties zouden voldoende geweest zijn; gewone ijsbrekers van houten of ijzeren palen of van steenen, zouden het ook niet hebben kunnen uithouden. De pilaren zelve werden dus tot eene dikte van 15 voet gebragt en de beide middelste tot 18 voet, en om de kracht van het ijs te breken, werd voor elke pilaar een hellend vlak geplaatst van groote steenblokken, ieder van 7 tot 10 duizend Ned. ponden, en bovendien met ijzeren ankers bijeengehouden. Om eenig denkbeeld te geven van de ontzettende kracht, waaraan de pilaren weêrstand moesten bieden, willen wij eene korte beschrijving geven van het hetgeen bij den ijsgang in Maart dezes jaars plaats greep, volgens het verhaal van den hoofdingenieur a. ross. Er waren nog maar 14 van de 24 pilaren

{==606==} {>>pagina-aanduiding<<}
voltooid; den 29sten Maart begon het ijs los te raken, doch het duurde tot den 1sten April eer het in beweging kwam. In den tijd van twee minuten rees het water omtrent 4 voet, zoodat reeds sommige straten van Montreal onder stonden. Tegelijkertijd werden de ijsvelden tot zulk eene ongeloofelijke hoogte opgekruid en leverden zulk een verschrikkelijk schouwspel op, dat een groot aantal menschen, die op de kaaijen gekomen waren, om het wassen der rivier gade slaan, door plotselingen schrik aangegrepen, in aller ijl de vlugt namen. Dit geweldige kruijen duurde omtrent twintig minuten voort, in welken tijd gedeelten van de kaai werden weggeslagen, en de hardste steenbrokken verbrijzeld. In het midden der rivier werden de schotsen, wanneer zij tegen de ijsbrekers aankwamen, aan stukken geslagen; somtijds zag men de zwaarste schotsen regt overeind tegen de pilaren opkruijen, doch door de kracht van den stroom kantelden zij weder en werden de brokken in volle vaart tusschen de pilaren henen medegevoerd. In twee dagen echter was de ijsgang afgeloopen en de rivier geheel schoon. Bij het onderzoeken der pilaren bevond men, dat zij boven verwachting aan de vernielende kracht hadden weêrstaan: ofschoon de hulptoestellen, bij zulk een arbeid altijd noodig, beschadigd waren, waren de pilaren zelve, met uitzondering van eene of twee, die nog niet voltooid waren, er onbeschadigd afgekomen. Een zwaar steenblok van eenige duizend ponden was tot op een aanmerkelijken afstand door den stroom en het ijs medegenomen, en door welke ontzettende kracht het weggeslagen moet geweest zijn, bleek hieruit, dat verscheiden afgebroken stukken er van nog in de pilaar waren blijven zitten. Ten slotte zij nog medegedeeld, dat in het midden dezes jaars reeds twee buizen op de pilaren geplaatst zijn, en dat men rekent het geheele werk in het begin van 1860 voltooid te zullen hebben.
Wij kunnen niet anders dan ter loops melding maken van brunel's schrandere combinatie van het systeem van tubulaire en hangbrug in de merkwaardige brug onlangs door hem te Chepstow en Saltash gebouwd. De laatste is nog langer dan de Britannia-brug (2200 voet) en heeft 19 openingen, waarvan twee met eene span van 455 voet. Over deze twee hoofdopeningen liggen ijzeren leggers of balken, die weder hangen aan boogvormige buizen, door middel van zware kettingen,

{==607==} {>>pagina-aanduiding<<}
en deze zijn door verticale en diagonale staven zóó voorzien, dat alle slingerende beweging onmogelijk gemaakt is.
Zelfs tot Egypte, het land der oude Cheops en der pyramiden, hebben de tubulaire bruggen haren weg gevonden. De twee voornaamste bruggen van den onlangs aldaar voltooiden spoorweg onderscheiden zich hierdoor, dat de weg niet door de buis, maar er over heen loopt, en de grootste, die over den Damiate-arm van den Nijl, is ook nog merkwaardig door de fundamenten, waarvan insgelijks het ijzer het hoofdmateriaal is, want zij bestaan uit cylinders van geslagen ijzer met metselwerk opgevuld, en door eene eigenaardige bewerking in den bodem ingebragt. Hierover willen wij nog met een enkel woord spreken.
Ook in het leggen der fundamenten heeft het gebruik van ijzer eene geheele omkeering te weeg gebragt. Vroeger werden voor de fundamenten uitsluitend houten palen en metselwerk gebruikt, hetzij dat men begon te metselen op de ingeslagen palen, hetzij dat de palen slechts dienden om de in het water geworpen steenen, waarop dan verder werd voortgebouwd, bij elkander te houden. Doch dit was niet voldoende voor de behoefte der spoorwegbruggen; daar moesten ook de fundamenten van ijzer zijn. Dr. pott was de eerste die ijzeren palen gebruikte, namelijk holle palen of cylinders, die van onderen open waren. Deze werden in verticale rigting in het water neêrgelaten en dan leêg gepompt. Wanneer dan hetzij de lucht hetzij het water uit zulk eene buis was uitgepompt, werd zij van zelve door de drukking der dampkringslucht in den bodem gedreven. Zoo kon men verscheidene palen op elkander dikwijls tot aanmerkelijke diepten in den grond doen zinken. De schroefpaal van mitchel is weder eene andere zeer gebruikelijke manier om in verraderlijken grond vaste fundering te krijgen; de paal is zoo ingerigt, dat zij tot bijna elke diepte ingeschroefd kan worden. Doch de merkwaardigste wijze om ijzer te gebruiken tot het verkrijgen van een stevig fundament in harden grond en op groote diepte, is die welke onlangs door hughes aangenomen en het eerst gebezigd is voor de pilaren van de nieuwe brug over de Medway te Rochester. Eerst was het plan om de pilaren te bouwen op eene rij van gegoten ijzeren cylinders van 7 voet diameter, die men volgens pott's systeem van

{==608==} {>>pagina-aanduiding<<}
atmospherische drukking in de bedding der rivier wilde doen zinken. Maar spoedig bespeurde men, dat er zich op vele plaatsen nog overblijfselen van eene vroegere brug bevonden, en bij nader onderzoek bleek het, dat de bodem uit eene compacte massa steenbrokken bestond, waar men op de voorgenomene wijze onmogelijk met de cylinders zou doorkomen. Toen besloot men volgens een tegenovergesteld systeem te werk te gaan en wel op de volgende wijze. Elke buisvormige paal werd ingerigt als eene duikerklok, zoodat het water er uit gehouden werd door de verhoogde drukking der lucht, die er met eene stoomluchtpomp ingepompt werd. Zoo doende konden de werklieden in den cylinder arbeiden om den bodem er onder weg te graven en daarna het metselwerk op te trekken. Om hen in staat te stellen den cylinder in en uit te gaan en zoowel de uitgegraven materie te verwijderen als de noodige materialen aan te voeren, zonder de drukking der lucht van binnen (waardoor het water buiten den cylinder werd gehouden) te doen ophouden, was boven op den cylinder eene beweegbare klep aangebragt, en daarover heen twee hermetisch gesloten kamers. Deze kamers hebben twee openingen, eene naar binnen en eene naar buiten, beiden luchtdigt gesloten. Wanneer een vol geladen bak naar boven geheschen is en door de eerste opening buiten den cylinder in de genoemde kamertjes gekomen is, wordt de klep gesloten, en dan door de buitenste opening de bak geledigd. Op dezelfde wijze worden de materialen naar binnen gebragt, terwijl steeds de lucht in den cylinder, waar de werklieden soms 20 voet beneden het water werken, gecomprimeerd blijft. Door middel van patentglazen komt het licht in de buis, doch wanneer men tot eene zekere diepte gekomen is, moet men zich van kaarsen of fakkels bedienen. Hoe meer de grond onder den cylinder wordt weggegraven, des te dieper zinkt hij, totdat men de vereischte diepte bereikt heeft. De palen van de Rochester-brug werden op deze wijze dertig voet
beneden de bedding van de rivier in den grond gelaten, eer men aan het metselwerk begon, en bij de Saltash-brug van brunel was die diepte zelfs 90 voet, iets dat tot voor weinige jaren voor onmogelijk zou gehouden zijn. - Merkwaardig is ook de werking van de gecomprimeerde lucht op de werklieden, die daarin arbeiden moeten. Hoe dieper men komt, des te meer moet natuurlijk de lucht

{==609==} {>>pagina-aanduiding<<}
zamengeperst worden, zoodat het er ten laatste niet langer dan een betrekkelijk korten tijd in uit te houden is. Als men pas in den cylinder binnenkomt springt somtijds het bloed uit neus en ooren en de ademhaling wordt zeer zwaar, zoodat het geen werk is voor personen met zwakke longen. Die het werk uit kunnen houden, gevoelen een meer dan gewonen eetlust en kunnen groote hoeveelheden dierlijk voedsel gebruiken, - ongetwijfeld ten gevolge van den snelleren bloedsomloop die de meerdere zuurstof, die ingeademd wordt, veroorzaakt (*).
Het laatste grootsche plan van eene ijzeren brug, waarvan men gehoord heeft - en dat wel vooreerst een plan blijven zal -, is dat van eene buisbrug over de straat van Calais. Terwijl een Fransch ingenieur, thomé de gamond, heeft voorgeslagen, om een tunnel te maken onder de zee tusschen Engeland en Frankrijk, heeft de Heer boyd, om niet onder te doen, een plan opgezet om eene brug te bouwen over de zee van den Shakespeare-klip tot Kaap Grinez. Hij stelt daartoe voor om eene brug te maken van ijzeren buizen, elke van 500 voet lengte, liggende op 190 torens van 300 voet hoogte, en hij schat de onkosten op 30 millioen £. Maar, de vraag naar de mogelijkheid nog daargelaten, is de nuttigheid van deze onderneming zeer twijfelachtig. Het geheele aantal personen, die jaarlijks tusschen Engeland en Frankrijk heen en weder reizen, gaat niet boven de 250,000 personen, dat is nog minder dan er in 4 dagen alleen de London-Bridge passeren, en de bestaande middelen van vervoer over het Kanaal zijn ruimschoots genoeg. Bovendien is het eene zeer juiste opmerking van een beroemd Engelschman over de Engelsch-Fransche alliantie: ‘dat er geen beter ding is tusschen Frankrijk en Engeland dan - de zee.’

Naar de Quarterly Review.


{==610==} {>>pagina-aanduiding<<}

De reizen van Dr. H. Barth in Afrika.

(Vervolg van bl. 238.)

Kukaua, de hoofdstad van Bornu, bestaat uit twee geheel van elkander afgescheiden deelen, welke beide met een muur zijn omringd. Het oostelijke deel is de woonplaats der rijken en welvarenden en bevat groote gebouwen; het westelijke daarentegen, waarin de geringe bevolking eene verblijfplaats vindt, is bezet met kleine huisjes en hutten in naauwe, kromme straten zaâmgepakt. Tusschen beide afdeelingen der stad ligt een ruim plein, dat voortdurend ten tooneel verstrekt aan een levendig en bont gewoel. - Gedurende de heetste uren van den dag is het in de stad zeer stil, maar anders verdringen zich, inzonderheid op het groote plein Dendal den ganschen dag door, talrijke scharen ruiters en voetgangers, vrijen en slaven, vreemdelingen en inwoners, de meesten sierlijk gekleed. Op eene andere marktplaats voor de westelijke poort, vertoont zich elken maandag een druk verkeer, dat ook op den vollen middag niet afgebroken wordt. Hier komen de bewoners der oostelijke streken van Bornu te zamen, en somtijds bemerkt men onder de menigte zelfs de bewoners der eilanden in het meer Tsad, die hier zweepen, van de huid des Nijlpaards vervaardigd, en gedroogden visch aanbrengen om koorn daartegen in te ruilen. De overige waren, die hier ter markt komen, bestaan meest uit rietmatten en stangen voor tenten, graan in lederen zakken, kameelen en paarden, kleedingstukken, paarlen, lederwerk en vooral slaven. Somtijds zijn hier 15 tot 20,000 menschen bij elkaâr. Evenwel is het geraas niet buitengemeen, daar de kooplieden hier hunne waren niet uitroepen; terwijl in 't algemeen de Kanori, zooals de inwoners van Bornu zich noemen, niet luidruchtig van aard zijn. Tot onderhoud of vermaak van het publiek ziet men nu en dan een slangentemmer of een verteller, die de nieuwsgierigen om zich verzamelt. Zeer lastig voor den handel is het gebrek aan een algemeen ruilmiddel. In vroegere tijden werd de prijs van alle waren bepaald en berekend naar het pond koper, waarvan alleen de naam
‘Rottel’ in gebruik gebleven is; later had men in plaats daarvan als maatstaf der waarde de ‘Gabaga’,

{==611==} {>>pagina-aanduiding<<}
een strook katoen, terwijl men zich tegenwoordig bedient van schelpen.
De levensmiddelen zijn in Kukaua goedkooper dan op eenige andere plaats, die barth had bezocht; doch men moet zich vergenoegen met weinig soorten en die nog van geringe hoedanigheid. Het overvloedigst is de gierst en slechte rijst. Verder wordt er tarwe, benevens boonen en uijen gekweekt. De nijverheid is in Kukaua van zeer weinig beteekenis.
De toestand, waarin Dr. barth zich hier geplaatst zag, was alleronaangenaamst en moeijelijk. De bedienden van richardson wendden zich tot hem om hun achterstallig loon te vorderen, hetwelk een aanmerkelijke som bedroeg; en zijne middelen waren geheel uitgeput. Hij bezat noch geld, noch iets van waarde om die menschen tevreden te stellen. Bovendien werd hem onder het oog gebragt, dat hij den Sheich en den Vizier een bezoek behoorde te brengen, en dat men niet gewoon was met ledige handen voor die heeren te verschijnen. De onverschrokken reiziger behield zijne bedaardheid. Hij liet zich bij de beide vorstelijke personen aanmelden en werd tot zijne blijdschap welwillend ontvangen, ofschoon hij geen geschenk kon aanbieden. De vizier hadj-beschir stelde zelfs de nalatenschap van richardson in zijn bezit en leende hem eene som gelds om aan de dringendste vorderingen te voldoen. Barth besloot nu hier de komst van zijn medereiziger overweg af te wachten, en nam zijn intrek in eene kleine, van leem opgetrokken, woning; zijn meest vertrouwden dienaar mohammetel-gatroni zond hij naar Mursuk met de dagboeken van richardson en brieven aan de Engelsche regering, waarin hij het overlijden meldde van den aanvoerder der expeditie; terwijl hij verzocht, dat aan hem nu het bestuur over den verderen togt mogt worden opgedragen en hij in staat gesteld om de reis voort te zetten. Hij besteedde nu zijne dagen met het verzamelen van berigten omtrent meer verwijderde streken, die hij weldra hoopte te bezoeken, en met nasporingen aangaande de geschiedenis van het Bornu-rijk. - Deze arbeid werd met goed gevolg bekroond. Behalve de vele merkwaardige bijzonderheden omtrent de landstreken tusschen Kano en de Golf van Benim, die hij leerde kennen, zag hij zich in staat gesteld om genoegzame bouwstoffen te verzamelen voor eene kronijk. Hij
bezigde daartoe deels mondelinge mededeelingen en over-
{==612==} {>>pagina-aanduiding<<}
leveringen, deels Arabische handschriften, waarvan eenigen door hem 't eerst werden bekend gemaakt.
De provinciën van het tegenwoordige Bornu maakten tot omstreeks het jaar 1400 van onze tijdrekening een deel uit van Kanem en deelden dus in de afwisselende lotgevallen van dat rijk. Volgens de overlevering is in de 9e eeuw zekere ssaef, zoon van dhu-yasan, in Kanem aangekomen en heeft eene nieuwe dynastie over verschillende stammen Berbers, Tebu Kanembu gesticht. Inderdaad moeten de beheerschers van Kanem van Berberschen oorsprong zijn. Vóór den tijd van selma, wiens regering in 1194 begon, waren de koningen, even als de Arabieren, koperkleurig, selma zelf was de eerste zwarte vorst. Ook de gewoonte dezer vorsten om zich het gelaat te bedekken en vooral nooit den mond te laten zien, getuigt voor hunne afkomst van de Berbers. Daaruit ook laat zich het gebruik verklaren, dat lang in zwang gebleven is, om den nieuwen koning op een schild te zetten en boven de hoofden zijner lieden te verheffen; alsook de geheele inrigting van het staatsbestuur, gegrond op eene raadsvergadering van twaalf hoofdlieden of edelen, zonder wier toestemming de koning niets van eenig belang mogt ondernemen. Doch niet enkel de koninklijke familie, maar ook een groot deel des volks heeft dienzelfden oorsprong, want in de berigten aangaande krijgstogten en oorlogen uit vroegeren tijd worden geregeld twee afdeelingen der legers onderscheiden: de rooden en de zwarten. - Dit gedeelte der bevolking heeft zich in de tweede helft der 17e eeuw van het overige losgescheurd. Ook in deze streken van Centraal-Afrika bemerkt men alom een levendig worstelen en strijden van volken en stammen, om staatkunde en godsdienst.
De ontwikkeling van Kanem ging stil en onmerkbaar voort; het merkwaardigste voorval uit de vroegere tijden is de aanneming van den Islam door de bevolking onder de regering van hume (1086-97). In den aanvang van de 12e eeuw vertoont het zich eensklaps met de eigenschappen van een magtig rijk onder dunama, die de grenzen van zijn gebied uitbreidde tot aan Egypte. Het toppunt van magt en voorspoed werd bereikt onder de regering van dibbalami-dunama-selmani (1221-59). Zijn rijk strekte zich uit van den Nijl tot aan de beek Baramuassa in het Westen, over geheel Fezzan en ten Zuiden tot

{==613==} {>>pagina-aanduiding<<}
ver aan gene zijde van het meer Tsad. Maar in dien tijd toonde zich ook reeds de kiem van het later verval. De beide naauw verbonden stammen, waaruit de bevolking bestond, geraakten in verdeeldheid en stonden vijandig tegen elkander op, de Tebu tegen de Kanori. Langer dan zeven jaren moest dibbalami den krijg voortzetten tegen de Tebu, en om de overige onderdanen te vaster aan zich te verbinden, stond hij aan de aanzienlijken vele voorregten toe. Dit bedoelen de overleveringen, die zeggen, dat hij den talisman van Bornu geopend heeft. ‘Het ding dat daarin besloten was ontsnapte en spoorde nu iederen magtige aan om zich meester te maken van een deel der regering.’ Het gevolg was eene reeks van bloedige burgeroorlogen, dikwijls verbonden met koningsmoord. De rustige en vreedzame regering van ibrahim nikalemi (1307-26) diende slechts om de volgende rampen te sterker te doen uitkomen. Want nu stond de volksstam der Sseu of Sso, die ten Zuid-Westen van het meer Tsad woonde, op, overwon alle legers en doodde achter elkander in korten tijd vier koningen (1349-52). Niet lang daarna, onder het bestuur van daud (1377-86), brak een nieuwe oorlog uit, die met de geheele verdrijving van de dynastie ssaef uit Kanem eindigde. Ten tijde van dibbalami-dunama namelijk was een prins van het Kanem-huis, djil-schilkomeni, gevlugt naar het landschap Eittri en had daar eene onafhankelijke heerschappij over den stam Kuka gegrondvest. De van hem afstammende dynastie der bulala breidde hare magt naar alle kanten uit en drong ten tijde van daud tot aan de nabijheid van Kanem door. Nu volgden onderscheidene oorlogen, die allen ongelukkig afliepen voor de vorsten uit het huis ssaef, zoodat een van dezen, omar (1394-98), de hoofdstad Kanem verliet en zijne residentie vestigde in
Kagha. Hier leidde hij een treurig bestaan, te midden van half onderworpen stammen; in moerassige streken rondtrekkende zonder een vast middelpunt zijner heerschappij te bezitten, moest hij vreezen weldra zijne dynastie geheel ten ondergang te zien gebragt. Zeventig jaren lang duurde deze kommervolle staat van het oude vorstenhuis. Toen stond de groote koning ali-dunamami op (1472-1505) en werd de stichter van het nieuwe Bornu-rijk. Hij onderdrukte den burgerkrijg, die zoo lang het land had verwoest. Hij bouwde eene groote hoofdstad, gewoonlijk Birni genoemd, drie dagreizen

{==614==} {>>pagina-aanduiding<<}
westelijk van het tegenwoordige Kukaua. Eindelijk bevestigde hij het aanzien zijns rijks ook naar buiten, door een zegevierenden veldtogt tegen de Bulala, door zijn leger tot aan den Niger te geleiden, en door verbindtenissen aan te gaan met de naburige staten, zelfs met Tripoli. Zijn zoon, edriss katakarmabi, voleindigde wat de vader had begonnen. Hij versterkte het rijk inwendig en onderwierp de Bulala geheel. Honderd-twee-en-twintig jaren na de vlugt van omar hield hij aan het hoofd zijns legers zijnen intogt in de koninklijke hoofdstad van Kanem. Van dien tijd af tot aan het begin van onze eeuw is Kanem eene provincie van het rijk Bornu gebleven. Onder de naaste opvolgers van edriss katakarmabi bereikte Bornu het toppunt zijner grootheid. Mohammed (1626-46) bevestigde de heerschappij over Kanem en breidde het rijk ten Westen uit; edriss aloama (1571-1603) de uitstekendste vorst in deze periode, vernielde de versterkte plaatsen der heidensche Sseu, onderwierp Gamerghu, vernederde de oproerige inwoners van de provincie Kano, bragt de Tuaregs in het Noord-Westen tot gehoorzaamheid en bedwong vele heidensche grensvolken. Op dezen glorievollen tijd volgde eene periode van rust, waarin echter ook het verval des rijks begon. Vrome en vreedzame koningen bezetten den troon, gaven zich meer en meer over aan pracht en weelde en verlieten bijna nooit hunne residentie; langzamerhand verzwakte het rijk en neigde ten ondergang. Oorlogen met de Tuaregs in Air en herhaalde ongelukkige gevechten met Mandara hadden de laatste krachten van de Bornu-dynastie uitgeput, toen in 1808 de invallen der Fellata begonnen. Deze fanatieke, woeste volksstam had de landschappen der Haussa, die aan Bornu onderworpen waren, overvallen en drong zegevierend voorwaarts. Zij versloegen het leger des sultans in de nabijheid van de prachtige hoofdstad Birni. De sultan had nog naauwelijks den tijd
om met zijn hofstoet de Oosterpoort uit te vlugten, toen de troepen der Fellata zonder eenigen weêrstand de Westerpoort binnenrukten. Sultan ahmed zocht in Kurnaua eene schuilplaats; doch terwijl hij daar vruchteloos met zijne grooten beraadslaagde, hoe men nog iets van de heerschappij zou kunnen redden, daagde geheel onverwachts hulp voor hem op. Die hulp kwam van den faki mohammed-el awin-el kanemi, een vrome, stoutmoedige en tevens schrandere Arabier uit Fezzan,

{==615==} {>>pagina-aanduiding<<}
die op vele reizen met de bewoners van Kanem betrekkingen had aangeknoopt en met eene prinses van Nghala getrouwd was. Hij verzamelde bij het meer Tsad eene schaar getrouwe Kanembu en had het geluk de gansche magt der Fellata in éénen slag te vernielen. Weldra klonk zijn lof door het gansche rijk; de sultan stelde hem aan het hoofd des legers, aanzien en geschenken werden hem aangeboden. Het duurde echter niet lang of mohammed was te magtig geworden om langer de onderdaan van een zwakken vorst te zijn; hij maakte zich geheel onafhankelijk en bouwde de stad Kuka om er zijne residentie te vestigen (1814). Evenwel liet hij den wettigen vorst zijn titel en zijn hofstoet behouden, en zorgde zelfs bij diens overlijden, dat zijn broeder ibrahim als zijn opvolger werd erkend. Mohammed stierf in 1835 en liet eene talrijke familie na. Zijn oudste zoon omar maakte een einde aan de regering der vorsten uit het geslacht ssaef. De laatste sultan ibrahim had een naburigen vorst te hulp geroepen om zich van den lastigen Sheich te ontslaan, reeds waren de hulptroepen tot in het midden des rijks doorgedrongen. Kuka hadden zij veroverd en verwoest, toen omar zich van ibrahim meester maakte en hem ter dood liet brengen, terwijl hij diens bondgenoot dwong om vrede te sluiten. Alle aanhangers der oude dynastie werden uitgeroeid. Op de plaats waar Kuka had gestaan, liet omar twee steden bouwen, die te zamen den naam verkregen van Kukaua. Zoo is omar de eenige gebieder des lands geworden; doch hij weigert standvastig den koninklijken titel aan te nemen.
Doch wenden wij ons na deze vrij lange uitweiding weder tot onzen reiziger. Gedurende zijn verblijf in Kukaua deed barth een uitstapje naar Ngornu, eene halve dagreis Zuid-Oostwaarts verwijderd, en naar de oevers van het meer Tsad. Naar de eerstgenoemde plaats ging hij op eene uitnoodiging van den vizier, toen het hof derwaarts was vertrokken. De weg daarheen was, even als geheel de omtrek van Kukaua, zeer eentoonig. Het plaatsje zelf was niet meer dan eene verzameling hutten. Reeds den volgenden morgen trok barth van daar verder Oostwaarts om zoo spoedig mogelijk het meer te bereiken. Hij ging over eene uitgestrekte grasrijke vlakte, waar geen enkele boom zich verhief, voort, totdat hij stuitte op een laag moeras en zich verpligt zag terug te keeren zonder

{==616==} {>>pagina-aanduiding<<}
iets van het meer bespeurd te hebben. Een dag later vernieuwde hij zijne poging in gezelschap van eenige mannen, die bekend waren met de plaatselijke gesteldheid. Zij volgden nu eene meer noord-oostelijke rigting, en binnen een half uur bereikten zij den oever van een ruim water, dat omringd was door papyrusstruiken en riet. Terwijl zij langs den waterkant voortreden, zagen zij meermalen geheele troepen Antilopen van eene bijzondere soort, zoo als barth ze nergens anders gezien had. De inboorlingen noemden haar Kelara; zij hadden de kleur van een ree met een witten streep onder den buik. In onderscheidene bogten troffen de reizigers booten aan van de Jedina, zoo als de bewoners der eilanden in het meer Tsad genoemd worden. Die vaartuigen waren van 11-20 voet lang en tamelijk breed, in één daarvan zagen zij elf menschen behalve eenige goederen; de zamenstelling was zeer eenvoudig: zij bestonden uit planken van den Fogoboom, die aan elkaâr gebonden waren met touwen van palmbladeren, terwijl de gaten waardoor die touwen liepen, met bast waren toegestopt. De eilanders, die barth zag, waren fraaije, slank opgewassen lieden, wier geheele kleeding bestond in een lederen schort en een snoer paarlen om den hals; zij hadden zeer schoone, witte tanden, die helder afstaken bij hunne pikzwarte huid. Het meer bestaat voor een groot deel uit overstroomd weiland, op enkele plaatsen daarentegen vindt men diep water; het water zelf is geheel zoet. De bogten en inhammen dienen tot verblijf aan eene groote menigte rivierpaarden, krokodillen, hagedissen en wilde eenden. Ook zijn zij rijk aan visschen, terwijl in het diepe water geen enkel levend wezen gevonden wordt. Naar de zijde van Kukaua is het meer omringd door een aantal dorpen, waaronder Maduari, de plaats waar Dr. overweg begraven is. - De inwoners hier zijn allen Kanembu, die, door de verwoesting van Kanem gedwongen hunne woonplaats te
verlaten, hier eene toevlugt hebben gezocht.
Weinige dagen later keerde barth naar Kukaua terug. In het begin van Mei kwam ook overweg van zijne reis naar Gober en Maradi in de hoofdstad van Bornu aan, en terstond maakten zij zich te zamen gereed om den togt voort te zetten. Barth wilde nu Adamaua bezoeken en de groote rivier, die hij meende dat van veel belang kon worden voor toekomstige handelsbetrekkingen met Centraal-Afrika. De gevaren dezer

{==617==} {>>pagina-aanduiding<<}
reis waren hem bekend, maar het doel was ook eenige buitengewone inspanningen waard. Toevallig bevond zich juist een bode van den stadhouder van Adamaua te Kukaua, die hem beloofde naar zijn land te brengen en voor zijne veilige terugreis zorg te zullen dragen. In gezelschap van dezen bode, van zijn eigen bediende en een officier van Sheich omar, toog hij den 29sten Mei 1851 met vrolijke verwachting op weg. In het eerst bleef het landschap even eentoonig en dor als in den omtrek van Kukaua, ja het kreeg een nog treuriger voorkomen door eene menigte vlakke, soms mijlen ver uitgestrekte dalen met een donkerzwarten, moerassigen bodem. Deze holten vormen in den regentijd groote waterkommen en bevatten als het water vermindert een uitstekend vruchtbaren grond, die vooral geschikt is tot het verbouwen van Holcus cernuus. De bewoners van dit landschap zijn Schua, gelijk men de Arabieren die sedert onheugelijke tijden in Bornu wonen, noemt. Hun aantal beloopt ongeveer 200,000, en zij kunnen 20,000 man ligte ruiterij in het veld brengen. De meesten wonen gedurende den regentijd in vaste dorpen, den overigen tijd des jaars zwerven zij rond met hunne kudden. Eenigen van hen zijn zoo blank van kleur, dat men ze voor Europeanen zou kunnen houden.
Een vrolijker tooneel werd den reizigers ontsloten toen zij het digt bevolkte, bedrijvige landschap Udje bereikten; hier prijkten aan alle kanten rijke koornakkers, afgewisseld door ontzaggelijke Apenbroodboomen en sierlijke Sycomoren. Onder de vele dorpen bevonden zich sommige van groote uitgestrektheid. Aan de oevers van een beek, die de geheele vlakte van dit landschap doorsnijdt en in het meer Tsad uitloopt, wordt hier en daar Indigo aangekweekt. De voornaamste plaatsen zijn Maiduguri, Mabani en Kassukula.
De togt werd in zuidelijke rigting voortgezet en weldra betrad men het merkwaardige land der Marghi, dat gedeeltelijk nog tot Bornu, gedeeltelijk tot het gebied van Adama behoort. Digte en uitgestrekte wouden bedekken hier den grond, meestal van onderscheidene soorten van Mimosa, Acacia Giraffi, Annona Palustris bestaande en voor een deel uit den Boterboom (Bassia Parkii) en andere vruchtboomen. Om de menigvuldige moerassen en poelen is het oord een lievelingsverblijf voor olifanten, die men hier in grooten getale aantreft.

{==618==} {>>pagina-aanduiding<<}
De bewoners zijn, op eenige uitzonderingen na, heidenen en leiden een waarlijk patriarchaal leven. Gelijk de meeste heidensche stammen, die hunne godsdienstige onafhankelijkheid bewaard hebben, houden zij zich niet in steden en dorpen op; maar elke familie woont in eene afzonderlijke groep van hutten, die omgeven zijn met het voor haar onderhoud noodige bouwland. Barth beklom hier een heuvel van graniet en zag van daar een omstreeks 20 Engelsche mijlen verwijderde bergketen, die, van het Noorden naar het Zuiden uitgestrekt, ongeveer 2500 voet hoog is. De hoogste top draagt den naam Magar.
Het grootste deel der bevolking gebruikt hier geene kleeding, indien men ten minste een smalle strook leder, die om de heupen geslagen en tusschen de beenen doorgetrokken wordt, niet met dien naam wil vereeren; velen echter versmaden ook deze bedekking en gaan geheel naakt. Over het algemeen waren de menschen, die barth zag, van eene schoone, slanke gestalte, terwijl hunne regelmatige gelaatstrekken, door geene insnijdingen misvormd, weinig sporen van den Neger-typus toonden. Allen hadden evenwel breede, dikke lippen en kroes haar. 't Meest opmerkelijk was de kleur der huid, die bij verschillende personen menigvuldige afwisseling vertoonde. Sommigen waren blinkend zwart, anderen ligt koperkleurig. De vrouwen, die bijna allen volkomen naakt rondgaan, schikken zich op met glazen of ijzeren parels om den hals en een driehoekig, van onderen spits toeloopend metalen plaatje in de kin. De mannen dragen ook snoeren van zulke parels om den hals, ringen van ijzer of elpenbeen om de armen, een ijzeren ketentje om de heupen en een pijpje in het oor. De godsdienst dezer heidenen is ruwe Natuurvereering. In de nabijheid hunner woningen omringen zij een gedeelte van het woud met een gegraven sloot; die afgezonderde grond wordt dan heilig geacht, en in den grootsten boom, die daar zich verheft, aanbidden zij hunnen god ‘tumbi’. Eigenaardig is bij hen eene soort van Godsgerigt. Wanneer twee personen in twist geraken, gaan zij beide naar een rots van graniet, die voor heilig gehouden wordt, ieder voorzien van een strijdlustigen haan. Op de heilige plaats hitsen zij de beide dieren tegen elkander aan, en hij wiens haan de overwinning behaalt, heeft het regt op zijne zijde. - Vreemd is het, dat men bij een volk schijnbaar

{==619==} {>>pagina-aanduiding<<}
zoo geheel in den ruwsten natuurstaat levende, toch ook menig kenmerk van beschaving vindt: zoo wordt onder de Marghi b.v. de inënting op zeer breede schaal uitgeoefend; zoo vindt men bij hen eene aanzienlijke krijgsmagt, daar zij 30,000 man gewapenden te velde kunnen brengen.
De zuidelijke grens van het land der Marghi wordt aangewezen door een 2000 voet hoogen bergrug, die de wateren van het meer Tsad scheidt van die des Benuc en des Nigers. Deze hoogte werd overgetrokken, en zoo had ons reisgezelschap een land bereikt, dat vroeger in Europa niet dan bij geruchte bekend was, een uitgestrekt Mohammedaansch gebied, het rijk van Adamawa. Reeds lang had barth gewenscht dit land, waarvan hem zooveel interessants berigt was, te bezoeken en in alle rigtingen te doorkruisen. 't Was hem echter niet vergund hier zijne zucht tot nasporing te bevredigen. Hij had naauwelijks de hoofdstad, Jola, bereikt of een bevel van den sultan mohammed-loël noodzaakte hem om terug te keeren. Evenwel is zijne reis derwaarts niet geheel zonder vrucht gebleven voor de kennis van Centraal-Afrika. Hij had toch het noordelijk gedeelte van dit onbekende land aanschouwd en was in staat menige bijzonderheid omtrent de natuurlijke gesteldheid van dit rijk en den toestand zijner inwoners meê te deelen. De afwisselende korenvelden, weilanden en bosschen maakten het landschap bekoorlijk en gaven gunstige getuigenis van de vruchtbaarheid des bodems. Maar het lot der bevolking was niet in overeenstemming met de vreedzame, liefelijke natuur. De oorspronkelijke inwoners, die nog het grootste deel der bevolking uitmaken, zijn heidensche stammen, Batta genoemd; deze leven in volslagen dienstbaarheid. De Mohammedaansche Fulbe of Fellatah's, die onder aanvoering van den dapperen, fanatieken adama, dit gebied hebben veroverd en naar hunnen veldheer hebben genoemd, oefenen steeds eene drukkende heerschappij over de onderworpen inboorlingen. De Batta's hebben een geelachtig-roode kleur, zij dragen gewoonlijk geen ander kleedingstuk dan de strook leder om de heupen, waaraan van achter een groot blad is vastgemaakt, en versieren zich op dezelfde wijze als de Marghi. Met verbazing beschouwden zij
de kameelen der reizigers, want hoogst zelden worden deze dieren in dit land gebragt, daar zij op den duur het klimaat niet kunnen verdragen. Ook de vreemdelingen

{==620==} {>>pagina-aanduiding<<}
zelve waren voor hen wonderbare wezens, die zij met eerbied en schroom begroetten; op sommige plaatsen ging het gerucht dat hun god ‘fete’ op aarde was verschenen en eenigen tijd onder hen zou vertoeven om hen te troosten over de verdrukking, die zij te lijden hadden. In de kleine stad Mubi had barth eene hut betrokken, waarvan hij de beschrijving geeft als voorbeeld van de daar algemeen gebruikte woningen. Het verblijf bestond uit eene ruimte van omstreeks 12 voet in doorsnede, omgeven door een ronden muur van leem, en gedekt met goed gevlochten riet. De deuropening, een weinig boven den beganen grond, was 3 voet hoog en 15 duim wijd. Regts van de deur werd de ruimte verdeeld door een dwarswand van ongeveer 6 voet lang, de ‘schutsmuur der huiselijkheid’ geheeten. Tegenover de deur was de legerstede, zaâmgesteld uit jonge boomtakken, die rusten op eene voeting van klei. Aan het hoofd- en voeten-einde van dat bed stonden groote urnen om koren in te bewaren en twee stellingen van klei, waarop potten en ander huisraad werd neêrgezet. In eene regte lijn met den dwarswand aan de tegenovergestelde zijde van de hut bevond zich de eenvoudige kook-inrigting: een haard van 16 duim breed, gevormd uit drie als ronde steenen gekneede klompen klei, op welke de kookketel staat. Bij gebrek aan een schoorsteen moet de rook een uitgang zoeken door de deur, die ook alleen toegang aan het licht kan verleenen. In de vrije ruimte, links van de deur stond niets dan een groote waterkruik, die steeds op dezelfde plaats bleef en telkens gevuld wordt uit kleinere vaten. Voor het overige vindt men in zulke hutten alleen nog eenig klein huisraad, als: houten schotels, groote uit boomvruchten (cucurbita maxima) vervaardigde schalen, bekers, lepels, borden van riet, enz.; tot bewaring van kleederen is nergens eenige inrigting gemaakt. Het gewone voedsel bestaat uit eene soort aardvruchten (Arachis
hypogaea), die hier geheel de plaats der aardappelen innemen. De daarvan bereide brei wordt gegeten met lepels, die niets anders zijn dan de helften van een in de lengte opgespleten kalabas. In dit land heeft de natuur alles voor de menschen gedaan: schotels, lepels en flesschen groeijen aan de boomen; koorn en aardvruchten komen zonder eenige moeite voort; de grond levert de noodige bouwstoffen voor de woning, en alleen wat kleeding en opschik voor dengene,

{==621==} {>>pagina-aanduiding<<}
die daaraan behoefte gevoelt, moet aangekocht worden. Toch ontbreekt hier ook de industrie niet geheel; op onderscheidene plaatsen wordt katoen gebouwd en vindt men zelfs verwerijen; terwijl de zorgvuldigheid in den landbouw daaraan op te merken is, dat de akkers algemeen beschaduwd en versierd zijn met den Boterboom. Een andere belangrijke boom, die hier voor 't eerst en nooit verder noordwaarts aangetroffen wordt, is de Delebpalm (Borassus Aethiopum), waarvan de vruchten en jonge spruiten op vele plaatsen een onontbeerlijk voedsel opleveren, en die voor de bevolking van MiddenAfrika van niet geringer gewigt is dan de Dadelpalm voor de Arabieren.
Den 17den Junij verliet de karavane de heuvelen van noordelijk Adamawa om de vruchtbare vlakten te bezoeken, die zich langs den Benuc uitstrekken; den volgenden dag zou men den stroom zelf aanschouwen. - Barth zegt van dezen togt: ‘De nabijheid van den grooten waterstroom werd eerst aangeduid door eene menigte mierenhoopen, die vooral in de nabuurschap van rivieren hunne geregelde gebouwen, gansche rijen van afgestompte pyramidale hoogten oprigten. Wij waren juist een klein slavengehucht voorbijgetrokken, toen één mijner geleiders, die mijne belangstelling in land en menschen kende, plotseling op mij toeliep en juichend uitriep: “Zie, zie, dat is de berg Alantika!” - Ik spande mijn gezigtsvermogen in en zag op grooten afstand ten Zuid-Westen eene uitgestrekte, afgezonderde bergmassa, die met de oostzijde steil uit de vlakte oprees, maar naar het Westen in gelijkmatige helling afdaalde. De vlakke en breede kruin moet vrij groote uitgestrektheid hebben, daar hij het gebied van zeven kleine, onafhankelijke heidensche opperhoofden bevat. Daar ik naar den afstand oordeelde, die mij vrij naauwkeurig door ingewonnen berigten bekend was, schatte ik de hoogte van den berg op 8000 voet boven de vlakte of 9000 boven den waterspiegel. Hier was nog eenig akkerland, een weinig verder echter betraden wij eene moerassige vlakte, de Savanna van Fumbina, die zich nu in smallere, dan in breedere strooken langs de rivier uitstrekt. Met hoog gras begroeid en opgevuld met groote, vol water staande gaten, maakte zij groote voorzigtigheid bij het voortgaan noodzakelijk. Dit geheele groote dal wordt ieder jaar, twee maanden later, overstroomd; evenwel ligt in het

{==622==} {>>pagina-aanduiding<<}
midden op een eenigzins hoogeren grond een klein dorp, dat bewoond wordt door de veerlieden van den Benuc. Een kwartier uurs, nadat wij dit hadden verlaten, stonden wij aan den oever der rivier. Het gebeurt maar zelden, dat een reiziger zich niet misleid gevoelt, wanneer hij na lang mislukte proeven eindelijk de teekenen van een nieuw land werkelijk voor zich ziet, waarvan hij zich naar de beschrijving der inboorlingen reeds eene voorstelling gevormd had. Met den Alantika was dat ook thans bij mij het geval, daar zijne gestalte en grootte, zoo als hij in afgeronde omtrekken uit de vlakte oprees, geenszins beantwoordden aan het beeld, dat ik mij ontworpen had; de stroom daarentegen overtrof mijne levendigste verwachting. Geen der inboorlingen had mij gezegd, dat ik de rivier juist op de merkwaardigste plaats zou bereiken - den “Taepe” - daar waar zich met den geweldigen vloed eene andere van even aanzienlijke grootte vereenigt. De hoofdstroom, de Benuc, vloeide hier van het Oosten naar het Westen, in majestueuse breedte door een geheel open land, waaruit slechts hier en daar enkele hoogten oprezen. De oevers aan onzen kant verhieven zich 25 op enkele plaatsen tot 30 voet hoog, terwijl juist tegenover mijne standplaats, van achter een zandheuvel de Faro bruisend te voorschijn kwam, die van hier gezien niet veel kleiner scheen dan de hoofdstroom zelf. De zoo gevormde dubbele stroom liep beneden het punt van vereeniging in de rigting van de grootere rivier voort, maakte echter eene kleine buiging naar het Noorden en vloeide langs den noordelijken voet van den berg Bagele. Hier was hij onttrokken aan het ligchamelijk oog, maar het oog des geestes vervolgde den loop des schoonen strooms door het bergachtige landschap der Batschana en Sina naar Hamarrua en van daar langs de grenzen van Kororofa, tot dat hij den grooten westelijken vloed bereikte, den Djoliba, Issa of Kuara (Niger) en met dezen vereenigd op den alles verzwelgende oceaan toesnelt.
Een groote baan lag hier open, een toegang voor de rustige, alles overweldigende krachten van het Noorden; maar zelfs met de levendigste hoop kon ik toen niet voorzien, hoe spoedig een schip, zoo als de laatste uitvindingen des Europeaans het hadden zaâmgesteld, dezen stroom zou opkomen, tot op geringen afstand van het punt, waar ik dien was over-
{==623==} {>>pagina-aanduiding<<}
gestoken (*). Lang beschouwde ik de rivier met stille verrukking; het was een der gelukkigste oogenblikken mijns levens.’
Den 20sten Junij kwam barth met zijn gezelschap in de hoofdstad Jola aan. Deze stad, ongeveer vier Duitsche mijlen verwijderd van de plaats, waar de beide rivieren zamenvloeijen, ligt aan den rand van de groote, moerassige vlakte, die alle jaren in Augustus en September door de wateren van den Benuc wordt overstroomd. Geen wonder dat het verblijf alhier ten hoogste ongezond is. Onze reiziger moest het spoedig ondervinden; kort na zijne aankomst werd hij aangetast door eene hevige koorts, die hem gedurig bleef kwellen tot dat hij op zijn terugtogt weêr in hooger streken was aangekomen. De stad zelve leverde weinig merkwaardigs op. 't Is eene groote, opene plaats, zonder muren of wallen; de woningen zijn, op zeer enkele uitzonderingen na, leemen hutten met stroo gedekt, die elk afzonderlijk te midden van een ruim plein zijn opgetrokken, dat in den regentijd tot een korenveld veranderd wordt. Nergens ontdekt men iets, dat tot verfraaijing zou kunnen dienen, zelfs het geboomte, dat aan zoo menige Afrikaansche plaats een schilderachtig aanzien geeft, ontbreekt hier geheel. De zeer breede wegen zijn digt met gras bewassen, en midden in de stad ligt een zeer groot stuk weiland. - Bij eenige inwoners en hooge beambten, onder wie de broeder was van den Sultan, vond barth een vriendelijke ontvangst; maar de gebieder zelf behandelde hem barsch en verklaarde zonder omwegen, dat hij hem niet kon toestaan het land te bereizen zonder uitdrukkelijk verlof des Sultans van Sokoto. Kort daarop, den 24sten Junij, gaf hij bevel, dat de vreemdelingen onverwijld de stad moesten verlaten. Te kwader ure kwam dit bevel tot den weetgierigen Europeaan, die zich reeds had voorgesteld tot den Aequator door te dringen; al zijne plannen zag hij den bodem ingeslagen en lijdende naar het ligchaam, door de koorts afgemat, zoodat hij te naauwernood in staat was te paard te stijgen, moest hij de terugreis aannemen.
Zijne nasporingen omtrent de geschiedenis en de gesteldheid van het

{==624==} {>>pagina-aanduiding<<}
land werden afgebroken en bleven natuurlijk onvolledig; evenwel zijn de door hem ingewonnen berigten voldoende om eene algemeene voorstelling daarvan te geven.
De naam Adamawa is van zeer laten oorsprong. Het gebied werd zoo genoemd naar den vader des tegen woordigen Sultans, mallem-adama. Deze ondernemende krijgsman stichtte met goed gevolg een nieuw Mohammedaansch rijk op de puinhoopen van onderscheidene heidensche koningrijken, die den gemeenschappelijken naam Fubina droegen. Ook Jola is eene nieuwe stichting, de voormalige hoofdstad was Gurin aan den Faro. In den vorm van een onregelmatig parallelogram ligt Adamawa uitgestrekt tusschen Hamarrua, Bautschi, Bornu, Loggon, Bagirmi en een aantal kleine heidenstaten in het Zuiden. Zijne grootste lengte van het Zuid-Westen naar 't Noord-Oosten bedraagt ruim 200 Engelsche mijlen, terwijl het nergens meer dan 80 Engelsche mijlen breed is. 't Behoort gewis tot de schoonste landen van Centraal-Afrika, besproeid door een aantal stroomen, die den heuvelachtigen grond vruchtbaarheid verleenen. Groote gebergten vindt men hier niet; de Alantika, de meest uitgebreide hoogte, is niet meer dan een alleen staande berg van ten hoogste 50 mijlen omtrek. De plantengroei is vooral rijk in Tibati aan de zuid-westelijke grenzen des lands; men vindt daar verschillende soorten van Bananen, van den Guroboom (Sterculea acuminata), vele Delebpalmen, en gelijk in het gansche rijk een grooten overvloed van Platanen. Onder de struiken is Ricinus zeer algemeen. - Uit het dierenrijk leven hier menigvuldige olifanten, niet alleen zwarte, maar ook gele. In de oostelijke streken is de Rhinoceros niet zeldzaam en de wilde buffel treft men overal aan. Luipaarden, hyaena's en eene soort van dieren ‘Hammafurde’ genoemd, bevolken de bosschen; leeuwen komen hier zelden voor. De stroomen zijn vol van krokodillen en rivierpaarden; maar de eigenaardigste bewoner van den Benuc schijnt een visch te zijn, door de inwoners ‘Ayu’ genaamd en volgens de onderzoekingen van Dr. vogel overeenkomende met den Manatus Senegalensis. Deze visch
was de heilige Fetisch der inboorlingen, en de Tuaregs aan den oever der rivier dragen nog als sieraad en waarschijnlijk ook als talisman ringen om den hals, vervaardigd uit het gebeente van dien visch. Runderen en paarden zijn hier zeker eerst later ingevoerd, ofschoon men van de eersten

{==625==} {>>pagina-aanduiding<<}
reeds groote kudden aantreft. De landbouw bepaalt zich hoofdzakelijk tot het aankweeken van Holcus Sorghum en Broodwortels, op enkele plaatsen wordt katoen en ook indigo geteeld. De nijverheid is zelfs in Jola van geene beteekenis; smidsarbeid is bijna de eenige kunst die hier beoefend wordt. De voornaamste voorwerpen, die ter markt komen, zijn groote, in Kano geweven doeken, glazen parels en zout. Uitgevoerd worden alleen slaven en elpenbeen. De slavernij bestaat zeker in geen land van Centraal-Afrika op zoo groote schaal als hier; vele bijzondere personen bezitten 1000 slaven, en mohammedloël heft jaarlijks uit het gebied eene schatting, die behalve uit paarden en rundvee, uit bijna 5000 dezer ongelukkigen bestaat. De rijkdom der inwoners wordt berekend naar het aantal runderen en slaven, dat ieder bezit. Over 't geheel vindt men hier bij de bevolking eene patriarchale eenvoudigheid en reinheid van zeden; maar ook eene sterke neiging tot fanatisme. 't Wordt niet enkel voor regtvaardig, maar zelfs voor pligt gehouden, de heerschappij der geloovigen steeds verder uit te breiden over de heidenen en zoo nieuwe belijders te winnen voor den Islam. Natuurlijk is zulk een volk zeer strijdbaar. Hun leger bestaat grootendeels uit voetvolk, de ruiterij bedraagt niet meer dan 3 à 4000 man en de paarden zijn meest ellendig. Boog en pijlen zijn de voornaamste wapenen, vuurwapenen zijn uiterst zeldzaam.
Na eene moeijelijke reis van eene maand lang kwam barth den 24sten Julij, nog altijd aan de koorts lijdende en zeer zwak, in Kukaua terug. Hij werd door den Vizier hartelijk ontvangen, zond een rapport van zijne togten en ontdekkingen aan de Engelsche regering af en had het genoegen hier weêr zaâm te komen met zijn wetenschappelijken bondgenoot Dr. overweg. Door de aankomst van eene bezending goederen uit Europa werd ook eene groote verbetering te weeg gebragt in de bekrompen financiëele omstandigheden der reizigers. Zij konden de dringendste schulden afdoen en zich voorzien van de noodige middelen om den togt voort te zetten. In de eerste plaats wenschten zij nu de oostelijke oevers van het meer Tsad te bezoeken. Doch er behoorde al de stoutmoedigheid en volharding toe, die de beide geleerden reeds zoo menigmaal hadden betoond, om deze gewaagde onderneming te volvoeren. 't Scheen in den aanvang onmogelijk om die streken te bereiken. De

{==626==} {>>pagina-aanduiding<<}
daar wonende stammen waren allen afhankelijk van Wadai, met welk rijk Bornu toen juist in oorlog was. Maar 't was geen geregelde krijg, die hier gevoerd werd. 't Hof van Bornu had de overblijfselen van een zwervenden Arabischen stam, Uelad-Sliman, in soldij genomen, en deze troepen trokken nu, gelijk losbandige rooverbenden, moordende en plunderende het land door, zonder naauwkeurig te onderzoeken of hunne slagtoffers tot de vijanden dan wel tot de onderdanen van Bornu behoorden. Om met eenige kans op goeden uitslag deze ongastvrije oorden te bezoeken, dienden de vreedzame onderzoekers zich bij deze ruwe horden aan te sluiten. Hoe gevaarlijk de onderneming altijd bleef, zij besloten de proef te wagen. De Vizier beloofde hun alle mogelijke ondersteuning en gaf barth een uitmuntend rijpaard uit zijne stallen ten geschenke.
Den 11den September 1851 verliet barth met eenige dienaars de stad Kukaua, terwijl overweg hem eenige dagen later met het escorte der Uelad-Sliman zou volgen. Door meestal zeer digte en donkere bosschen voerde de weg naar de stad Yo aan den Komadugu. De oevers van deze rivier zijn zeer schilderachtig, beschaduwd door heerlijke tamarinden en waaijerpalmen, nevens velerlei soort van bladerrijke acacia's. In de schaduw der tamarinden wordt zeer goede katoen aangekweekt, en iets lager aan de rivier bouwt men in dit jaargetijde tarwe op regelmatige, met kunstige waterleidingen voorziene velden. Het vee is hier spaarzaam, zoodat er weinig melk te verkrijgen is. 't Voornaamste voedsel bestaat uit visch, die de rivier in overvloed en in vele soorten oplevert. Den morgen na zijne aankomst (17 Sept.) verlustigde barth zich in het levendig schouwspel, dat de stroom vertoonde. Mannen die baadden, vrouwen die water schepten, reizigers die de rivier overtrokken, deels zwemmende met de kleederen op het hoofd gebonden, deels varende op twee uitgeholde kalabassen, die met een juk aan elkaâr verbonden waren, maakten het water tot een tooneel van vrolijke bedrijvigheid. Aan de overzijde was eene pas aangekomene karavane van vreemdelingen uit Kanem gelegerd, die niet durfden oversteken vóór zij daartoe verlof hadden ontvangen. Op de landtongen aan de rivier lagen onderscheidene kleine visschersdorpen, waar men overal lange rijen zag van visschen, die te droogen hingen.
Den volgenden dag kwam ook overweg met de Arabieren

{==627==} {>>pagina-aanduiding<<}
te Yo aan, en niet lang daarna trok de vereenigde karavaan, 25 man te paard, 12 man te kameel en 8 te voet den Komadugu over, om het voorgestelde doel te bereiken.

(Wordt vervolgd.)

Een nieuw model van oorlogschip.

Bij gelegenheid der proefnemingen door ons Gouvernement vóór eenige jaren gedaan met de zoogenaamde Bourbon-granaten, heb ik een zeer bekwaam officier hooren zeggen: ‘Als het zoo voortgaat met de nieuwe uitvindingen, dan is het weldra-met den oorlog, ten minste met dien ter zee, gedaan.’ Nu hebben die fameuse granaten, tusschen haakjes gezegd, wel een vrij mager resultaat opgeleverd, maar de stelling blijft er in het algemeen niet minder waar om. Als men het hoe langer hoe verder brengt in de kunst van vernielen, als men telkens nieuwe uitvindingen doet, om niet alleen krachtiger, maar wat meer zegt, wisser schoten te doen, - wie ter wereld zal dan eindelijk op het beste linieschip zich willen wagen, dat met één schot reddeloos verloren geschoten kan worden? en welk gouvernement zal er dan rijk genoeg toe zijn, om schepen uit te rusten, terwijl een gelukkige kogel genoeg is, om, ik zeg niet al die menschenlevens, - want die telt men niet, - maar de anderhalve millioen te vernielen, die een goed linieschip met stoomvermogen, zooals thans mode en noodzakelijkheid is, kost eer het in zee is?
Tot nog toe immers hebben alle nieuwe uitvindingen in het vak van artillerie eene eenzijdige rigting genomen. Het gold maar vernielingswerktuigen uit te vinden, à qui mieux mieux, maar om de beschuttingsmiddelen, daaraan geëvenredigd, scheen men niet te denken. Men kan zeggen, dat napoleon III, zeker de hoogst geplaatste beoefenaar der artillerie in Europa, het eerst deze leemte gevoeld heeft, althans aan hem wordt de uitvinding toegeschreven der drijvende batterijen, die in den Russischen oorlog met zoo goed gevolg gedebuteerd hebben. Dit zijn vaartuigen van betrekkelijk weinig diepgang, aan weêrszijden geheel met ijzeren platen bedekt, dik genoeg, om elken kogel er op te doen afkitsen; van boven zijn zij insgelijks met een bomvrij dek of dak voorzien, zonder mast of

{==628==} {>>pagina-aanduiding<<}
eenig ander mikpunt voor kogels; alleen de schroef onder water brengt het verraderlijke zwarte werktuig, in wiens schoot kanonnetjes en menschen, bijna geheel schotvrij geborgen zijn, digt genoeg bij de vesting waarop het gemunt is. Zij waren dan ook zoo uitmuntend, dat een van de drie, die op Kinburn werden afgezonden, La Dévastation, die vesting voor zijne of hare rekening genomen en ook werkelijk ingerekend heeft.
Thans hoort men dat de Engelschen, die anders van hun keizerlijken nabuur zoo bijzonder niet profiteren, en allerminst van zijne liefhebberij in het marinewezen, - die hen ten minste al dadelijk op groote onkosten van defensie-maatregelen jaagt, - dat de Engelschen in dezen toch hun voordeel willen doen met de uitvinding des schranderen Keizers. Men is er daar thans op uit om een linieschip te maken, waar datzelfde systeem in het groot toegepast zal worden, en dat de offensive en defensive eigenschappen in zoo juiste verhouding zal vereenigen, dat het, - zoo de proef gelukt, - in het vervolg het Normaalschip worden zal. Men hoopt dit doel hierdoor te bereiken, dat men niet alleen den geheelen buitenwand van het schip met ijzeren platen bekleedt, van eenige duimen dikte, waarop de zwaarste kogels moeten afstuiten, maar ook eene soort van bomvrij dak over het dek heen aanbrengt, die het vaartuig ook voor de verticale schoten, voor de van boven komende bommen, beschut. Bij den enormen last, die het schip zoo doende bezwaren zal, is het plan om het niet meer dan ééne laag geschut aan beide zijden te geven; maar die stukken zullen dan ook van het zwaarste kaliber zijn, waarschijnlijk wel volgens het systeem der Columbia-kanonnen, zooals ze bij de marine der Vereenigde Staten gebruikt worden. Bovendien zullen er nog enkele ontzettend groote mortieren aan boord zijn, die voornamelijk voor het werpen van kardoezen bestemd zijn, en dus voornamelijk bij het gevecht in de nabijheid, waar dit schip het meest op ingerigt wordt, dienen moeten. De bemasting van het vaartuig, dat minstens de lengte van een linieschip eerste klasse hebben zal, zal, daar het schip met hulpstoomvermogen voorzien is, betrekkelijk gering wezen, echter genoeg, om aan een aantal scherpschutters, waarmede het bemand is, veilige posities te verschaffen. De voornaamste beweegkracht zal bestaan in de schroef, die door eene machine van 3000 paardekracht, dat is het
driedubbele van een gewonen

{==629==} {>>pagina-aanduiding<<}
driedekker, gedreven zal worden. Dit geweldige voortstuwingsvermogen heeft een bijzonder doel, waarvan men misschien nog gewigtiger resultaten mag verwachten, dan van de werking des geschuts. Het geprojecteerde schip zal namelijk van voren, vlak onder de boegspriet, van eene soort ijzeren spoor, eene snebbe, voorzien zijn, zoodat het, in zijne volle (ontzettend snelle) vaart tegen een ander aanstoomende, dit in éénen stoot in den grond boort. Die geduchte snelheid is dus noodig vooreerst om het vijandige schip zeker te kunnen bereiken, en ten anderen om de kracht van den schok te vermeerderen, die, zooals bekend is, het product is van de zwaarte en de snelheid vereenigd, waarmede een voorwerp hetzij geworpen, hetzij op elke andere wijze voortgestuwd wordt. Men hoopt namelijk door die 3000 paardekrachten eene snelheid van ver boven de 20 knoopen in het uur te bereiken; een knoop is evenveel als eene Eng. mijl van een derde uur, dus dat is de snelheid van een spoorwagen in volle vaart. Of men die bereiken zal is zeer twijfelachtig, maar wat minder is ook genoeg!
De proef van deze uitvinding zal genomen worden met een oud schip van 120 stukken, en als zij bevredigende resultaten oplevert, dan zal het Engelsche Gouvernement haar op uitgebreider schaal in toepassing brengen. Daardoor zal er eene volslagen revolutie komen in de geheele tactiek der marine. Vooreerst zal door deze gepantserde of geharnaste schepen het zeegevecht weder teruggebragt worden tot het gevecht van nabij, van schip tegen schip, terwijl tegenwoordig de groote fregatten, met hun ver dragend geschut, de strekking hebben, om den slag door het gevecht uit de verte te beslissen. Ten andere wordt er een vraagstuk door opgelost, dat tegenwoordig nog steeds hangende was, of namelijk de groote omvang van het oorlogschip verkieselijk is boven het groote getal der schepen. Hiermede is deze kwestie ter gunste van de groote schepen beslist, en de arme kanoneerbooten, die sedert de toepassing van den stoom tot kleine fregatten waren aangegroeid, en eene gewigtige rol in den laatsten tijd begonnen te spelen, worden daardoor weder tot hun ouden werkkring, het ondiepe vaarwater, teruggebragt.
Ik erken mijne onmagt om te beslissen of dit plan steek kan houden. De ondervinding zal het moeten leeren, hoewel ik mij verbeeld, dat het voordeel dezer schepen dan alleen van

{==630==} {>>pagina-aanduiding<<}
overwegenden invloed zou zijn, als ééne mogendheid het monopolie van deze lieve machines had, - iets dat in onzen tijd slecht gaan zal. Gesteld eens, dat de proef, zoo als men ons verzekert - want ik heb nog maar één berigt hiervan gelezen - werkelijk genomen wordt en voldoende wordt bevonden, wat zal dan het geval zijn? Dat men de oorlogschepen met stoommachines voorziet, krachtig genoeg, om die gevleugelde schildpadden te ontloopen, wat altijd mogelijk is, te meer daar dat harnas het gewigt van het gesnebde schip aanmerkelijk verzwaren en dus zijne vlugheid belemmeren zou. Of men bouwt gelijk gewapende schepen er tegenover, en dan zou het een gebons en gebeuk dier ijzeren gevaarten tegen elkander geven, als van twee jonge bokken, die, gelijk men weet, wel eens liefhebberij hebben, om hunne sterke hersenpannen met onbegrijpelijke Schonungslosigkeit tegen elkaàr te stooten.
Doch men ziet, er is niets nieuws onder de zon: die gesnebde schepen zouden ons weder terug brengen tot het systeem van vroegere tijden, reeds bekend in de zalige tijden, waarvan homerus zong en virgilius dichtte. De rostratae naves zullen dus weder gezien worden in onze zeeën, gemoderniseerd door de vaardige vingeren der nieuwere industrie, - en als er dan dichters zouden opstaan, zoo verheven boven die oude barden, als onze machinerie het boven de toenmalige was, wat zullen wij dan poëtische beschrijvingen van de toekomende zeegevechten hebben!

d-d.

De waterbel des levens.

Eene vertelling naar het Engelsch van John Oxenford.

Ali, de zoon van bedreddin, hield een wakend oog over zijn kleinen jongen, die met bellenblazen bezig was. De knaap liet weldra, uit wispelturigheid, dit onschuldig vermaak varen, en begon den even jeugdigen zoon van noureddin, den buurman zijns vaders, met steenen te gooijen. Ali, door het telkens verschijnen en weder verdwijnen der waterbellen in gedachten verdiept, bespeurde zulks niet. Hij naderde onwillekeurig de verlaten kom, nam de weggeworpen pijp op, en

{==631==} {>>pagina-aanduiding<<}
begon zelf zich met die geestverheffende bezigheid onledig te houden. En waarlijk, het is een zonderling aangename arbeid, zijn eigen ademtogt een ligchamelijken vorm te doen aannemen, en tot eene hoogte te zien stijgen, welke die der gedachten van zoo velen ver overtreft. Wanneer men de zwelling der voortgebragte bel, met vaderlijke bezorgdheid, gedurende eenigen tijd heeft gadegeslagen, en eene dikwijls onverwachte gebeurtenis die dan plotseling doet barsten, en tot niet terugkeeren, dan is daar voor een gevoelig hart iets tragisch in gelegen, dat er het genot niet weinig van verhoogt. Somtijds wekt eene zeepbel, door hare grootte, en door de verscheidenheid harer schitterende kleuren, eene belangstelling, veel levendiger dan welke men voor gewone waterbellen koestert, en haar lot wordt dan met des te meer bezorgdheid nagegaan, naarmate zij door hare eigenschappen meer uitmunt. En dit was met onzen ali het geval; nadat hij een twintigtal dezer brooze dingen in het aanzijn had geroepen, en velen een zelfmoord had zien bedrijven, ontstond er een van zoo vreemd een vorm, dat ali zich met al zijne geestkracht (en deze was niet groot) in de beschouwing er van verdiepte.
In den beginne was deze waterbel, even als alle anderen, een klein, onbeduidend, kleurloos ding; weldra echter begon het de beelden der omringende voorwerpen terug te kaatsen, als ware het een zuiver gepolijste bolvormige spiegel. Daarna gaf het blijken van meer dan terugkaatsende kracht; er scheen leven, beweging in te komen, en de beelden waren met meer regelmaat geordend. Vreemde vormen, in zonderlinge afwisseling, vertoonden zich vervolgens in de ondertusschen zeer uitgezette bel, terwijl de schitterendste kleuren, in bevallige schakering, het oog van ali bekoorden. Nog nooit had deze iets schooners, iets meer wonderbaarlijks gezien. Het kwam hem voor alsof het niet meer aan hem stond de verdere ontwikkeling dier bel te regelen, maar dat zij door eigene kracht den adem aan zijne longen ontzoog en zoodoende hoe langer zoo grooter werd. Eindelijk glipte de onvergelijkelijke, prachtig gekleurde bel van den pijpenkop, en verhief zich statig, hoewel eenigzins schommelend in de lucht. Onze goede ali zette de handen vol bewondering in de zijden, en volgde hare opstijging met een genoegelijken blik, daar hij het verborgen talent,

{==632==} {>>pagina-aanduiding<<}
zulke schoone, heerlijke dingen te kunnen voortbrengen, voor het eerst in zich opmerkte.
Terwijl hij met groote zelfvoldoening zijn gewrocht naoogde, werd hij door de volgende woorden uit zijne stomme bewondering opgewekt: ‘Dwaze, zotte ali! ja, wel moogt ge die waterbel met belangstelling gadeslaan, want ze is inniger met u verbonden dan uw bekrompen verstand bevroedt. Ze is de bel uws levens, ali! en wanneer zij vaneen barst, is uw stervensuur dáár, en de wereld is van uw lastig aanzijn verlost.’
Deze woorden maakten op den goeden oude een hoogst onaangenamen indruk; en toen hij, na eenig onderzoek, volstrekt niet kon bespeuren van waar, of van wien ze kwamen, maakte die indruk plaats voor eene hevige ontsteltenis. - Zoo hing dan zijn leven; zijne hoop, het in het schaakspel nog eens zoo ver te brengen, dat hij den ouden noureddin zegevierend kon bestrijden; zijn verlangen, nog ééne wettige vrouw te voegen bij het drietal, dat hij reeds bezat; zijn vurige wensch, zijn kleinen, stouten jongen eens als Cadi te begroeten; dit alles, en veel meer nog, hing af van het bestaan eener brooze, onbeduidende waterbel. Hij moest het erkennen, het was, al zeide hij het zelf, een bijzonder, zeldzaam voorkomend meesterstuk, doch, met dat al, niets meer dan eene waterbel. - Hij trachtte zich nog gerust te stellen, met de gedachte: misschien was, hetgeen die onverklaarbare stem sprak, misleiding! doch, te vergeefs; in ali's binnenste was er iets dat hem overtuigde, dat het gehoorde eene vreeselijke waarheid inhield.
Men kan het gewis zich beter voorstellen, dan ik het onderwoorden brengen, hoe verpletterend het voor ali in dezen zielstoestand was, toen de bel vlak langs den vooruitstekenden rand van zijn dak voorbijzweefde. Eene gevreesde botsing tegen den tak eens cederbooms verwekte nog eens die benaauwende doodsangst. De bel steeg echter zonder letsel al hooger en hooger, en eindelijk verloor ali haar uit het gezigt. Toch bleef de ongeruste man, die met geheel zijne ziel aan dat onzigtbaar geworden voorwerp hing, het nastaren, telkens meenende het in elk voor zijne zoekende oogen schemerend stipje te herkennen. Eindelijk, vermoeid, afgemat, zenuwachtig en koortsig, begaf ali zich naar bed. Hij ontwaakte den volgenden morgen zeer vroeg uit een onrustigen slaap, met dorre lippen, en eene tong als perkament. Zijne eerste,

{==633==} {>>pagina-aanduiding<<}
zijne eenigste gedachte was, dat elk oogenblik zijn stervensuur zou slaan, ja, dat hij misschien reeds geen regt meer had te ademen; en die marteling der onzekerheid was onverdragelijk. Hij ging gebukt onder die onlijdelijke angsten; echter bezweek hij dien dag niet, evenmin den volgenden; zoo ging eene week, eene maand voorbij, en nog leefde hij Langzamerhand trad de herinnering van zijne levensbel meer op den achtergrond; hij kon weder met eenige belangstelling de ontwikkeling van zijn zoon gadeslaan en bewonderen en met noureddin had hij ook al eens eene partij remise gemaakt.
Omstreeks dezen tijd ontving ali eens een bezoek van zijn ouden vriend ibrahim. Deze ibrahim was een geleerd man, een beroemd reiziger, en wanneer hij verhaalde van de vreemde dingen welke hij in verre landen gezien had, luisterden allen met de meeste oplettendheid. Hij week, wel is waar, nu en dan een weinig van de strikte waarheid af, en sprak als ooggetuige van dingen waaraan geen verstandig man geloof kon slaan. Doch deze hebbelijkheid had hij met alle reizigers gemeen. Zoo verhaalde hij, in een land te zijn geweest, waar, als iemand een voortreffelijk dramatisch dichtstuk had vervaardigd, en eenige rondtrekkende Bedouïnen had vereenigd om het te doen voordragen, die Bedouïnen met wigt van goud, met allerlei eerbewijzingen werden beloond, terwijl de dichter zelf naauwelijks het noodige kreeg om te leven. Ook wilde hij zijne hoorders op de mouw spelden, dat hij een volk had bezocht, waar dichters, die liederen zongen schooner, bevalliger en treffender dan die van hafiz, dikwijls van gebrek moesten omkomen; doch dat terstond na hun overlijden, al de Sheiks, Visirs, en Cadi's elkander om het lijk verdrongen, ten einde het met de meeste pracht en de grootste kosten de laatste eer te bewijzen; ja, dat er wel eens vijftig en meer jaren na 's dichters dood een weelderig feest ter zijner gedachtenis gevierd werd, in de kleine, bouwvallige woning, waarin hij, miskend en vergeten, een behoeftig leven had geleid, die men later voor de twintigvoudige waarde had aangekocht, en slechts met moeite tegen dreigende instorting kon beveiligen. - Hoe ligtgeloovig zijne toehoorders ook mogten wezen, deze verhalen waren te ongerijmd dan dat ibrahim geloof zou hebben verdiend; en ofschoon niemand den onderhoudenden verteller door blijkbaren twijfel wilde verstoren, lachten de deftige

{==634==} {>>pagina-aanduiding<<}
Muzelmannen in hun baard, en gaven elkander door een veelbeteekenenden oogwenk te verstaan, dat zij veel te verstandig waren, om zich zoo te laten om den tuin leiden.
Deze ibrahim had onlangs (zoo verhaalde hij) in een schuitje, dat met verscheidene touwen aan een grooten zijden zak vastgebonden was, eene reis door de lucht gedaan, en hij kwam nu ali opzoeken, om hem een getrouw verslag van dien wondervollen togt te doen. Hij vertelde hem hoe hij zoo hoog steeg, dat boomen, huizen, steden, bergen, alles in één stip zamensmolt; hoe hij door de wolkenlagen heen steeds hooger en hooger rees, en eindelijk niets meer zag dan een helderen hemel boven en rondom zich, en nevelen en wolken in de diepte.
‘En was dáár dan niets anders te zien,’ vroeg ali, ‘zelfs geen vogel, geen vlinder?’
‘Volstrekt niets,’ hernam ibrahim; ‘doch ja! één enkel ding bewoog zich met mij in die oneindige ruimte; het was een tamelijk groote bol, die op weinig ellen afstands van mijne boot rondzweefde, en die ik het best met eene groote waterbel kan vergelijken.’
‘Met eene waterbel!’ riep de verbaasde ali uit, ‘en waar bleef die?’
‘Dat zou ik u niet kunnen zeggen,’ antwoordde ibrahim, ‘maar ik moet bekennen, dat deze ontmoeting mij evenzeer bevreemdde als zij u schijnt te treffen. Ik wierp een paar steenen van mijn ballast naar die bol, maar het was jammer, ik kon ze niet raken, en ze dreef verder, uit mijne oogen.’
Ali, die met sidderenden angst deze laatste woorden had aangehoord, wierp een blik vol doodelijken haat op ibrahim. Welk een verachtelijk bestaan! dacht hij, uit bloote dartelheid, uit een van die baldadige vlagen, die den ledigloopenden knaap er toe brengen, eene spreeuw met een misschien verpletterenden kei te werpen, had ibrahim het leven, het aanzijn, het aardsch bestaan van zijn boezemvriend in de waagschaal gesteld, bedreigd! Hij herinnerde zich nu, dat hij omstreeks den tijd van de luchtreis zijns voormaligen vriends vrij ernstig ongesteld was geweest, en hij schreef dit, billijkerwijs, aan den steenworp van ibrahim toe.
Het was hem nu niet mogelijk langer naar ibrahim's verhaal te luisteren. Hun gesprek begon te kwijnen, en ibrahim,

{==635==} {>>pagina-aanduiding<<}
gekwetst over de weinige oplettendheid waarmede men hem aanhoorde, nam afscheid, en liet ali aan zijne luim ter prooi. - Al het streelende en balsemende, dat de vergetelheid in zijne ziel had gestort, was vervlogen. Zijne levensbel was hem weder geen oogenblik uit de gedachte, en de herinnering daaraan vervolgde hem onophoudelijk als een dreigend spooksel. Hij gevoelde zich nog ellendiger, nog rampzaliger dan te voren; en daarom besloot hij den wijzen, doch stuurschen mahmoud te gaan raadplegen; een man, die diep was doorgedrongen in de kennis der krachten van planten en delfstoffen.
Hoewel de nacht, door een helderen maneschijn verlicht, reeds meer dan half voorbij was, nog had de wijze mahmoud zich niet ter rust begeven; nog zat hij, bij eene vrolijk brandende lamp, in nieuwe onderzoekingen verdiept. Ali klopte aan, trad binnen en leide zijn toestand aan mahmoud bloot, in de hoop, dat een of ander kunstmiddel de zwervende bel zou kunnen boeijen, en de geheime kracht eener zeldzame plant voldoende zou zijn haar voor barsten te behoeden. Mahmoud had aandachtig naar ali geluisterd, maar in plaats van te antwoorden, trad hij naar het achterste gedeelte der kamer, en, een gordijn wegschuivende, wees hij, zonder een woord te spreken, op een daar achter geplaatsten spiegel. Ali waagde het een blik daarin te slaan; en hij zag myriaden van waterbellen in elke rigting heen en weder zweven. Sommigen waren even veelkleurig als de zijne bij hare opstijging, anderen kleurloos als de zijne bij hare wording. Eenigen schenen juist te ontstaan, doch hoe of van waar kon hij niet zeggen, terwijl weder anderen vaneen borsten en te niet gingen, 't zij door botsing, 't zij als van zelven.
Nadat ali gedurende eenigen tijd dit zonderling schouwspel had gadegeslagen, vroeg hij aan mahmoud, wat hij toch eigenlijk zag? Deze antwoordde: ‘Het zijn de levensbellen der stervelingen; sommigen zaagt ge ontstaan, anderen in volle bedrijvigheid, weder anderen der vergankelijkheid ter prooi. Ge waandet u ongelukkig, omdat uw leven afhing van de during eener brooze waterbel; en ik heb u doen zien, dat met u alle stervelingen in denzelfden toestand verkeeren. Slechts dit onderscheid bestaat cr tusschen u en hen, dat zij onbewust zijn van hetgeen de eene of andere geheimzinnige magt,

{==636==} {>>pagina-aanduiding<<}
of tot uw welzijn, of om u te kwellen aan u heeft geopenbaard. Vrees echter niet, ali! maar wees steeds voorbereid op het barsten uwer levensbel. Allah zal die behoeden, tot dat zijn doel met u vervuld zal zijn.’
Vele jaren vloden daar henen. De zoon van ali was een geacht Cadi geworden; geheel Bagdad sprak van zijne wijsheid en regtvaardigheid, en noemde ali gelukkig in het bezit van zulk een zoon. In geheel Irak werd er geen schaakspeler gevonden, die tegen ali was opgewassen, en velen kwamen uit verre gewesten, en vermeerderden slechts het aantal der door hem overwonnenen.
Met een sneeuwwitten baard, die tot op de borst nederhing, en met nog heldere, van geluk tintelende, oogen, zat ali eens voor zijn deur in den Koran te lezen. Eene schitterende, met verschillende tinten prachtig gekleurde bol daalde uit den hemel statig neder. Hoe lager die bol zonk, hoe fletser hare kleuren werden, terwijl ze tevens inwendig met een stralend wit licht begon te schitteren. Ze hield voor ali stil. Deze sloeg zijne oogen op, en zag nog, dat eene kleine, stuipachtige trilling haar deed schudden; en verdwenen waren die kleuren, geborsten was de bel; ali was niet meer. Nog één oogenblik flikkerde dat witte licht op de plaats, eene seconde vroeger door de waterbel ingenomen; en daarop steeg die lichtstip hemelwaarts.




De telegraaf-palen.

Uit het Zweedsch van Oom Adam (Dr. Wetterbergh).

Ik heb het niet willen gelooven, maar waarheid is het - de telegraaf-palen hebben verstand, zijn inderdaad wezens, even als wij, ofschoon natuurlijk verre beneden den mensch in verstand, want deze is de voornaamste schakel in de keten der schepping, dat weten wij - en een graantjes-pikker met een rooden neus heeft meer van een engel dan eene onschuldige duif - dat spreekt van zelf. In onze tijden gelooft men niets anders dan hetgeen men met zijne eigene oogen gezien of met zijne eigene ooren gehoord heeft; men gelooft, met één woord, aan niemand dan zich zelven, en in dat geval behoor ik tot den tijd; maar ik heb inderdaad de telegraaf-palen hooren spreken, niet door den draad, maar henzelven - als individuën.

{==637==} {>>pagina-aanduiding<<}

Ik ging op zekeren avond wandelen, den straatweg op, alwaar door het bestuur van den koninklijken telegraaf van afstand tot afstand posten opgerigt waren. Ik beschouwde deze brooze palen, zoo dun en hoog, en dacht na over de werking, die dit alles kan hebben in de toekomst, of b.v. oorlog en telegraphie gelijktijdig zouden kunnen aanwezig zijn, of niet het spoorwegnet en deze eeuwige draden binnen kort de natiën zouden verbroederen, weldra eene gemeenschappelijke taal voor de telegrafie zouden noodzakelijk maken, en de côteriën der natiën zouden herscheppen tot één eenig groot menschdom, dat geen kabinets-eer zou bezitten, noch belangen, die als met een stroohalm verbonden zijn.
Juist toen de toekomst voor mijn inwendig oog zich begon te onthullen, hoorde ik digt bij mij een diepen zucht. Ik bleef staan - het zuchtte weder, en de zucht kwam van den telegraaf-post. Nu - dacht ik - ik heb wel met geringeren gesproken. - Waarom zucht gij? - vroeg ik.
- Zie, mijnheer! - zeide de paal - het bestuur van den telegraaf heeft mij in zijn booze luim midden in een modderpoel geplaatst; ik sta met den voet diep in de mist, in steen en puin ingepakt; ik sta hier met stutten even als of ik van mij zelven niet zou kunnen staan als ik eene andere plaats gekregen had. Zie - voegde hij er bij - hoe onbillijk de verdeeling gemaakt is: ik in een poel, mijne arme buren insgelijks, eene geheele rij ongelukkigen, gedoemd om laag te staan; en die daar ginds, eveneens palen als wij, geen greintje beter, zie eens, hoe zij zich daar op den heuvel verheffen, hoe weêr andere daar hunne plaats in het veld verkregen hebben, en eindelijk daar boven op de hoogste hoogte, eene die daar zoo digt bij den hemel staat, hoog en droog, en zich verhoovaardigt. Is dat billijk?
- Neen, zeker niet. Uwe plaats is inderdaad afwisselend - was mijn antwoord; en ik ging de lijn langs. De gansche vernederde lijn knorde en zuchtte. Ik ging den heuvel op.
- Mijnheer! - zeide een telegraaf-paal, die op het eind stond - geeft dat pas, mij hier op deze schuine hoogte te plaatsen, midden in een steenhoop? Ik sta hoog genoeg, om eenige stumperts onder mij te zien, maar toch, welk een rij staat er boven bij; ben ik niet even goed als zij?
Verder boven op de hoogte stond de gelukkige. Hij lachte bitter:

{==638==} {>>pagina-aanduiding<<}

- Die dwazen daar benijden mij, en hier sta ik onbeschut voor den storm, zonder stutten, zonder een buur, met wien ik als kameraad en vriend praten kan; ter weêrszijden van mij gaat de lijn naar beneden, allen benijden mij.
- Ja, dat is waar - zeide ik in het voorbijgaan tot de verhevene paal en ging verder. Overal klagten. Eindelijk werd ik knorrig op de domme palen. - Wat moest het telegraaf-bestuur dan doen? Moest het u allen op dezelfde plaats, op één hoop geplaatst hebben?
- Ja, dat was billijk geweest; wij zijn allen even goed, van dezelfde soort van hout, door denzelfden baas gehouwen.
- Maar dan waart gij ook onnoodig geweest, want dan hadt gij niet te zamen ter ondersteuning van de telegraaf-lijn kunnen dienen.
- Dat is ons hetzelfde.
- Weet, goede vrienden! - hernam ik verzoenende - dat door den draad die tusschen uwe dwaze hoofden gespannen is, gedachten gaan, sneller dan de bliksem, over de wereld; deze denkbeelden behooren niet u toe, maar dengenen, die verstandiger, wijzer en beter zijn dan gij; en gij arme, zoo ongelijk door het lot bedeelde telegraaf-palen, draagt slechts den draad, door welken het woord over de aarde stroomt. Weest tevreden, elk op zijne plaats. De telegraaf-palen moeten nu hoog, dan laag staan, nu tusschen steen, dan in een poel, dan in een veld, zoo moet het wezen.
Toen zeide een telegraaf-post, die zijne plaats bekomen had daar, waar de draad in twee armen verdeeld werd - hij was de wijsste van allen, want hij had gezwegen - Kameraden! - zeide hij - laat ons als kinderen der wouden niet zoo dwaas zijn als de kinderen der wereld, die menschen genoemd worden. Zij zijn nooit tevreden met hunne plaats, en toch moesten zij weten, dat zij niet anders dan telegraaf-palen zijn, die Gods eeuwige gedachten van land tot land, van eeuw tot eeuw overbrengen, en allen doen het evenzeer, de arme zoowel als de rijke, de zwakke zoowel als de sterke, de bedelaar zoowel als degene, die in purper gekleed gaat, degene wiens naam niemand kent zoowel als hij, wiens naam in de geschiedenis leeft. Alle dragen er toe bij, dat het Goddelijke strale over de wereld.
- Ja, ja - zeiden de anderen, die hem hoorden - wij

{==639==} {>>pagina-aanduiding<<}
zien het in; wij zullen niet klagen over het telegraaf-bestuur; het moet zoo wezen.
Het moet zoo wezen, dacht ik in mijn harte. Wij telegraafpalen van den Goddelijken wil, laat ons ook tevreden zijn met ons lot, met de plaats, welke onze Eeuwige Bestuurder ons gegeven heeft; laat ons trouw blijven pal staan, daar Hij ons gesteld heeft, opdat niet de draad, die volk aan volk, eeuw aan eeuw verbindt, springe; want zonder doel kunnen en moeten wij niet wezen.

c.e.

De lente.


De Lente keert weêr en de sneeuwvlok versmelt, 
Haar kus doet het aardrijk herleven, 
En waar zij bezielend Gods schepping doorsnelt, 
Daar bloeit ook de bloem in de dreven! 
 
De Lente keert weêr en verzorgt in het woud 
Elk takje met spruitsel en geuren, 
Ontleent in den ochtend der zonne het goud 
Om velden en hagen te kleuren! 
 
o Hoort! door het bosch klinkt haar lagchen zoo luid, 
Dat de vogels ontwaken en zingen, 
Ziet, strooit zij niet spelend de korrelkens uit, 
Die de aarde tot vruchtbaarheid dwingen. 
 
Bekoorlijke Lente, godinne der jeugd, 
Gij voert mij terug tot het leven, 
Mijn morrende smart en mijn twijfel, o vreugd! 
Uw juichtoon heeft beiden verdreven. 
 
Neen, thans blijft mijn hart voor die roepstem niet doof, 
Alom vind ik God in zijn werken: 
In mijn slaap hoor ik stemmen van hoop en geloof, 
Die juub'lend mijn zielskracht versterken. 
 
o Stervling ontvlied toch de schaduw der smart, 
Waartoe nog getoefd in het duister, 
Thans juicht heel het aardrijk! - Ontleen voor uw hart 
Één straal van dien hemelschen luister! 
 
Het Engelsch gevolgd. 

Amst. 1856.

W.M.W.


{==640==} {>>pagina-aanduiding<<}

Klokketoonen.


	Eerste gelui.
Zie vorstlijk de zon aan de kimmen ontstijgen, 
Hoor 't loflied der schepping, der voog'len accoord 
En mengt zich niet statig in 't lied uit de twijgen, 
Het bom-bam der klok, door den omtrek gehoord?! 
Het bijtje gonst langs bloem en kruid, 
De vischjes dartlen in den vliet, 
De leeuwrik bouwt zijn nest in 't riet, 
En - hoor! de klokken kleppen luid: 
Ontwaak, rijs op, de hand met kracht 
Aan 't werk geslagen dat u wacht! 


	Tweede gelui.
Fontein van vuur gelijk, sproeit thans de zon haar stralen 
Ter middag over de aard', geroosterd door dien gloed, 
Geen schaduw dekt den weg, de grond schijnt te verstalen 
De wand'laar hijgt naar lucht en hem ontzinkt de moed. 
Van des landmans bruine wang, 
Gudst het zweet in stroomen neder! 
Hoor, de klokken roepen weder: 
‘Staak uw arbeid, rust zoo lang!’ 
‘Breek zaâm het brood, dat krachten voedt, 
Met dankbaar en verheugd gemoed!’ 


	Derde gelui.
In 't Westen duikt de zon in 't koele bed der baren, 
Aan 't luchtruim speurt ons oog allengs der sterren pracht, 
Aan ieder rozenblad komt zich een daauwdrup paren, 
Der nachtegalen koor zingt beurtlings schel en zacht; 
En hoor, de klokken kleppen weder: 
‘Staak den arbeid, leg u neder! 
Rigt allen naar de eigene woning uw schreên 
En loof daar den Schepper der aarde in gebeên 
Als 't schuldloos wichtje, aan de intreê van 't leven, 
O, sluimer zoo zacht! 
En de eng'len, die zeeg'nend uw rustplaats omzweven, 
Zij houden de wacht!’ 
 
Het Engelsch gevolgd. 

Amst. 1838.

W.M.W.





{==641==} {>>pagina-aanduiding<<}

Mengelwerk.

Oostenrijk onder keizer Frans Joseph.

Het is een heerschend denkbeeld onder de meeste handelaren in effecten, dat eene juiste kennis der effecten-voortbrengende landen, van hunne in- en uitwendige gesteldheid, niet het eerste vereischte is, om met geluk in dit artikel handel te drijven. De praktische mannen van het vak zeggen, dat het er meer op aankomt, om in de finesses van het beursleven te huis te zijn, om van de fluctuatie der prijzen van den eenen dag op den anderen partij te trekken, kortom, om de eigenschappen te hebben, die de routine geeft. Ongetwijfeld is er waarheid in dit beweren, en de ondervinding toont ons ook dagelijks mannen, die alleen door die routine, die praktische kennis zonder theorie, groote loten uit het spel der effecten hebben getrokken.
Zonder echter die praktische kennis, - liever die handigheid in het vak -, gering te achten, meen ik te mogen beweren, dat de theorie ook in dit vak hare nuttige zijde heeft. Onder theorie in het vak der effecten versta ik de kennis niet alleen van de papieren der verschillende staten, maar van hun finantiëlen en maatschappelijken toestand in het algemeen, van de krachten en hulpbronnen die een Staat heeft, en van de wijze waarop hij daarvan partij trekt, of eenmaal zou kunnen trekken. Voor den handel in staatspapieren van eenigen omvang en op langeren tijd is zulke kennis zeker een zeer noodig hulpmiddel, die ons belet geheel in het duister rond te tasten en geheel alleen op de golven van den beurscours te drijven.
Van alle staten nu, met wie het uit dit oogpunt voor den Nederlander van belang is kennis te maken, staat Oostenrijk misschien wel aan het hoofd. Op het stuk van papieren waarden is dat land ongetwijfeld uitermate productief: meer dan alle andere staten is het bereid om die voortbrengselen aan het buitenland, tegen baar, af te staan; terwijl, wat vreemd is, de financiers van geen land gretiger zijn, om de papieren van

{==642==} {>>pagina-aanduiding<<}
Oostenrijk in hunne trommels te sluiten, dan juist de Nederlandsche. Vreemd is dit ook hierom vooral, omdat de meening algemeen verspreid is, alsof de finantiële gesteldheid juist van Oostenrijk de meest wanhopige is van alle Europesche staten.
Is dit inderdaad het geval? Staat de kunstmatig zamengestelde Oostenrijksche monarchie werkelijk het meest wankel van alle Europesche gouvernementen? Zietdaar vragen, niet alleen voor den koopman van gewigt, wiens belangen aan den bloei van dat rijk zijn verbonden, maar ook voor dengene niet van belangrijkheid ontbloot, die onder geschiedkundige kennis ook de kennis van het tegenwoordige verstaat.
De oordeelvellingen, die men van verschillende zijden over Oostenrijk hoort vellen, zijn nog al uiteenloopende. De een heeft veel te roemen over het nieuwe leven, dat in dat oude ligchaam begint zigtbaar te worden; den ander is die staat niet anders dan een oude van dagen, wiens krachten zijn vergaan en wiens kapitaal opgeteerd is. In beide beschouwingen is iets waars: Oostenrijk is oud en was afgeleefd, maar het vergadert thans zijne krachten en streeft een nieuw tijdperk te gemoet. Die het tegenwoordige Oostenrijk wil kennen, moet het juist van deze zijde beschouwen, hij moet niet alleen oog hebben voor de teekenen van verval, maar ook voor de pogingen tot herstelling, die het tegenwoordig zonder tegenspraak aan wendt. Uit dit oogpunt beschouwd, is de aloude zetel van het Duitsche Keizerrijk eene belangrijke historie-studie. Dit was het wat mij aantrok in een opstel over dat land, door g.v. müller te Weenen geschreven, en in de Revue des deux Mondes geplaatst, waarvan ik mij veroorloof den hoofdinhoud hier mede te deelen.
Om zich een juist denkbeeld te vormen van de zamenstelling der Oostenrijksche monarchie, moet men tot vóór 1806 teruggaan. Vóór dien tijd was de betrekking van het huis van Oostenrijk tweeledig. Zijne vorsten waren in den regel (echter niet per se en regtens) Keizers van het Duitsche rijk, en alleen in die hoedanigheid waren zij in het bezit van verschillende landen, zooals Boheme, Moravië, Silezië, het aartshertogdom Oostenrijk, enz., die aan het Duitsche Rijk behoorden, en die zij niet als souvereine vorsten, maar alleen als vasallen van het Rijk en het Rijksgerigt bezaten. Maar

{==643==} {>>pagina-aanduiding<<}
behalve deze provinciën had het Oostenrijksche huis met geheel verschillende regten nog andere bezittingen, als het koninkrijk Hongarijë, Siebenbürgen en aangrenzende landen, benevens die gedeelten van Polen, die het door de deeling tegen het eind der vorige eeuw in bezit kreeg. Deze landen, na het uitsterven der inheemsche dynastiën, door de toenemende magt der Turken bedreigd, hadden zich genoodzaakt gezien, om hunne toevlugt te nemen tot den magtigen Duitschen vorst, die te gelijk de Rijkskroon droeg. Over deze landen had de Aartshertog van Oostenrijk dezelfde souvereine regten als de vroegere dynastiën. Het jaar 1806 echter bragt in dezen staat van zaken eene geheele verandering. Het Duitsche Rijk hield op te bestaan, en daarmede werd tevens de band verbroken, waarmede sommige bezittingen van het Oostenrijksche huis aan dat groote ligchaam verbonden waren. Dat huis kreeg dus ook in die provinciën dezelfde souvereine magt, die het altijd in zijne Hongaarsche en Poolsche bezittingen had gehad. Er werd een nieuw Keizerrijk opgerigt, welks vorst den titel van Keizer van Oostenrijk zou voeren. Maar niemand dacht er aan, om ook nieuwe instellingen, een nieuwen staatsregtelijken toestand, daarmede overeenkomende, te vestigen. De oude vormen bleven, terwijl de zaak in den grond geheel veranderd was.
Behalve de regerende dynastie zelve, werd er geen staatsligchaam, geene centrale magt, niets ingesteld, om de eenheid van dit nieuw geschapen rijk te vertegenwoordigen. Vroeger, toen de Oostenrijksche staten uit twee helften bestonden, waren natuurlijk ook het ministerie van binnenlandsche zaken, de administratie der finantiën, de regterlijke magt, enz. insgelijks in tweeën gesplitst. Dat alles bleef bestaan; alleen het leger werd gecentraliseerd, terwijl echter de militaire administratie en de regeling der krijgsdienst nog gescheiden bleven. De hof-étiquette was anders in Hongarijë dan in Oostenrijk, en tot op heden is er eigenlijk nog geen ceremoniëel voor de krooning van een Keizer van Oostenrijk. Zij werden afzonderlijk gekroond als koningen van Hongarijë, van Boheme, van Italië, als aartshertogen van Oostenrijk, enz. De beide voorgaande Keizers frans II en ferdinand waren te zeer aan den ouden sleur gehecht, om eenige doortastende hervorming in dezen staat van zaken te brengen, en zoo bleef alles hetzelfde; van

{==644==} {>>pagina-aanduiding<<}
1806 tot 1848 heeft men steeds, volgens de uitdrukking van den Graaf v. hartig, ‘niet geregeerd, maar slechts geadministreerd.’
De natuurlijke gevolgen van deze zorgelooze politiek bleven niet uit. De steun, dien de Oostenrijksch-Duitsche staten vroeger gevonden hadden in hunne naauwe verbinding met het Duitsche rijk en het aanzien dat deze naam gaf, verdwenen meer en meer, terwijl het gewigt der Hongaarsche provinciën meer en meer toenam. Deze laatsten hadden een constitutionnelen regeringsvorm, die de koninklijke magt nog naauwer beperkte dan dit b.v. met de Engelsche constitutie het geval is, en de Rijksdag trachtte zijne regten steeds nog meer uit te breiden. En tegelijkertijd dat het constitutionnalisme in dit gedeelte van het rijk zich ontwikkelde, moesten de andere, de voorheen Duitsche provinciën ondervinden, dat de magt van het gouvernement en het systeem van bureaucratie meer en meer toenam.
Op deze wijze kwamen de twee hoofdafdeelingen steeds scherper tegen elkander over te staan, een noodlottig kwaad, dat tot zelfs in de publieke administratie doordrong en het gouvernement in de noodzakelijkheid bragt om steeds te middelen en te schipperen, waardoor zijne kracht grootelijks verlamd werd. Het ergste was, dat diezelfde Hongaarsche landen, die hunne onafhankelijkheid en hun invloed steeds trachtten te vermeerderen, daarbij te arm waren, om het gouvernement in zijne geldelijke ongelegenheden behoorlijk te steunen, zoodat tot 1848 alle lasten bijna uitsluitend door de andere provinciën werden gedragen. Natuurlijk ontstond er in deze een toenemende geest van ontevredenheid en oppositie tegen het systeem van bureaucratie, dat sedert 1833 meer en meer in toepassing werd gebragt. Want ofschoon de oude constitutionnele vormen werden ontzien, werd de wezenlijke vrijheid dier provinciën meer en meer besnoeid; zelfs het regt van stemming over de belastingen, dat de provinciale vergaderingen vroeger onbetwist hadden uitgeoefend, wist het gouvernement hoe langer hoe meer te bekrimpen.
Het blijft voor den toekomstigen geschiedschrijver van Oostenrijk weggelegd, - en dit zal eene belangrijke taak zijn, - om mede te deelen, hoe langzamerhand de nationale geest in deze schoone streken ontwaakte; hij zal hebben aan te toonen, hoe die geest na de rampspoedige Napoleontische oorlogen zich

{==645==} {>>pagina-aanduiding<<}
meer en meer ontwikkelde, zonder ooit van den wettigen weg af te wijken, zonder ooit, gelijk dat elders plaats greep, tot zamenzweringen en revolutionnaire middelen zijne toevlugt te nemen. Er verhief zich langzamerhand in de verschillende provinciën, met die van Boheme en het eigenlijke Oostenrijk aan het hoofd, eene partij van gematigde hervormers, die met bewonderenswaardigen tact en prijselijk geduld, gedurende meer dan 15 jaren, met toenemend geluk hetzelfde doel najaagden: om zich langzamerhand een billijk aandeel aan de staatszaken te verzekeren. De grootste en bekwaamste mannen van het Keizerrijk namen deel aan dat geoorloofde en waardige streven, en werden door den middelstand en alle meer ontwikkelden hierin ondersteund. Het was de eigenlijke nationale partij, die onder anderen ook op eene nationale vertegenwoordiging van het Keizerrijk het oog gevestigd had. De Hongaarsche partij daarentegen strekt hare bedoelingen niet verder uit dan de grenzen van hare provincie; zij is dan ook betrekkelijk zwak en vindt weinig steun van buiten.
Diep en zeer diep is het te betreuren, dat de droevige gebeurtenissen van 1848 deze wettige en vreedzame beweging, die het staatsregt en de eenheid van Oostenrijk op een vasten grondslag trachtte op te bouwen, gewelddadig gestuit hebben. Het gouvernement viel zonder tegenstand door den eersten aanval der democratische partijen, die niet alleen den ouden staat van zaken omverwierpen, maar door hare gruwelijke overdrijvingen ook het werk, door de gematigde hervormers aangevangen, in een slecht daglicht stelden. Hongarijë verklaarde zich onafhankelijk van het Keizerrijk, en de Duitsche landen vielen in de handen van dolle democraten, die hunne utopiën trachtten te doen zegevieren. Men kent de gebeurtenissen, die hierop gevolgd zijn. De revolutie werd overwonnen, deels door de herlevende krachten van Oostenrijk en de medewerking der mannen van orde, die nadat het eerste oogenblik van schrik voorbij was, weder moed begonnen te vatten, - en deels door de Russische interventie. En, gelijk in dergelijke omstandigheden steeds gebeurt, een militair bestuur kwam in de plaats van den revolutionnairen chaos. Alle verstandigen hadden deze ontknooping voorzien, die trouwens ook weder niet anders kon en moest zijn, dan een staat van overgang, om tot een regelmatig bcstuur te geraken. Doch, hoe dan ook, de

{==646==} {>>pagina-aanduiding<<}
rust was weder hersteld, en nu was het de taak van het bestuur, om van de oppermagt, die het op het oogenblik had, een goed gebruik te maken, ten einde aan het geschokte rijk eenheid, kracht en bloei weder te geven.
Hoe heeft men die taak ten uitvoer gebragt? Zeer gebrekkig, het valt niet te ontkennen! Een tweeledige pligt rustte op het gouvernement: de sporen van 1848 uit te wisschen, en eene betere toekomst voor te bereiden; maar, zooals te vreezen was, dit laatste, hoewel het belangrijkste, werd meer op den achtergrond geschoven, en het scheen vooral het doel der ministers te zijn, om de staatsmachine zóó kunstig en hecht in te rigten, dat men vooreerst niet voor de barricaden binnen Weenen te vreezen zou hebben. Het ministerie schwarzenberg-stadion begon zijne taak met allen ijver en moed. De Constituërende Vergadering, vrucht der Revolutie, werd opgeheven, maar (in Maart 1849) eene constitutie in liberalen geest geproclameerd met gelijkheid aller burgers voor de wet, vrijheid van eeredienst en van drukpers, eene reorganisatie van het beleid der justitie, en eene Volksvertegenwoordiging om over de belastingen te stemmen en deel te hebben aan het werk der wetgeving. Deze constitutie is echter zelfs heden nog niet volkomen in werking getreden; wat het belangrijkste was, de volksvertegenwoordiging, is nog altijd in de pen gebleven. Intusschen vaardigde het ministerie eene gansche reeks van wetten uit, op het onderwijs, de drukpers, de gemeenten en vele anderen, die bij al het goede één hoofdgebrek hadden, dat zij steeds provisioneel bleven totdat de, altijd toekomstige, Vergadering der Kamers die zou hebben goedgekeurd. Tevens was men er vooral op uit, om de eenheid van den staat te bevestigen door eene wèl ingerigte administratie, die echter vooral op centraliseren van het bestuur en op bureaucratie gemunt was. Misschien zou het echter wel tot het bijeenroepen der volksvergadering gekomen zijn, zoo er niet een groot bezwaar ware geweest, waarmede het ministerie eigenlijk niet voor de vertegenwoordiging durfde optreden: de staat der finantiën. Van 1848 tot 51 was de staatsschuld met 450 millioen florijnen
(600 mill. Holl. guld.) toegenomen, ten gevolge van den binnenlandschen oorlog; terwijl de billetten der Weener Bank bijna de eenige munt waren (gelijk nog steeds het geval is), en 10, tot 30 (een korten tijd zelfs 60) pCt.

{==647==} {>>pagina-aanduiding<<}
onder de waarde circuleerden. Het dralen van het gouvernement maakte de zaken niet beter, totdat men eindelijk tot het middel de toevlugt nam, dat toen niet vreemd was in Europa, - een coup d'état. Den 31sten Dec. 1851 werd de constitutie van Maart 1849 weder ingetrokken, benevens alle organieke wetten, die daarmede zamenhingen, en het volk moest zich tevreden stellen met eenige onbepaalde beloften van ‘nieuwe instellingen, die men met de behoeften der natie overeenkomende bevinden zou.’ - Vorst schwarzenberg stierf ten gevolge der vermoeijenissen der laatste jaren, en Graaf stadion werd krankzinnig. In de hoofdzaak bragt dit echter weinig verandering in het streven van het ministerie, dat steeds de eenheid van het Rijk en de kracht van het gouvernement tracht te bevorderen door centralisatie van het bewind, eene groote legermagt en eene welgeordende policie.

Vóór wij echter verder gaan, moeten wij de aandacht vestigen op het hoofdbelang, waar alle andere van afhangen en geheel en al door geregeld worden. ‘Het essentiële is de geldquaestie’, is de leus van vele menschen: welnu! dezulken zullen zich in de Oostenrijksche politiek spoedig te huis gevoelen, want daar gaat die regel zeker ten volle door. De oplossing van alle vraagstukken hangt af van dat ééne, hoe de quaestie der financiën te regelen zij.
De budgets der laatste jaren geven eene voortdurende lijst van deficits, die vrij aanmerkelijk zijn:

in 1849 bedroeg het deficit	154,000,000 flor.
in 1850 bedroeg het deficit	68,310,470 flor.
in 1851 bedroeg het deficit	66,224,810 flor.
in 1852 bedroeg het deficit	72,080,823 flor.
in 1853 bedroeg het deficit	78,242,655 flor.
in 1854 bedroeg het deficit	167,811,943 flor.
in 1855 bedroeg het deficit	173,167,937 flor.
in 1856 bedroeg het deficit	154,128,866 flor.
	_____
Zamen een deficit in 8 jaren van	933,967,504 flor.


dat is in ronde som nagenoeg 1175 millioen Holl. gulden. Daarbij bedroeg de staatsschuld van Oostenrijk op het laatst van 1856 de som van 2200 millioen florijnen, behalve eene schuld aan de Weener Bank van 120 millioen flor., en eene afzonderlijke schuld, aangegaan ter afkooping van de afge-
{==648==} {>>pagina-aanduiding<<}
schafte heerlijke regten en tienden, van omtrent 500 millioen florijnen.
Oppervlakkig beschouwd schijnt deze toestand ten eenenmale wanhopig. En zeker is het, dat Oostenrijk een nieuwen schok als b.v. die van 1848 bezwaarlijk zou te boven komen. Maar mag het een geruimen tijd rust genieten, dan is er voorzeker mogelijkheid op eene betere regeling der financiën. Ware de toestand des lands en de beschaving des volks niet over het algemeen zoo verre ten achteren, dan zou Oostenrijk genoeg hulpbronnen bezitten, om de inkomsten aan de uitgaven evenredig te maken; hadde het niet, door zijne onnatuurlijk kunstmatige zamenstelling uit vreemdsoortige deelen, met zoo vele inwendige bezwaren te kampen, dan zouden de uitgaven aanmerkelijk verminderd kunnen worden; - hadde het den tijd, om, vooreerst op den weg der leeningen voortgaande, langzamerhand de rijke bronnen, die het in grondgebied en bevolking heeft, te openen en te exploiteren, dan was het vraagstuk eenvoudiger; maar geene van deze drie voorwaarden bestaan, en een van deze drie wegen moet het toch kiezen. En er moet zelfs spoedig raad geschaft worden, want het behoeft geen betoog, dat eindelijk de bankiers van Europa, hoe gretig ook in het geldschieten, onmagtig zouden worden om water voor dat Danaïdenvat aan te voeren. Men begrijpt dus hoe moeijelijk de positie van het Oostenrijksche gouvernement is, en hoe de geldquaestie alle andere beheerscht.
Welken weg ter verbetering in te slaan? Zietdaar dan ook de levensvraag van Oostenrijk, waarover wij meer in bijzonderheden treden moeten.
Om de inkomsten des rijks te vermeerderen blijft er voor Oostenrijk eigenlijk slechts één middel over, namelijk vermeerdering der belastingen. Wel bezit het belangrijke domeinen, die verkocht zouden kunnen worden; maar daaraan zijn groote zwarigheden verbonden, terwijl bovendien het grootste gedeelte er van aan de Weener Bank is afgestaan ter gedeeltelijke betaling der aangegane schuld.
Nu schijnt het bij den eersten aanblik een zeer eenvoudig middel, om de belastingen te vermeerderen in een land zoo uitgestrekt als Oostenrijk, dat met eene bevolking van ruim 39 millioen inwoners, dat is nog iets meer dan Frankrijk, nog naauwelijks meer dan een derde der belastingen heft, die

{==649==} {>>pagina-aanduiding<<}
in Frankrijk worden opgebragt. Maar men behoeft slechts te weten, hoezeer minstens twee derden der bevolking van Oostenrijk (*) in beschaving en materiële welvaart ten achteren zijn, om het bezwaar daarvan in te zien. Wat het in het vervolg worden kan, laten wij voor het oogenblik in het midden, maar voor het tegenwoordige is Oostenrijk arm aan kapitaal; zijne betrekkelijke bevolking is nog gering, en de middelen van gemeenschap, de industrie en de koophandel weinig ontwikkeld. Zulk een land nu reeds met belastingen te overladen, zou gelijk staan met de hen, die gouden eijeren legt, te slagten. Daarbij moet men niet vergeten, dat in de laatste 8 jaren de lasten reeds met 70 pCt. vermeerderd zijn, eene verhooging die zonder voorbeeld is in de geschiedenis. Het getal der belastingschuldigen, die in de onmogelijkheid zijn van te betalen, vermeerdert dan ook als bij den dag, zoodat de geregtelijke executies deswege in het geheel geene zeldzaam voorkomende gevallen meer zijn.
In het algemeen zijn alle voornaamste middelen van productie in Oostenrijk tegenwoordig in een tijd van overgang, die altijd moeijelijk is, om door te komen. De landbouw, althans voor zoo ver de grootere grondbezittingen betreft, is, door de afschaffing der heerendiensten, thans genoodzaakt zich van vrije arbeiders te bedienen; daartoe wordt een grooter roulerend kapitaal vereischt dan voorheen. En juist deze beiden, arbeiders en kapitaal, zijn bezwaarlijk te vinden in een land, waar de bevolking weinig talrijk en het kapitaal schaarsch zijn. Daar er bovendien maar één hypotheekbank bestaat, die nog van weinig beteekenis is, is er bijna geen gronderediet. De industrie lijdt onder dezelfde bezwaren, en is bovendien tijdelijk gedrukt door de daling der prijzen, daar men eerst sedert kort het systeem van beschermende regten heeft laten varen. Het oogenblik zou dus zeer slecht gekozen zijn, zoo men thans den landbouw of de industrie belangrijk wilde belasten; het zou de ondergang des lands zijn en bovendien toch nog ontoereikende wezen, om het verbazende deficit te dekken. Doch, wij herhalen het, al deze bezwaren kunnen met der tijd verminderen. De kiemen van toekomstigen bloei, die men nu

{==650==} {>>pagina-aanduiding<<}
reeds in Oostenrijk bespeuren kan, kunnen zich ontwikkelen. En dit is nu juist, vooral in den aanvang, het voornaamste streven van het tegenwoordige bewind geweest. Op alle mogelijke wijzen heeft men de materiële welvaart en ontwikkeling des volks trachten te bevorderen. Allerwege zijn en worden nog steeds nieuwe spoorwegen aangelegd, allerlei industriële maatschappijen, crediet-instellingen, enz. zijn opgerigt, en wanneer het zoo voortgaat, dan zal Oostenrijk binnen 10 of 20 jaren er geheel anders uitzien, en misschien in staat zijn om met gemak vrij wat grootere lasten dan tegenwoordig op te brengen. In zoo verre moet men aan den minister bruck den lof geven, dat hij deze ontwikkeling met kracht en met goeden uitslag heeft aangemoedigd. Maar men vertrouwt aan de andere zijde ook te veel op die aanmoedigingen, die, hoe noodig ook in zekere mate, toch eigenlijk niet veel anders dan kunstmiddelen zijn. Nationale welvaart is niet als door tooverslag in het leven te roepen; de geheele maatschappelijke en politieke toestand van een volk moet daartoe medewerken, en het is de vraag of de tegenwoordige regering daartoe niet wat al te autoeratisch is. Vrije instellingen en vertrouwen op de duurzaamheid van de bestaande orde van zaken zullen steeds de beste aanmoedigingen van handel en nijverheid wezen. Bovendien, en dit is het grootste bezwaar, al die pogingen kunnen eerst op den duur vruchten dragen van eenige beteekenis, en er is, gelijk wij zagen, behoefte aan een dadelijk werkend middel.
Zoo wordt men wel genoodzaakt, om tot het andere middel zijne toevlugt te nemen: vermindering der uitgaven, bezuiniging. In ons land heeft dat woord een minder aangenamen klank gekregen, omdat men het wel eens gezocht heeft in bekrimping van noodige uitgaven; maar wanneer men daarnaar streeft langs den goeden weg, dien der vereenvoudiging van het beheer, dan is dat middel èn in het algemeen, èn ook voor Oostenrijk ongetwijfeld heilzaam. Onlangs lazen wij in de nieuwsbladen, dat de Keizer, toen het Budget aan zijne goedkeuring onderworpen werd, bevolen had, dat de uitgaven aan de inkomsten geëvenredigd moesten gemaakt worden. Nu, het kon geen kwaad zoo iets onder de oogen van het publiek te brengen; maar zóó eenvoudig is de zaak toch niet, dat zij met een bloot keizerlijk bevel kan afgedaan worden.
De uitgaven van den Oostenrijkschen staat vervallen in 3

{==651==} {>>pagina-aanduiding<<}
hoofdafdeelingen: de staatsschuld, het leger, en de kosten der eigenlijk gezegde administratie. Op dezen eersten post kan men onmogelijk bezuinigen, zonder den eenigen grondslag van het nationale crediet omver te werpen. Op den tweeden schijnt dit wel mogelijk te zijh. De uitgaven voor de militaire dienst beloopen 124 millioen florijnen (d.i. 155 mill. gulden, dus ruim 14 maal meer dan in ons land), terwijl het cijfer daarvan in 1847 niet meer dan 61 mill. bedroeg. Gedeeltelijk is deze vermeerdering toe te schrijven aan de duurte van materiaal en levensbehoeften, gedeeltelijk aan de veranderde omstandigheden. Hongarijë b.v. onderhield vroeger de troepen die aldaar gestationneerd waren. Maar vooreerst heeft Oostenrijk meer dan eenige andere staat eene belangrijke legermagt noodig, om de verschillende nationaliteiten, waaruit het is zamengesteld, bij elkander te houden: Italië alleen heeft voortdurend een formeel leger noodig om het in bedwang te houden. Ten anderen is het verminderen van het effectief des legers een maatregel, waartoe een Europesche staat niet op zich zelf kan overgaan. Hoe noodig dit wezen zou, het kan alleen geschieden, als de hoofdmagten van Europa dit te gelijker tijd met gemeenschappelijk overleg doen; ook moet de staatkundige hemel daartoe van alle zijden helder en zonder eenig dreigend wolkje wezen. Men heeft geleerd, hoe weinig dit baat als het ontijdig gedaan wordt: in 1853 werd een aanzienlijk deel des legers afgedankt, maar weinige maanden later was men door den Oosterschen oorlog genoodzaakt, om het leger weder op den voet van oorlog te brengen, zoodat deze tijdelijke vermindering, in plaats van bezuiniging aan te brengen, de onkosten nog vermeerderd had.
Eindelijk blijft de derde categorie van staats-uitgaven over, die echter de belangrijkste is, daar zij 160 millioen florijnen bedraagt. Wij bedoelen de onkosten van de administratie, van het beleid der justitie en de openbare werken. Nog zijn in deze som een aantal provinciale uitgaven, die voor rekening van de verschillende deelen des rijks komen, en bij sommigen twee derden der directe belasting bedragen, niet begrepen. Eene zoo kostbare administratie, die alleen bijna de helft van het geheele budget, en meer dan twee derden der gewone inkomsten, wegneemt, is niet in evenredigheid met den slechten finantiëlen toestand des Rijks, en het schijnt voor de

{==652==} {>>pagina-aanduiding<<}
hand te liggen, dat hierin in de eerste plaats verandering gebragt moet worden. Doch al weder nieuwe bezwaren! Juist hier is het punt waarover de hoofdquaestiën loopen, die tegenwoordig de partijen in Oostenrijk verdeelen, - questiën die diep ingrijpen in de geheele inwendige politiek van het rijk.

Er zijn twee hoofdsystemen, volgens welke de administratie in elken beschaafden staat is ingerigt, dat van centralisatie en dat van zelfbestuur (self-government).
Het eerste bestaat hierin, dat het al wat tot het inwendige beheer, zelfs dat der provinciale aangelegenheden behoort, vereenigt en in handen brengt van beambten door het gouvernement bezoldigd, die volgens bepaalde en overal eensluidende instructiën te werk gaan. Dit systeem verdeelt de natie in twee geheel afgescheiden klassen, in administrateurs en geadministreerden, de laatste natuurlijk verreweg het meest in getal. Het staatsbestuur is dan gelijk aan eene groote machine, die volgens onveranderlijke wetten, onder het opzigt en de verantwoordelijkheid van de centrale magt werkt.
Het andere systeem gaat van het tegenovergestelde beginsel uit: volgens dit wordt de zorg der plaatselijke en gewestelijke belangen overgelaten aan de voornaamsten, die door fortuin en persoonlijke eigenschappen de noodige waarborgen opleveren. Het centrale bewind behoudt zich dan alleen het oppertoezigt voor, gelijk ook het regt van benoeming en afzetting. Volgens dit systeem worden in meerdere of mindere volkomenheid Engeland, Pruissen, de Nederlanden en vele andere kleinere staten bestuurd. - Het is hier de plaats niet, om het voor en tegen dezer verschillende systemen te bespreken. Veel hangt ook van de geschiedenis en den volksaard af, en men mag wel in het algemeen aannemen, dat de eerste vorm van bestuur, die van centralisatie, beter past aan den volksgeest der Franschen, het tweede systeem meer bij den Germaanschen stam op zijne plaats is. Maar dit is zeker, dat het zoogenaamde self-government de minst kostbare wijze van besturen is, terwijl het tevens veel minder verantwoordelijkheid op het gouvernement laadt. Bovendien heeft het nog een voordeel, dat het een aantal personen op eene nuttige en gepaste wijze bezig houdt, die de ambitie bevredigt en voor vele onvruchtbare en gevaarlijke politieke theoriën behoedt.

{==653==} {>>pagina-aanduiding<<}

En zie hier nu de groote fout van het tegenwoordige Oostenrijksche gouvernement, dat het gemeend heeft zijne kracht te moeten vinden in een omslagtig centraliserend bestuur. Nu wordt de quaestie van bezuiniging tevens een politiek vraagstuk, dat zeer moeijelijk en niet zonder een volledigen ommekeer van zaken tot eene bevredigende oplossing te brengen is. Vroeger was er bijna geen land waar het systeem van zelfbestuur in ruimeren zin werd toegepast, dan juist Oostenrijk met zijne Hongaarsche en andere provinciën, wier privilegiën en nationale instellingen bijna geheel buiten de contrôle van het gouvernement waren gesteld. Maar sedert 1849 heeft men zich als hals over kop in het tegenovergestelde systeem geworpen, en dat toegepast met eene strengheid, zooals zelfs het Fransche gouvernement niet heeft durven doen. Het kon niet anders of eene verandering, zoo geheel strijdig met alle gebruiken en traditiën waaraan de volksaard gehecht was, moest het gouvernement zeer impopulair maken. En hier komen nog andere bezwaren bij, die aan Oostenrijk in het bijzonder eigen zijn. In dit land van feodale en heerlijke regten bij uitnemendheid, bestaat meer dan elders eene magtige klasse van groote grondbezitters en adellijke geslachten, die twee derden van het grondgebied in bezit hebben. Het nieuwe systeem houdt al die grooten en edelen van de plaatselijke administratie verwijderd, die nu in handen komt van ondergeschikte beambten, meestal karig bezoldigd, en die derhalve weinig invloed hebben, te meer daar zij telkens van standplaats verwisselen en voor een groot deel weinig ondervinding hebben. Daarbij komt het groote verschil tusschen de afzonderlijke volkstammen, waaruit het rijk bestaat, dat het nog zoo veel bezwaarlijker maakt, om die allen door dezelfde klasse van geëmploijeerden te besturen. Het is dus niet wel denkbaar, dat zulk eene administratie aan het gouvernement kracht en aanzien geeft. Zelfs kan men niet
hopen bij die beambten grooten steun te zullen vinden in tijden van onrust: de ondervinding heeft overal het tegendeel geleerd. Evenzeer is het eene dwaling, als men hoopt door zulk eene kunstmatige centralisatie den band tusschen de verschillende nationaliteiten naauwer toe te halen. Hoe wenschelijk dit ook wezen zou, dat zal men niet verkrijgen door zulke gewelddadige en tevens oppervlakkige middelen, die meer geschikt zijn om

{==654==} {>>pagina-aanduiding<<}
tegenstand uit te lokken en de hartstogten op te wekken.
En beschouwen wij de zaak alleen uit het financiële oogpunt, dan springen de bezwaren van het tegenwoordige systeem nog meer in het oog. In 1847 beliepen de gezamenlijke onkosten der administratie niet meer dan 62 millioen florijnen, terwijl zij negen jaren later tot 160 mill. florijnen, dat is dus bijna het driedubbele, gestegen zijn. Bovendien leert ons het voorbeeld van alle landen, naar dit systeem bestuurd, dat die uitgaven steeds vermeerderende zijn, gelijk zij dan ook werkelijk, sedert de invoering in 1850 tot heden, zijn toegenomen, gedeeltelijk ten gevolge der hoogere prijzen van alle levensbehoeften, die hoogere tractementen noodzakelijk maakten, gedeeltelijk en wel het meest, omdat deze wijze van beheer uit haren aard de strekking heeft om de bezigheden te vermeerderen en de zaken omslagtiger te maken. Hoe veel beter hadde men gedaan, wanneer men de wijze van administratie, die tot 1850 in Oostenrijk bestaan heeft, in wezen had gelaten, en, partij trekkende van de vele goede elementen die zij bevatte, die alleen naar de behoeften des tijds had gewijzigd. Want het doel, dat men meende te bereiken, vermeerdering van de kracht van het gouvernement en bevordering der eenheid van het rijk, wordt er veeleer door tegengewerkt, de bezwaren der inwendige politiek van Oostenrijk worden er door verdubbeld, en de financiële nood des rijks is grootelijks daaraan te wijten.
Doch hier is juist het slagveld, waarop de staatkundige partijen in Oostenrijk met elkander in botsing komen. De aanhangers van het tegenwoordige ministerie zien alleen heil in die centraliserende administratie, terwijl alle partijen der oppositie tot wachtwoord hebben de eisch van zelfbestuur der gemeenten en provinciën, en de emancipatie van het bureaucratische stelsel. Gelukkig voor Oostenrijk blijft die strijd tot nog toe zich voornamelijk hierbij bepalen, en loopt niet over wat men de levensvragen van den staat noemen kan, het monarchale beginsel en de staatkundige eenheid. Alle verstandigen zijn bereid in deze punten ééne lijn met het gouvernement te trekken. Doch men moet niet vergeten, dat ook de uiterste, radicale partijen vrij talrijk vertegenwoordigd zijn, al schijnen zij thans te sluimeren onder den druk der militairen en beambten. Bovendien is er altijd nog het ongelukkige, maar ook gevaarlijke Italië, dat niets liever zou zien, dan dat de

{==655==} {>>pagina-aanduiding<<}
vonken van tweedragt het geheele staatsgebouw van Oostenrijk in vlammen mogten zetten, opdat het misschien zijne eigene nationaliteit uit den brand redden mogt.
Het is van veel belang voor de juiste waardering van Oostenrijks toestand, om de bedoelingen der oppositiepartijen iets nader te leeren kennen. Behalve de Italiaansche partij is er geene van eenig gewigt, die het op de uiteenspatting des rijks gemunt heeft. Ook kunnen wij er bijvoegen, dat er evenmin eene absolutistische partij bestaat. Wel zijn er ook in Oostenrijk, gelijk elders, bekrompen gemoederen geweest, die, verschrikt door de demagogen van 1848, gemeend hebben steun te vinden in een krachtig en absoluut bewind; maar het gouvernement zelf heeft nooit de houding aangenomen alsof het de onbeperkte magt, die het thans uitoefent, voor goed aan het land wil opdringen, en het draagt steeds zorg den tegenwoordigen stand van zaken als voorloopig voor te stellen. Er is eene partij, die de ultra-conservative genoemd wordt, en wier streven het is, om den ouden staat van zaken weder te herstellen, zelfs met al zijne gebreken en nadeelen. Deze werkt niet alleen om de administrative centralisatie omver te werpen, maar om ook te gelijk de eenheid des rijks, zooals die nu bestaat, te verbreken, in dier voege, dat Oostenrijk een bondstaat worde onder ééne dynastie vereenigd. Deze partij is vooral talrijk in Hongarijë, waar het exclusivisme van vóór 1848 nog steeds diepe wortelen heeft geschoten. Hier wil men de vroegere onafhankelijkheid weder invoeren, en weder eene afzonderlijke constitutie en geheel afgescheiden administratie hebben. Hoewel deze partij het monarchische beginsel steeds op den voorgrond stelt, zou de zegepraal van hare denkbeelden toch verderfelijk zijn voor Oostenrijk; want het is natuurlijk dat men dan aan de Oostenrijksch-Duitsche provinciën insgelijks eene afzonderlijke constitutie zou moeten toestaan. Dan zouden deze twee groote afdeelingen, waaruit het rijk bestaat, spoedig even vreemd aan elkander worden als dit b.v. met Zweden en Noorwegen het geval is, en Oostenrijk, door die voortdurende verdeeldheid
verzwakt, zou weldra van zijn rang als eerste mogendheid afstand moeten doen.
Maar naast deze partij bestaat er eene andere, die veel talrijker en magtiger is, ofschoon misschien minder goed georganiseerd en minder ijverig werkzaam. Deze is tegen het systeem

{==656==} {>>pagina-aanduiding<<}
van centralisatie gekant, maar tracht daarentegen de eenheid des rijks met alle mogelijke krachten in stand te houden. Zij wil het systeem van zelfbestuur op verstandige wijze toegepast zien, zoodat de gemeenten en afzonderlijke provinciën onafhankelijk zijn in de regeling van alle plaatselijke belangen. De contrôle over deze plaatselijke besturen wil zij dat uitgeoefend worde door eene nationale vertegenwoordiging in de hoofdstad des rijks, al had deze ook maar eene adviserende stem. Op deze wijze zou de eenheid van het rijk inderdaad worden bevorderd, daar er dan meer en meer eendragt en eene welwillende betrekking tusschen de verschillende afdeelingen des rijks komen zou, terwijl tevens het volk genoegzamen waarborg hebben zou voor het doelmatige bestuur van de financiën, en de herstelling van het nationale crediet. Zulk een systeem zou juist de vervulling zijn van hetgeen door het Keizerlijk Manifest van 31 Dec. 1851 was beloofd.
Men ziet, het zijn in geenen deele demagogen, die zoo spreken, het zijn niet eens wat men elders liberalen noemt; zij willen den band met het verledene, door het ministerie gewelddadig verbroken, weder herstellen en eene vrije en krachtige organisatie op den grondslag der vroegere historiële instellingen optrekken. Het zijn de liberalen in den goeden zin, de mannen van den vooruitgang, van burgerlijke en politieke vrijheid, die zeer goed met een monarchisch bestuur te vereenigen zijn. - Tot deze partij behooren in de Duitsche provinciën de aanhangers der bezadigde oppositie van vóór 1848, waarvan reeds gesproken is, en in Hongarijë een groot deel van den adel. Rondom dezen scharen zich de welgestelde en beschaafde standen der maatschappij, die echter wegens hun groot aantal meer als een naauw toeziend publiek te beschouwen zijn, dan als eene georganiseerde en werkzame partij. Zoo wij ons niet bedriegen, dan is het deze partij, aan wie de toekomst van Oostenrijk toebehoort. De geldelijke ongelegenheid van het tegenwoordige bewind zal reeds van zelve hare denkbeelden doen zegepralen, tenzij het rijk veroordeeld zij, om nieuwe revoluties en omkeeringen van zaken, nog noodlottiger dan de vroegere, te moeten ondergaan. Ondanks de ongetwijfeld groote bekwaamheden, die in het Ministerie vereenigd zijn, ziet het van dag tot dag zijne aanhangers verminderen, en de hoogere klassen trekken er zich meer en meer van terug, -
{==657==} {>>pagina-aanduiding<<}
iets, dat altijd een verontrustend teeken is, maar vooral in een land zoo aristocratisch als Oostenrijk.
Het is in onzen tijd niet mogelijk, om in een beschaafd Europeesch land op den duur aan het bewind te blijven, zonder den steun en de zedelijke zamenwerking van de bevolking. Al is men ook geen onvoorwaardelijk aanbidder van het systeem van representativen regeringsvorm, en al stemt men ook toe, dat niet alle volkeren naar denzelfden vorm geregeerd moeten worden, dan is het toch duidelijk, dat de beschaafde en welgestelde klassen niet geheel en al van het staatsbestuur kunnen uitgesloten worden. Te vergeefs zal men trachten goede en praktische wetten te maken, en de speciale belangen der verschillende klassen te regelen, zoo niet vooraf het gevoelen der belanghebbenden zelf gevraagd is. Men kan van een land geene buitengewone opofferingen vragen, geen beroep op het patriotisme doen, zonder ook bewijzen van vertrouwen te geven. In onze eeuw is elk gouvernement, dat zonder den steun der bevolking wil regeren, niet alleen impopulair, maar antipopulair, en moet noodzakelijk door dwang regeren; en, alle andere bezwaren daargelaten, dat is de kostbaarste wijze van regeren.
Het gouvernement schijnt hiervan ook overtuigd te zijn, daar het in Dec. 1851 de belofte van nieuwe staatsinstellingen in meer vrijen geest, openlijk heeft afgelegd. Bovendien draagt het zorg die belofte niet te doen vergeten, door van tijd tot tijd in de officiële organen de formele verzekering te geven, dat het zich nog steeds daarmede bezig houdt. Maar het volk schijnt al meer en meer het vertrouwen op die beloften verloren te hebben, want reeds zijn er 9 jaren tusschen het afleggen en het vervullen daarvan verloopen. Ondertusschen blijft alles in een voorloopigen staat, die allernadeeligst op alle zaken werkt. Want niet alleen de politieke constitutie van Oostenrijk was veranderd, maar in 1851 zijn te gelijk de constituties der provinciën afgeschaft, en er is nog niets voor in plaats gekomen; de regterlijke organisatie en vele andere organieke wetten van het hoogste gewigt, de gemeentewet, die op de vrijheid van eeredienst en van het onderwijs, zijn allen afgeschaft en door provisoire wetten vervangen. Het is duidelijk, dat om de gemoederen gerust te stellen, om het vertrouwen op de duurzaamheid van den stand der zaken weder te doen ontstaan,

{==658==} {>>pagina-aanduiding<<}
het van de hoogste noodzakelijkheid wezen zou, om eindelijk uit dien provisoiren toestand te geraken.
In deze botsing van partijen en opiniën, die van Oostenrijk - voorheen het rustigste - thans een der meest woelige landen van Europa maken, is het zeer belangrijk na te gaan, welke de houding van den adel is. De grondbezittingen zijn in Oostenrijk voor nagenoeg twee derden in handen van den adel, evenzoo bijna alle groote industriële ondernemingen. Men begrijpt ligt, dat de aristocratie daardoor zeer grooten invloed heeft, zoodat dan ook al wat adellijk is, niet alleen op het platteland, maar zelfs in de steden en in Weenen, in het grootste aanzien staat. De reiziger merkt overal in Duitschland, ondanks alle liberalisme en revolutionisme, een grooten eerbied op voor die ontelbare Fürsten, Grafen, en adellijke Heeren van allerlei rang en rijkdom; maar nergens is dit meer in het oog vallend dan in Oostenrijk. Toen in 1855 en 56 de speculatiekoorts, die toen in Europa heerschte, ook Oostenrijk aantastte, was het voor eene onderneming van eenig belang een onmisbaar vereischte, dat aristocratische namen zich aan het hoofd er van stelden. Sommige groote financiers van het buitenland, die dergelijke ondernemingen alleen op de vereeniging van kapitalen meenden te kunnen bouwen, moesten hunne plannen zien mislukken. Aan het hoofd van alle Creditanstalten, Eisenbahngesellschaften, enz. moesten de beroemdste namen van den adel gelezen worden. Behalve Engeland is er geen land in Europa waar de adel niet alleen zoo rijk en magtig, maar ook zoo populair is als in Oostenrijk. Wanneer een wetgever hiervan een verstandig gebruik maakte, dan konde hij hierin de elementen vinden voor een welingerigten monarchischen staat, waarin constitutionnele vrijheden met genoegzame waarborgen van orde vereenigd waren. Zoo er een land in Europa bestaat, waar de instellingen van Engeland met goeden uitslag zouden kunnen nagevolgd worden, dan is het zeker Oostenrijk.
Terwijl echter de Hongaarsche adel steeds eene politieke magt gebleven is, aan het hoofd der verschillende constitutionnele partijen moedig strijdende voor zijne regten en meeningen, heeft de Oostenrijksche aristocratie sedert meer dan eene halve eeuw bijna geheel afstand gedaan van zijne staatkundige beteekenis. Vergetende dat ‘noblesse oblige’, had zij

{==659==} {>>pagina-aanduiding<<}
zich meer en meer van de staatszaken teruggetrokken en was tot bijna volslagen werkeloosheid en onverschilligheid vervallen. Het gouvernement was hier zeer mede tevreden, en trachtte door allerlei uitwendige onderscheidingen en persoonlijke gunsten haar aangaande hare werkelijke nietswaardigheid te verblinden. Behalve de, trouwens geringe, partij die eenigen tijd vóór de revolutie, in de provinciale vergaderingen de zaak der hervormingen voorstond, duurde deze staat van zaken tot 1848. Langzamerhand verdeelde de aristocratie zich eigenlijk in twee categoriën, waarvan de eene in de hoofdstad een parasitenleven leidde in allerlei kuiperijen om een kamerheerspostje, terwijl de andere, zich vergenoegende met de rust des landlevens en de genoegens der jagt, den kring van haar maatschappelijk en verstandelijk leven meer en meer vernaauwde.
Sedert 1851 echter, toen alle vroegere constitutionnele vormen, waarin aan den adel altijd nog eene eereplaats in het politieke leven gelaten werd, werden afgeschaft, begint de aristocratie in te zien dat al haar invloed en hare waardigheid gevaar loopen. Zij begint te begrijpen, dat het bureaucratische systeem haar langzamerhand alle beteekenis en gewigt zal doen verliezen. Nog is het zoo ver niet gekomen, dat zij geheel het leven van werkeloosheid vaarwel zegt en met kracht in het strijdperk treedt; maar het is als bereidde zij zich daarop voor. Dan is er hoop voor Oostenrijk, dat het op den goeden weg der hervormingen komen zal, die hierin bestaat, dat, met eerbiediging van het monarchale beginsel, in de administratie die hervormingen worden gebragt, die voor eene goede verstandhouding tusschen het volk en het gouvernement, en voor een verstandig beheer der financiën noodzakelijk zijn.
Uit dit oogpunt beschouwd is de toestand van Oostenrijk dus op het oogenblik niet gunstig, zelfs onrustbarend te noemen, maar nog niet wanhopig. In zijne bevolking (altijd Italië uitgezonderd) heeft het de elementen voorhanden, om een welgeorganiseerden staat te vormen, en in zijn bodem bezit het overvloed van hulpmiddelen voor stoffelijke welvaart. Het komt er maar op aan, om verlost te worden van den duivel der bureaucratie, die als een looden dekbed op de bevolking drukt, en aanleiding geeft tot dagelijksche plagerijen van be-
{==660==} {>>pagina-aanduiding<<}
ambten en jaarlijksche deficits in de schatkist, die den toestand op den duur onhoudbaar maken. Maar het komt er nog meer op aan op welke wijze men daarvan verlost zal worden, want wordt de ontevredenheid te lang bedwongen en verkropt, dan is er gevaar, dat zij, eenmaal de banden verbrekende, ook weder tot verderfelijke uitersten overslaan zal.
En juist daarom, omdat die wijze hoe zoo in het onzekere ligt, is het ook zeer twijfelachtig, of Europa op den duur wel groot genoegen hebben zal van de schatten, die het voor Oostenrijksche effecten in ruiling heeft gegeven. - Doch het geldt in de moraal en het geldt evenzeer in de politieke wereld: ‘het is zaliger te geven dan te ontvangen.’

Iets over Homerus en diens zangen.

Vrij naar het Fransch van Adolphe Pictet. 1ste gedeelte.

Onder al de namen van beroemde mannen wier daden, deugden en werken in de herinnering der menschen voortleven, en hen omhullen met een stralenkrans van eer, van lof en glorie, flonkert niet één met meer majesteit, dan die van den ouden, eerwaardigen homerus. Deze indrukwekkende verschijning vertoont zich als eene ster van de eerste grootte aan den hemel van het jeugdige Griekenland; zij vervult met haar liefelijk licht de geheele oudheid, en bezit iets achtbaars, iets bovenmenschelijks, dat eerbied inboezemt en bewondering afdwingt. Voor de Ouden, voor de Grieken in 't bijzonder, was homerus meer nog dan een rijk begaafd dichter; voor hen was hij de vader der poëzij, de hoog beroemde vertegenwoordiger van het dichtgenie der Helleensche stammen, de getrouwe tolk van hunne voorvaderlijke volksoverleveringen, de bezielde zanger der vroegere heldenbedrijven, de leven wekkende bron van al wat waarlijk schoon, goed en edel mogt heeten. Zijne onsterfelijke zangen, door staatsmannen verzameld en geordend, door de Rhapsoden in 't openbaar voorgedragen, door wijsgeeren en dichters overwogen en beoefend, door een lange reeks van taalgeleerden en onderzoekers der oudheid ontleed en beoordeeld, zijne onsterfelijke zangen hebben in alle rigtingen

{==661==} {>>pagina-aanduiding<<}
een verbazenden invloed uitgeoefend op de ontwikkeling der geestbeschaving in Griekenland. En nog steeds, na acht-en-twintig eeuwen, blijft homerus de onnavolgbare dichter, de altijd ware natuurschilder, de immer rijkelijk vloeijende bron van het schoone en verhevene in de poëzij. Met welk een genot neemt men niet telkens die Homerische zangen, welke zoo verheven zijn in hunne natuurlijke eenvoudigheid, weder in handen, vooral, nu de dichtkunst meermalen, helaas! verdoolt, en van het echte spoor dwaalt door een vermoeijend en afmattend najagen van wat hoogdravend, gezwollen, onwaar, schijnschoon of zelfs wanstaltig is. Wanneer men aan dezen verpesten dampkring is ontsnapt, en tot den ouden homerus terugkeert, ademt men weder ruimer, en het is alsof men de vunsige dampen onzer besmette steden tegen de zuivere lucht der hooge Alpen verwisselt. Uit volle borst stemt men het μῆνιν ἄειδε θεὰ aan, dat als door een tooverslag den indruk van zoo vele gedrogtelijke voortbrengselen van den tegenwoordigen tijd uitwischt en wegneemt.
De bewondering, welke men ten allen tijde voor de Homerische zangen koesterde, werd ook natuurlijkerwijze het deel van hem, dien men als den dichter er van beschouwde. Van daar de eerbiedige hulde door de geheele oudheid aan den persoon van homerus betoond; van daar die zonderlinge overleveringen omtrent zijne geboorte, en de twist van zeven steden, die elk voor zich aanspraak maakten op de eer hem binnen hare muren te hebben zien geboren worden. Dit vraagstuk heeft voor ons niet meer diezelfde belangrijkheid; maar alle bijzonderheden, welke betrekking hebben op het leven van homerus, zijn nog steeds van groot gewigt. Wij zoeken gretig naar al wat aan de herinnering van geniën verbonden is, in de hoop van daarin de verklaring te vinden van hunne onsterfelijke gewrochten. Doch ten aanzien van homerus zijn de ongenoegzame, duistere, tegenstrijdige gegevens ver van aan ons billijk verlangen ook slechts eenigermate te kunnen voldoen; en toch heeft de dichterlijke persoon van den oude, die met de lier in de hand Griekenland al zingende doorreisde, in onze verbeelding de waarde eener historische werkelijkheid verkregen; en de zuivere, onvermengde genietingen, welke de lezing van homerus aanbiedt, doen dien bezielden dichter evenzeer beminnen als eerbiedigen.

{==662==} {>>pagina-aanduiding<<}

Tot op het einde der vorige eeuw was er geen ernstige twijfel geopperd omtrent de aangenomen meening, dat homerus de eenige dichter was der zangen welke zijn naam dragen. Alle kunstregters van vroegeren en lateren tijd, van aristoteles tot aan lamotte houdard, prijzen of gispen homerus als den Dichter, die zijn onderwerp overdacht, ontworpen en geheel uitgewerkt heeft. Men zal zich kunnen voorstellen hoe groot de verbazing, bij sommigen de ontsteltenis, bij anderen de verontwaardiging was, toen de beroemde wolf zijne Prolegomena uitgaf, waarin het bestaan van homerus als twijfelachtig werd voorgesteld, en het verzamelen, rangschikken en verbinden van de onderdeelen der Ilias en der Odyssea werd toegeschreven aan de bemoeijingen van pisistratus, die de verspreide, en slechts in den mond der Rhapsoden voortlevende volkszangen over den Trojaanschen oorlog tot een zamenhangend geheel had vereenigd. Dit lokte al aanstonds de levendigste tegenspraak der geleerden uit, die daarin slechts eene stoute, onhoudbare en wonderspreukige stelling meenden te zien. Doch wolf, de geleerdste philoloog van zijn tijd, had zijne stelling op hechte en stevige grondslagen gevestigd; het was geene gemakkelijke taak die aan het wankelen te brengen. Daaruit is een wetenschappelijke strijd ontstaan, welke sinds ruim eene halve eeuw geleverd werd tusschen de beroemdste vertegen woordigers der geleerdheid; en op dit oogenblik mag men zeggen, dat het gevoelen van wolf, door de vorderingen der vergelijkende taalkunde, in meer dan een opzigt bevestigd werd, en in het algemeen in Duitschland de overhand behouden heeft, ofschoon het eenigzins gewijzigd is geworden, in zoo ver het misschien te bepaald, te beslissend sprak. In Frankrijk heeft dugas montbel,
bewerker eener bevallige vertaling van homerus, en benjamin constant in zijne Geschiedenis der Godsdiensten, zich geheel aan wolf's zijde geschaard. De geleerde en scherpzinnige fauriel kon er zich grootendeels mede vereenigen; doch sainte-croix poogde deze letterkundige ketterij van wolf (zoo noemde hij diens stelling) te wederleggen; en boissonnade, hoezeer regt latende wedervaren aan de diepe geleerdheid der Prolegomena, verklaarde dat zij verre waren van hem te overtuigen. Na de Prolegomena gelezen te hebben mompelde boissonnade bij zich zelven de woorden van den grijsaard uit het oude blijspel: Gij zult mij niet overtuigen, al overtuigdet

{==663==} {>>pagina-aanduiding<<}
gij mij ook. Montbel merkt hierbij aan, dat het zijns inziens niet wel mogelijk is op geestrijker en tevens duidelijker wijze te doen blijken, dat men niet gezind is in eene stelling toe te stemmen, van welker onomstootelijkheid men echter overtuigd is. In Engeland en de Nederlanden werd wolf's gevoelen algemeen verworpen. Daar echter alleen de geleerden zich met dit vraagstuk bezig hielden, blijft het letterkundig publiek aan homerus als aan den eenigen ontwerper en bewerker der Ilias en der Odyssea hechten, en zal dit waarschijnlijk nog geruimen tijd doen, omdat de overtuiging van het tegendeel het gevolg moet zijn van beslissende betoogkracht eener menigte van bewijzen, wier gewigt en meerdere of mindere wederlegbaarheid even moeijelijk te schatten zijn, als de arbeid om ze bijeen te brengen en te ordenen groot en veelomvattend was.
Het scheen ons niet ongepast de gewigtigste uitkomsten van dien langdurigen strijd ook voor niet-geleerden meer toegankelijk te maken, en daarom zullen wij die punten van het geding, welke van algemeen belang, en voor het beschaafde publiek verstaanbaar zijn, kort zamenvatten, terwijl wij ze zoo veel mogelijk van alle overbodige geleerdheid zullen ontdoen.
Laat ons vooreerst ontvouwen waarin het geschil eigenlijk bestaat, ten einde wij de zaak in de hartader kunnen aangrijpen; want er zijn er velen, die zich eene onjuiste voorstelling van het vraagstuk maken. Vooraf moeten wij doen opmerken, dat de Homerische poëzij zelve geheel daarbuiten blijft. Niemand bewonderde meer dan wolf die onnavolgbare voortbrengselen van het Grieksche genie; en in die bewondering wordt door alle geleerden van Duitschland gedeeld, met inniger overtuiging misschien, dan overal elders. Terwijl Frankrijk een perault, en zelfs Griekenland een zoïlus heeft gehad, is mij in Duitschland niemand bekend, die homerus heeft gesmaad of diens roem heeft pogen te bezoedelen. Veeleer zijn zij, die de gevoelens van wolf hebben omhelsd en nog verder uitgewerkt, zoowel geleerden en letterkundigen, als dichters, van oordeel, en wij meenen met regt, dat eene waarlijk nationale poëzij eene grooter innerlijke waarde heeft, en het volk, dat daarop bogen kan, meer vereert en verheft, dan elk gewrocht van eenig individuëel genie. Volgens hen is het dus eene verheffing van de Homerische poëzij, in plaats van eene geringschatting daarvan, wanneer men die beschouwt als een

{==664==} {>>pagina-aanduiding<<}
gewrocht van het gezamenlijk Grieksche genie, en niet als het voortbrengsel van een enkel persoon, met buitengemeene gaven begunstigd.
Wij moeten hierbij voegen, dat het eenmaal werkelijk bestaan van den dichter homerus eigenlijk niet betwist wordt, en zelfs volgens het systeem van wolf kan worden toegegeven. De eenige kwestie is, welk deel homerus heeft gehad in de voortbrenging van de Ilias en de Odyssea, zoo als wij die zangen nu kennen, en of homerus ze heeft kunnen dichten, naar een door hem ontworpen plan, uit eigene opwelling, en tot hunne ontboezeming als door hooger vuur gedreven; in een woord, of de Ilias en de Odyssea zijn ontstaan op dezelfde wijs als de Aeneïs van virgilius, of het Bevrijde Jerusalem van tasso. Dat homerus krachtig daaraan hebbe medegearbeid, is niet alleen zeer mogelijk, maar zelfs hoogst waarschijnlijk; men zou anders de beroemdheid van zijn naam, welke de geheele oudheid vervulde, moeijelijk kunnen verklaren; de vraag is slechts: hoedanig en hoe groot de medewerking van homerus geweest is.
Het punt in geschil kan in de volgende bewoordingen worden vervat:
Zij, die homerus beschouwen en eerbiedigen als den eenigen dichter dier genoemde meesterstukken, zien in hem een Bard, begaafd met een echt, verheven, uitstekend poëtisch genie. Zij meenen, dat, met die innerlijke kenmerken van eenheid en van rijp overdachte zamenstelling, waardoor beide aan homerus toegeschreven gedichten uitmunten, onder elke andere vooronderstelling de oorsprong, het ontstaan, zoowel der Ilias als der Odyssea, geheel onverklaarbaar wezen zou.
Zij, daarentegen, die het gevoelen van wolf hebben omhelsd, zijn van oordeel, dat, naar alle historische gegevens, de Ilias en de Odyssea niet kunnen zijn het werk van een éénigen dichter; dat de hoofdinhoud, de voornaamste bestanddeelen er van, sedert lange jaren waren bewerkt door de talrijke stemvoerders der oude Heroïsche poëzij; en dat hare zamenvoeging en verbinding misschien door homerus is begonnen, doch voltooid werd door de gezamenlijke krachtsinspanning van geheel Griekenland, gedurende den loop van vele eeuwen.
Hieruit blijkt, dat voor genen het vraagstuk eene kwestie

{==665==} {>>pagina-aanduiding<<}
van smaak, van gevoel, van aesthetische waardering is, terwijl deze het uitsluitend op historischen grond willen overbrengen. Er dient dus beslist te worden of feiten zullen moeten zwichten voor kunstgevoel en smaak, of wel op deze de overhand zullen behouden. Men bemerkt echter, dat beide stelsels niet onvereenigbaar zijn, en dat men door eenige wederkeerige toegevendheid tot overeenstemming zou kunnen geraken. En deze oplossing van het vraagstuk schijnt ons de meest aannemelijke, meest natuurlijke, meest ware.
Wij zullen al wat de Ouden ons omtrent de levensbijzonderheden van homerus hebben medegedeeld geheel ter zijde stellen; want men kan daarin niet dan fabelen ontwaren. De geschiedenis van een dichter, dien men op vele plaatsen in Griekenland het eerste levenslicht doet aanschouwen, van wien zeven steden elkander de eer betwisten de geboorteplaats te zijn; dien men, hoewel blind, de geheele toen bekende wereld laat doorreizen; zulk eene geschiedenis kan weinig vertrouwen inboezemen, geene aanspraak op geloofwaardigheid maken. Maar wanneer men homerus van apollo doet afstammen, wanneer een halve God als zijn vader genoemd wordt, zijne moeder eene Nymph is, wier verschillende namen het Oordeel, het Nadenken, de Wijsheid, enz. beteekenen, dan vervalt men geheel en al in het wonderbare en zinnebeeldige. Deze redenen zijn echter niet voldoende om het bestaan van homerus te ontkennen; maar toch zij geregtigen ons daaraan alle historische zekerheid te ontzeggen. En welke zijn dan de bronnen dier onzamenhangende fabelen? Twee of drie onechte, ten minste onzekere levensbeschrijvingen, van betrekkelijk laten oorsprong, benevens eene menigte van verdachte mededeelingen in de Scholiën der oude taalverklaarders. Niemand zal daarin eenige getuigenis van waarde omtrent homerus zoeken, en slechts de algemeenheid van het geloof aan het werkelijk bestaan van den dichter homerus, een geloof waarin reeds door herodotus gedeeld werd, geeft aan die meening eene groote waarschijnlijkheid. In dezen staat van zaken dient men zich uitsluitend te bepalen bij een gezet en naauwkeurig onderzoek der Homerische gedichten en hunner geschiedenis.
Velen verkeeren nog in de meening dat wij de Ilias en de Odyssea bezitten ongeveer in den vorm, welken homerus daaraan gaf. Dit is eene grove dwaling, zoo als gemakkelijk te

{==666==} {>>pagina-aanduiding<<}
bewijzen is. De eerste gedrukte uitgaaf, die van demetrius chalcondylas, van het jaar 1488, heeft een manuscript van de vijfde eeuw tot grondslag. De onbekende afschrijver van dit manuscript heeft de lezing gevolgd welke door aristarchus was voorgeslagen, die toen algemeen was aangenomen, en die reeds van zes eeuwen vroeger dagteekende; slechts op enkele plaatsen wijkt chalcondylas van die lezing af. Aristarchus zelf, wiens naam gelijkluidend is geworden met dien van strengen kunstregter, is de laatste en meest beroemde vertegenwoordiger der Alexandrijnsche school, wier eerste bemoeijingen en werkzaamheden, ook homerus betreffende, tot de derde eeuw vóór onze jaartelling opklimmen. Door den aanhoudend voortgezetten arbeid dier kunstregters is de tekst der Ilias en der Odyssea gezuiverd en verbeterd, zeker gewijzigd en veranderd, en hebben die gedichten den regelmatigen en aaneengeschakelden vorm ontvangen, welke de lezing er van nu zoo geleidelijk maakt. Het is bekend dat de indeeling in vier-entwintig zangen van aristarchus afkomstig is.
Het is onmogelijk te bepalen welke de schikking, ordening en gesteldheid der beide heldendichten geweest zijn vóór zenodotus van Ephese, den eersten vertegenwoordiger der Alexandrijnsche school. Waarschijnlijk echter volgden onderscheiden onderdeelen of Rhapsodiën elkander op, in stukken van zeer verschillende uitgebreidheid, zonder zoo naauw aan elkander verbonden te zijn, als de vier-en-twintig zangen der latere indeeling. Daarenboven bestonden er in onderscheiden gewesten van Griekenland afschriften van de Homerische gedichten, die meer of min van elkander afweken. Men telde er tot negen verschillende, welke gemeenlijk onderkend werden door den naam der stad waar zij bewaard werden. In hoever die verscheiden afschriften met elkander overeenstemden, is onbekend, maar dat zij verschillende teksten inhielden blijkt hieruit, dat Grieksche schrijvers uit den bloeitijd hunner letterkunde, zoo als hippocrates, plato, aristoteles, aeschines en anderen, meer dan eens uit homerus verzen aanhalen, welke men te vergeefs in de Ilias of de Odyssea zoekt.
De bewerkers dier onderscheiden uitgaven (om dit woord hier te bezigen) waren, zoo als men ze toen heette, Diaskeuasten (verbeteraars, omwerkers). Hun naam en de arbeid waarmede zij zich bezig hielden, waren tot op het einde der

{==667==} {>>pagina-aanduiding<<}
vorige eeuw nog slechts onvolledig bekend, toen villoison de Venetiaansche scholiën ontdekte en uitgaf. In die scholiën ontmoet men menige toespeling op die Diaskeuasten, die steeds beschuldigd worden van geheele brokstukken tusschen sommige Rhapsodiën te hebben ingelascht, ten einde die met elkander te verbinden, zonder zich veel te bekreunen om menige vergissing en menig anachronisme. Men ziet daaruit dat die heldendichten niet altijd die eenheid van plan, en dien zamenhang hebben gehad, welken zij later door de oordeelkundige bewerking der Alexandrijnsche geleerden hebben verkregen.
Nu is de vraag: welke was de gemeenschappelijke bron, de kiem, de oorsprong van die negen verschillende uitgaven, welke hun aanwezen te danken hadden aan den, gedurende drie eeuwen voortgezetten arbeid der Diaskeuasten? of, was het de bewerking van homerus zelven, de eigen tekst des dichters, zuiver en onbezoedeld bewaard gebleven, van het oogenblik af toen de groote zanger zijn gevoel in poëtische taal uitstortte; een tijdstip dat ongeveer twee eeuwen na den Trojaanschen oorlog wordt aangenomen? - Neen! verre van daar. - Volgens de eenstemmige getuigenis der oudheid werden de dichtstukken van homerus eerst ongeveer vijf-honderd-vijftig jaren vóór onze tijdrekening, door de zorgen van pisistratus, tyran van Athene, verzameld, opgeschreven en tot een geheel vereenigd. Vroeger waren zij gedurende bijna vier eeuwen mondeling aan de opvolgende geslachten overgeleverd, en in het geheugen der Homeriden en Rhapsoden bewaard gebleven. Wanneer nu van pisistratus tot aan de Alexandrijnen deze eerste schriftelijke vereeniging der onderdeelen reeds aanleiding had gegeven tot negen min of meer verschillende lezingen, hoe groot hebben dan niet de wijzigingen moeten zijn, welke die gedichten ondergaan hebben gedurende de vier-honderd jaren dat zij door geheel Griekenland slechts mondeling aan anderen konden worden medegedeeld! Zou men niet mogen beweren, dat noch de taal, noch de poëtische vormen, noch de rangschikking der onderdeelen dezer gedichten zich vrij hebben kunnen houden van de veranderingen die het noodwendig gevolg moesten wezen van gedurende vier-honderd jaren in het geheugen van vele opvolgende geslachten der Rhapsoden bewaard te zijn gebleven en mondeling van den een aan den anderen te zijn medegedeeld. Flavius josephus zegt het zelfs

{==668==} {>>pagina-aanduiding<<}
bepaald in zijn geschrift tegen apion, waar hij, van homerus sprekende, zich aldus uitdrukt: ‘Men gelooft dat hij zijne gedichten niet op schrift heeft gebragt, maar dat zij eerst mondeling aan anderen zijn medegedeeld, en eindelijk verzameld en tot één geheel gebragt werden, dat uit verschillende zangen was gevormd; daaraan moet men ook de talrijke afwijkende lezingen toeschrijven.’
Hieruit kan men opmaken dat de meening, alsof wij de gedichten van homerus in hun oorspronkelijken vorm zouden bezitten, een ijdele waan is. Nemen wij de gunstigste vooronderstelling aan; stellen wij, dat twee eeuwen na den Trojaanschen oorlog, die gedichten als door ontboezeming, door een enkelen dichter, zijn uitgestort, en zelfs, wat meer dan onwaarschijnlijk is, schriftelijk zijn opgeteekend; hoe zouden zij dan nog ongerept en onveranderd vier eeuwen van mondelinge voordragt, drie eeuwen van bewerking door de Diaskeuasten, twee eeuwen van herziening en beschaving door de Alexandrijnen hebben kunnen doorstaan? Wanneer wij nu, zelfs onder de gunstigste vooronderstelling, de hoop niet mogen koesteren homerus in zijne eigendommelijke zuiverheid en echtheid te bezitten, dan is de stap niet groot hem te beschouwen als een dichter die het eerst de bestaande heldenzangen verzamelde, en door zijn groot en verheven poëtisch genie tot één geheel vereenigde.
De tegenstanders van wolf gaan uit van de vooronderstelling, dat homerus zijne gedichten bij hunne zamenstelling heeft opgeschreven; dat die zangen door de Homeriden, zijne opvolgers, gedurende een lang tijdvak zijn bewaard geworden; en dat de Rhapsoden aan die bron hun geheugen kwamen verfrisschen en laven. Wij zullen een oogenblik stilstaan bij die vrij willekeurige vooronderstelling, die door de getuigenis der Ouden wordt wedersproken, en op niet ééne historische daadzaak steunt; later komen wij terug op meer regtstreeksche bewijzen, die ontleend zijn aan de besproken gedichten zelven.
De overleveringen der Ouden aangaande de uitvinding der schrijfkunst zijn niet dan fabelen, even als die van alle eerste maatschappelijke kunsten; dit blijkt reeds uit de talrijke tegenstrijdige berigten omtrent die uitvinding, welke nu eens aan prometheus, dan weder aan cecrops, orpheus, zinus, cadmus of palamedes wordt toegeschreven. Wanneer men aan herodotus

{==669==} {>>pagina-aanduiding<<}
geloof mag slaan, zouden de Grieken van Boeotië, ten tijde van cadmus, de schrijfkunst van de Phoeniciërs hebben ontvangen. Dit wordt, volgens genoemden schrijver, voldoende bewezen, door eenige opschriften op de drievoeten, welke in den tempel van apollo te Thebe worden bewaard, en wier ouderdom hij tot drie of vier eeuwen vóór homerus doet opklimmen. Deze opschriften zijn in hexametrische verzen vervat, en hun stijl beantwoordt in geenen deele aan eene zoo hooge oudheid; om welke reden men tot het besluit zou moeten komen, dat herodotus misschien te ligtvaardig voor een stoffelijk bewijs heeft gehouden, wat niet anders was dan een vroom bedrog der Thebaansche priesters, die daardoor de oudheid en achtbaarheid van hun tempel des te krachtiger poogden te staven. Dit neemt echter niet weg, dat er iets waars in die overlevering kan schuilen, en dat het alphabet door de Phoeniciërs, en wel door cadmus, dus vóór homerus, in Griekenland is bekend geworden. Maar tusschen de eerste invoering van het alphabet en de toepassing daarvan om groote en uitgebreide dichtstukken schriftelijk op te teekenen, ligt eene wijde kloof; en er zijn genoegzame bewijzen voorhanden, welke aantoonen, dat die kloof eerst veel later, en zelfs geruimen tijd na homerus, werd aangevuld.
Het is voorzeker een krachtig bewijs voor deze stelling, dat de Homerische zangen een volstrekt stilzwijgen bewaren over die kunst, ja zelfs er niet op zinspelen. Want de bekende plaats (Il. VI, 168), waar proctus aan bellerophon tafels met onheilspellende teekens medegeeft, overtuigt ons, bij gezet onderzoek, dat er daar slechts sprake is van een afgesproken teeken, dat aan jobates getoond en door hem herkend werd. - Toen de opperhoofden der Grieken (Il. VIII, 175) door het lot willen doen bepalen wie van hen hector zal bestrijden, schrijven zij niet ieder zijn naam op (hetgeen, zoo de schrijfkunst bij hen bekend geweest ware, het natuurlijkst en eenvoudigst zou geweest zijn); neen, ieder maakt op zijn lot een bepaald teeken. Deze loten worden in een helm geworpen en geschud tot er een lot uitvalt. Ware hetgeen op het lot stond letterschrift geweest, de heraut, of ten minste het eerste het beste legerhoofd, aan wien het getoond werd, zou den naam van ajax gelezen hebben; doch men toont het lot naar de rij af aan ieder hunner, tot eindelijk ajax het voor het zijne herkent. Deze

{==670==} {>>pagina-aanduiding<<}
beide plaatsen in homerus zijn de eenige welke door sommigen verklaard worden als hielden zij eene verre aanduiding der schrijfkunst in.
Daarenboven bestaat er geen historisch bewijs voor de gegrondheid der meening, dat het schrift vóór het begin der Olympiaden bij de Grieken in gebruik geweest is. Zou niet die kunst het eerst zijn toegepast op de wetten, wier bepaalde en onveranderlijke inhoud zoo veel mogelijk aan ieder moest bekend zijn? En echter verzekert ons aristoteles ten stelligste, dat de wetten van lycurgus niet waren opgeschreven, maar door mondelinge overlevering bleven bestaan; de wetten van zaleucus, in Groot-Griekenland van kracht, werden eerst tegen de dertigste Olympiade op schrift gebragt. - Een nog natuurlijker, nog eenvoudiger gebruik der schrijfkunst in hare eerste wording is ontegenzeggelijk hare toepassing op de opschriften der gedenkteekenen, en op de randschriften der munten. Nu bestaan er slechts weinig opschriften, die ontwijfelbaar ouder zijn dan solon; en wat de eerste munten betreft, welke sedert de regering van phridon, Koning van Argos, geslagen werden (750 v. chr.), men ziet ze aanvankelijk zonder randschrift, en eerst langzamerhand vertoonen zij enkele ruwe letters. Eene gezette beschouwing dier eerste ruwe, en naar de plaats van hun afkomst geheel verschillende lettervormen toont aan, dat het tot aan den aanvang der Perzische oorlogen duurde, vóór het Grieksche alphabet eenige volkomenheid gekregen had. De Phoenicische letters, slechts zestien in getal, en geschikt voor een klank-systeem, 't welk van dat der Grieken aanmerkelijk verschilde, waren onvoldoende om den rijkdom der zoo fijn geschakeerde klanken der Grieksche taal terug te geven. Het heeft veel arbeids en een geruimen tijd gekost, eer het Grieksch alphabet aan de vereischten voldeed. Die arbeid werd door de Ioniërs begonnen, waarschijnlijk in de zevende eeuw vóór onze jaartelling, en eerst onder den Archont euclides (400
v. chr.) is het alphabet van vier-en-twintig letters algemeen in gebruik gekomen. Wanneer dus homerus zijne zangen had willen opschrijven, zou hij slechts het nog weinig gewijzigde, en voor zijne welluidende taal hoogst ongenoegzame Phoenicische alphabet ter zijner beschikking hebben gehad. Men zou even goed aan een toonkunstenaar een jagthoren

{==671==} {>>pagina-aanduiding<<}
in handen kunnen geven om er een chromatisch muzijkstuk op uit te voeren.
Een andere bewijsgrond is gelegen in de onderscheiden schrijfmaterialen van welke men zich in verschillende tijden heeft bediend. Want het bezit van een geschikt alphabet is alleen niet voldoende om stukken van grooten omvang op schrift te kunnen brengen. Gemakkelijke en ligt behandelbare schrijfbehoeften zijn daartoe onmisbaar. Het is bekend, dat de eenige daartoe geschikte stof, de papyrus, eerst sedert de zesde eeuw vóór onze jaartelling in Griekenland in gebruik kwam. Vroeger bediende men zich van bereide huiden. Manuscripten op die stof bleven zeer zeldzaam, en men bewaarde ze als groote bijzonderheden. De huiden van epimenides, van pherecydes en van anthes, welke men te Sparta met groote zorg bewaarde, waren zeldzaamheden van dien aard; en het volk, door den naam ‘huid van epimenides, enz.’ misleid, hield ze voor het gelooide vel dier dichters zelven. Ja, de uitdrukking: ‘eene huid van epimenides’, was eene spreekwijze geworden, waarmede men elke oude nuttelooze prul aanduidde. En toch leefde die dichter ten tijde der zeven wijzen van Griekenland, naauwelijks eene eeuw vóór pisistratus. Vóór men zich van huiden bediende om er op te schrijven, gebruikte men daartoe hout, steen of metaal; stoffen die wel niet anders dan tot korte opschriften konden gebezigd worden.
En nu stelle men zich homerus, den bezielden zanger voor, terwijl hij zijne aan den vollen boezem ontwelde liederen schriftelijk poogt op te teekenen, in weerwil van al de bezwaren die zijne geestdrift hebben moeten kluisteren. Al vergunt men hem in de verbeelding het gebruik van den stylus en der huiden, zou zijne hand dan toch niet belemmerd en tegengehouden zijn geworden door het gemis van genoegzame lettervormen, door de bezwaren eener hoogst onvolledige spelling? Wij voor ons gelooven, dat de oude Bard de hem in de handen gewrongen schrijfbehoeften met ongeduldige drift van zich zou hebben geworpen, en met vervoering zijne lier zou hebben aangegrepen, die onafscheidelijke begeleidster zijner dichterlijke uitboezemingen.
Immers de Homerische zangen bezitten werkelijk al die eigenschappen, welke de kenmerkende trekken zijn van mondeling voorgedragen epische voortbrengselen, en van de helden-
{==672==} {>>pagina-aanduiding<<}
dichten dier volken, van welke wij met zekerheid weten, dat zij de schrijfkunst niet hebben gekend. Er heerscht eene ongedwongen, natuurlijke, ongekunstelde wijze van uitdrukking in, eene krachtvolle woordenrijkheid, die alleen eigen is aan de gesproken rede, en door het geschreven woord nooit wordt bereikt. De talrijke herhalingen, aanvullingen, epische gemeenplaatsen, die er in voorkomen, en die ons de refereinen onzer volksliederen herinneren, zijn verklaarbaar in eene mondeling voorgedragen poëzij, doch zouden een gebrek heeten in schriftelijk opgeteekende dichtstukken, na rijpe overweging te boek gesteld. De Homerische taal, met hare poëtische vrijheden, met hare verlengde of verkorte vormen, met hare verdubbelde of verenkelvoudigde klinkers of dubbelklinkers, al naar de eischen van den Rhythmus of van de welluidendheid; die dichterlijke taal maakt het hoogst onwaarschijnlijk, dat de gedichten van homerus bij hunne wording door 't schrift een vasten, bepaalden vorm zouden hebben erlangd.
Wanneer men dit alles goed overweegt, zal men moeten erkennen, dat het klaar en duidelijk is, dat homerus zijne gedichten niet heeft kunnen opschrijven; terwijl tevens hieruit bepaalde gevolgen voortvloeijen, betreffende de wording en het blijvend voortbestaan dier Heldendichten.
Het is meer dan onwaarschijnlijk, dat voortbrengselen van het poëtisch genie, zoo groot en uitgebreid als de Ilias en de Odyssea, in den geest van éénen dichter zouden zijn ontworpen en uitgewerkt. Men stelle zich slechts de ongeloofelijke bezwaren voor, welke zich moesten voordoen reeds bij het vormen van het algemeene plan, dat in al zijne deelen zoo innig moet zamenhangen, zoo juist afgerond moet zijn; bezwaren die daarna in dubbele mate zich moesten doen bespeuren bij de uitwerking er van, welke voor de vuist geschiedde, en door mondelinge voordragt zich zoo getrouw mogelijk overplantte in het geheugen der hoorders, die ze weder aan anderen mededeelden. Men moge vrij beweren, dat in die vroege tijden het geheugen meer geoefend, de gaaf om voor de vuist te spreken meer ontwikkeld was; de schepping van een dichtstuk als de Ilias, zoo voltooid, zoo afgewerkt, zal zonder hulp der schrijfkunst, niet alleen eene onwaarschijnlijkheid, maar eene onmogelijkheid moeten genoemd worden. Het dichten voor de vuist is uit zijn aard te bewegelijk, te vlugtig, dan dat het

{==673==} {>>pagina-aanduiding<<}
terstond een bepaalden vorm zou kunnen aannemen, en zich blijvend in het geheugen prenten, ten minste bijaldien er sprake is van voortbrengselen van eenige uitgebreidheid; voeg hierbij dat zoodanig eene uiting van het dichterlijk gevoel niet lang op den eigen verheven toon, met den oorspronkelijken gloed kan worden voortgezet; in hare vlugt wordt zij weldra aan haar zelve ongelijk; en wat het geheugen betreft, het neemt alleen datgene gemakkelijk op, en bewaart het getrouw, wat een zamenhangend en volkomen geheel vormt. Om aan één persoon, van de hulp der schrijfkunst verstoken, en tot zijne eigene krachten beperkt, de schepping van eenig groot en uitvoerig dichtstuk te kunnen toeschrijven, zou men tot een wonder zijne toevlugt moeten nemen, zooals de Hindoes doen, die de tusschenkomst van brahma meenen noodig te hebben, om de wording van hunne groote heldendichten te kunnen verklaren.
Maar, zal men ons tegenwerpen, daar liggen de Ilias en de Odyssea voltooid, voleindigd en in haar geheel voor ons; wij moeten dus wel aannemen dat zij op eene of andere wijze ontstaan zijn. Hare wording uit een scheppen in den geest, uit eene improvisatie te verklaren, is even onaannemelijk, even wonderbaar, als het ondenkbaar is die toe te schrijven aan eene latere zamenvoeging van zelfstandige zangen, uit welker aaneenhechting die meesterstukken zouden zijn voortgekomen. Op welke wijze zijn zij dan ontstaan? Gelukkig echter zijn wij niet genoodzaakt tusschen beide deze onwaarschijnlijke vooronderstellingen te kiezen, en wij verheugen ons dat de geschiedenis van het heldendicht, waar het zich ook vertoonde, ons de middelen aan de hand geeft, om dat vraagstuk op eene natuurlijke, ongedwongen wijze te verklaren, zonder tot het wonderbare of het ongewone onze toevlugt te nemen, en, wat van het hoogste belang is, zonder de persoonlijkheid van den onvergelijkelijken homerus op te offeren.
Hetgeen de krachten van een enkel persoon te boven gaat, wordt dikwijls mogelijk, ja gemakkelijk door de steeds voortgezette medewerking van eene geheele klasse van medearbeiders, die gezamenlijk en onafgebroken hunne krachten inspannen ter voltooijing van de opgevatte taak. Zie hier hoe wij ons dien gezamenlijken arbeid voorstellen. Zoodra eene natie zich door eene belangrijke, roemruchtige daad onderscheidt, zijn de Barden of volksdichters terstond gereed die te bezingen.

{==674==} {>>pagina-aanduiding<<}
Aanvankelijk worden alle, zelfs min bijzondere, lotwisselingen behandeld; zoo ontstaat er eene reeks van heldenliederen, welke als door ingeving aan den boezem ontwelden, en zonder moeite in het geheugen geprent worden, omdat ieder op zich zelf van geringen omvang is. Deze zangen zijn eenvoudig, natuurlijk, bovenal waar; de kunst schemert daarin slechts even door. Sommige onderscheiden zich van de overige, hetzij door meer verdiensten, hetzij door grooter belangrijkheid van onderwerp. Deze bleven door mondelinge mededeeling voortleven, en werden in het geheugen bewaard; de andere vielen weldra in vergetelheid. Nu wordt er een tweede arbeid ondernomen, een arbeid van uitbreiding en volmaking. Zonder iets van hunne eigenaardigheid, van hunne natuurlijke waarheid te verliezen, worden die verhalende gedichten uitvoeriger; de drijfveêren en beweegredenen der daden worden ontwikkeld; de dichter durft reeds beelden en gelijkenissen bezigen; de kunst begint zich te vertoonen in de schikking der afwisselende tafereelen. - Zoo ziet men langzamerhand een kring (cyclus) van kleine verhalende gedichten ontstaan, die, onderling verbonden, door eenheid van onderwerp, allen denzelfden geest ademen, allen zijn ingegeven door een gelijk gevoel voor wat den nationalen roem kan verhoogen, en die tevens gegoten zijn in dezelfde vormen, welke als van zelven met en door de poëzij ontstonden, door eene langdurige toepassing zich hadden veredeld en volmaakt, en eindelijk als grondvormen waren aangenomen. Dan is alles gereed, en het eigenlijk gezegd Heldendicht kan in 't leven treden; en wanneer nu een magtig en verheven dichterlijk genie, door deze tot het hart sprekende volkspoëzij gevoed en bezield, de taak opvat die bereide bouwstoffen te rangschikken, te ordenen en tot een geheel te vereenigen, dan ziet men ook weldra een trotsch gesticht, in zijne indrukwekkende grootheid en majesteit, zich verheffen.
Wij moeten hierbij doen opmerken, dat deze arbeid de hulp der schrijfkunst niet alleen niet noodig heeft, maar dat hij zelfs niet kan volbragt worden dan door het levende woord alleen; dat slechts mondelinge en vrije voordragt de ingeving die schept, vereenigt met het geheugen, dat bewaart. Wanneer dichtwerken eenmaal zijn op schrift gebragt, dan blijven zij bijna onveranderd voortleven; terwijl mondeling overgeleverde zangen eene groei- en ontwikkelingskracht bezitten,

{==675==} {>>pagina-aanduiding<<}
wier invloed blijkbaar werkt, tot dat de zamenstelling voleindigd is. De hulp der schrijfkunst zou in dit geval niet alleen nutteloos, maar zelfs nadeelig zijn; hare edele taak neemt eerst een aanvang als het werk voltooid is; het is zelfs niet eens een vereischte dat die kunst reeds besta; want de ingeving en het geheugen vervangen elkander beurtelings en na korte tusschenpoozen, de eerste om te scheppen, de tweede om het voortgebragte te bewaren. Men werd tot dien vrijen arbeid als gedreven, even als tot dien der taalvorming; niemand zou alleen daartoe in staat zijn, met welken scheppenden geest hij ook begaafd mogt wezen.
Hetgeen wij tot hiertoe gezegd hebben moet niet worden beschouwd als eene vooronderstelling die verzonnen is om een feit te verklaren. - Overal waar de volksdichten tot een afgerond, voltooid geheel zijn geworden, hebben zij de drie ontwikkelingstoestanden, welke wij zoo even hebben aangewezen, moeten doorloopen: 1o. op zich zelven staande epische zangen; 2o. verhalende cyclische dichtwerken; 3o. volkomen, epische heldendichten. Zoo was het in Hindostan en in Duitschland, zoo ging het ook in Griekenland; wij zullen later trachten dit aan te toonen. Somtijds echter bleef de ontwikkeling halverwege staan, hetzij uit gemis aan innerlijke kracht, hetzij door den invloed van van buiten komende stoornissen; en alleen de eerste ontwikkelingsgraad wordt vertegenwoordigd, zoo als in den Romancero van den Cid; of wel de tweede phase werd bereikt, zooals in de Ossianische gedichten, de epische zangen der Serben. Dan weder heeft het volkomen ontwikkelde heldendicht alles in zich opgenomen, en de vroegere bouwstoffen verraden zich slechts bij eene oplettende ontleding; en dit is met Hindostan en met Griekenland het geval. De vergelijkende letterkunde heeft ons de middelen aan de hand gegeven die algemeene ontwikkelings-wet op te sporen. Men kan het zich verklaren hoe de Grieken, en aristoteles in het bijzonder, dit standpunt niet hebben kunnen innemen, omdat zij die vergelijking niet maken konden; hetgeen ten gevolge had, dat zij homerus beschouwden als een oorspronkelijk dichter, en de Ilias en de Odyssea als de eigen vruchten van zijn poëtischen geest.
Het bewijs dezer stelling zou eene uitvoerige behandeling vereischen, en wij kunnen daarin niet treden; later komen wij hierop terug voor zoo ver de vraag op de Grieksche helden-
{==676==} {>>pagina-aanduiding<<}
dichten betrekking heeft. Intusschen willen wij doen opmerken hoe zeer zij door de meest ongedwongen, de natuurlijkste woordverklaring van den naam van homerus zelven wordt ondersteund. Die naam, zamengesteld uit ὐμοῦ (met) en ἀρεῖν (schikken, ordenen) beteekent rangschikker. Het was dus oorspronkelijk een titel, juist passend voor den grooten volksbard, die de verspreide bouwstoffen van het nationaal heldendicht tot een bewonderingwaardig geheel wist te vereenigen en te verbinden; die eene keus deed uit hetgeen het voortreffelijkste was, en dat alles door den levenwekkenden adem van zijn poëtisch genie bezielde. Daartoe had hij de schrijfkunst niet noodig. De noodzakelijkste hoofdbestanddeelen van het kunstgewrocht, het onderwerp, de gebeurtenissen, de karakters, de dichterlijke vormen, dat alles was reeds zijn eigendom. Zijn geheugen bevatte den geheelen cyclus der poëtische overlevering. Geroepen om de gastmalen en volksfeesten door zijn gezang en voordragt op te luisteren, vereenigde, verbond en verarbeidde hij de onderscheiden dichtstukken door de magtige inblazing zijner Muze tot een heerlijk geheel; en het heldendicht ontstond zonder vermoeijende inspanning, zonder voorafgaande gezette overweging. Homerus, de Rangschikker, moet dan beschouwd worden als de scheppende dichter, die reeds aanwezige zangen bijeenvoegt en vereenigt, en ze met een nieuw leven weet te bezielen; maar men zal in hem niet zien den wikkenden Beoordeelaar, die de gereed liggende bouwstoffen schift, rangschikt en werktuigelijk verbindt.
Door eene hoogst opmerkingswaardige overeenstemming, welke echter niet toevallig is, maar het uitvloeisel schijnt te zijn der bepaalde wetten, welke de ontwikkeling van de dichterlijke beschaving der natiën volgt, is de zin van Rangschikker, welken men aan den naam van homerus meent te moeten toekennen, ook juist de beteekenis van den naam van vyâsa, volgens de overlevering den dichter van den Sanskritschen Mahâbhârata. De gelijkheid der beteekenis van deze beide namen werpt een verrassend licht op den onzekeren oorsprong der heldendichten van Griekenland en Hindostan. Vyâsa echter schijnt slechts een mythisch wezen te zijn, terwijl de dichter homerus voor ons eene werkelijkheid is, die hare plaats inneemt op de grenzen der fabel en der geschiedenis.
Waaraan moet men het toeschrijven, dat ook niet homerus

{==677==} {>>pagina-aanduiding<<}
een vyâsa, een zinnebeeldig persoon is geworden? Meer dan waarschijnlijk is de reden daarvan in het volgende gelegen. Eerst zeer laat, tijdens den bloei der Alexandrijnsche school, was men algemeen van gevoelen, dat de dichterlijke arbeid van homerus zich tot de Ilias en de Odyssea bepaalde, terwijl de Chorizonten, of Afzonderende Beoordeelaars, dien tot de Ilias alleen beperkten. Vroeger schreef men aan homerus nog vele andere oude gedichten toe, zooals de Thebais, de Cypria, de Epigonen, de Margites, de Batrachomyomachie, de Erisione, de Hymnen, enz. Hoe hooger men in de oudheid opklimt, hoe talrijker en uitgebreider de dichterlijke nalatenschap van homerus wordt, zoo zelfs, dat de geheele helden Cyclus, uit acht dichtstukken bestaande, welke op den Trojaanschen oorlog betrekking hadden, daaronder gerekend werden. Van dit alles is naauwelijks iets meer dan de titels bewaard gebleven, omdat de krachten van Griekenlands dichters niet voldoende zijn geweest, die tot een geheel te verwerken. Maar indien in plaats van pisistratus, in plaats der Diaskeuasten en der Alexandrijnsche school, de krachtige, onvermoeide arbeid eener invloedrijke priesterkaste zich van die poëtische overleveringen had meester gemaakt, eener priesterkaste die het hoogste belang had in het bewaren dier dichterlijke nalatenschap, en die begaafd was met een in hooge mate ontwikkeld gevoel voor dichterlijke schoonheden; eener kaste, in één woord, als die der Brahmanen van Hindostan, dan zou Griekenland, onder den naam van den symbolisch geworden homerus, een Griekschen
Mahâbhârata van 200,000 verzen hebben bezeten, waarvan de Ilias en de Odyssea slechts episoden zouden hebben uitgemaakt.
De stelling, welke wij in deze regels eenigzins ontwikkeld hebben, verklaart op eene natuurlijke, en met den algemeenen loop der letterkunde overeenstemmende wijze, het ontstaan en de vorming der Homerische zangen; en zij doet dit zonder het bestaan van den dichter homerus op te offeren. Eenige beschouwingen over de Ilias en de Odyssea zelven zullen, meenen wij, deze stelling nog meer kracht bijzetten.

(Wordt vervolgd.)


{==678==} {>>pagina-aanduiding<<}

De reizen van Dr. H. Barth in Afrika.

(Vervolg van bl. 630.)

Wel mogt de togt gevaarvol heeten, dien onze reizigers nu ondernamen. Het land ten Noorden van de rivier, die zij waren overgetrokken, behoorde wel in naam tot het gebied van Sheich omar, maar was inderdaad bewoond door vrijbuiters, die zich om zijne heerschappij volstrekt niet bekommerden; zoodat de vreemdelingen zich hier alleen op hunne wapens moesten verlaten. Door eene kale, woeste streek naderden zij meer en meer tot den oever van het meer Tsad en gingen weldra langs de zandheuvels, die de jaarlijksche overstroomingen van het meerwater begrenzen. Overal vond men hier de sporen van olifanten in het digte struikgewas. Uit deze struiken wordt hier eene groote hoeveelheid zout bereid, dat, hoewel niet uitmuntend toch beter is dan dat, 't welk door de bewoners van Kotoko wordt vervaardigd uit rundermest. Het meer Tsad vertoonde, van deze zijde gezien, niets dan eene uitgestrekte moerassige vlakte door eenige onregelmatige kanalen doorsneden. Bij het dorp Beri verlieten zij het meer om verder oostwaarts, in Kanem door te dringen. Weldra veranderde de gesteldheid van den grond, dien zij betraden; gedurig minder werden de moerassen en poelen, en een schoon, heuvelachtig landschap met grasrijke velden ontving hen. Op eenigen afstand verhieven zich digte wouden, welker bewoners de streken hier zeer gevaarlijk maakten; den ganschen nacht klonk het gebrul der leeuwen. Het hoogste punt in dit oord was eene heuvelreeks, ongeveer zes Duitsche mijlen ten N.O. van Beri. Aangenaam was het gezigt van de vele hier gevormde dalen met wanden van kalksteen en digt bewassen bedding. Onder de boomen merkte men inzonderheid velerlei soorten van acacia's op, die allen met slingerplanten waren omwonden. Eenige mijlen verder, in eene boschrijke laagte, stond het hoofdleger der Uëlad-Sliman, waar de reizigers op plegtstatige wijze door den aanvoerder rhet werden ontvangen.
Barth en overweg hadden terstond na de eerste begroetingen aan de Arabieren meêgedeeld, dat zij gekomen waren om met hunne hulp den oostelijken oever van het meer te

{==679==} {>>pagina-aanduiding<<}
bereizen en te onderzoeken; doch vonden zich zeer teleurgesteld, toen de hoofdman dadelijk antwoordde, dat het hem onmogelijk was hen daarheen te geleiden, aangezien die streek wegens de menigvuldige rooftogten van vijandige stammen de gevaarlijkste was uit den geheelen omtrek. Konden de reizigers dus het voorgestelde plan niet ten uitvoer brengen: zij besloten nu, ten einde toch zoo ver mogelijk voorwaarts te geraken, het leger der Uëlad-Sliman te vergezellen, dat gereed was om een togt te ondernemen tegen de Worda, een stam die eene vruchtbare streek ten N.-O. van het Tsadmeer bewoont. In oostelijke rigting trokken zij voort door een grootendeels vlak en akelig woest land; de grond levert zelfs niet genoeg op om in de behoeften van de zeer geringe bevolking te voorzien. En toch stonden hier eenmaal beroemde en magtige steden, Agho en Gharni-Kijala, de aanzienlijkste van het rijk Kanem. In het gebied der Worda aangekomen, betrad men een liefelijker oord. Langzaam daalde men af in een regelmatig gevormd dal, Gessgi geheeten, van 7 à 800 schreden breedte en door hooge zandsteenklippen omringd. Daar het dal eigenlijk de bedding uitmaakte van een kleinen stroom, was de grond genoegzaam vochtig en vruchtbaar, zoo als bleek uit vele groepen palmboomen en ook uit korenvelden. Niet lang konden de reizigers zich verheugen in het aanschouwen van dit inderdaad schoone landschap. Hunne togtgenooten, de Arabieren, verspreidden zich in onderscheidene rigtingen ter plundering en waren welhaast met de Worda, die tijdig gewaarschuwd bleken te zijn, handgemeen. Het gevecht werd hevig en de aanvallers zagen zich zoo bedreigd en bestookt, dat zij genoodzaakt waren in allerijl terug te wijken. 't Was des morgens van den 21sten October, dat barth, door de vermoeijende marschen afgemat, ziek in zijne tent lag, toen hem werd berigt dat een talrijk leger van vijanden naderde en reeds de legerplaats had aangetast. Hij hoorde
't schieten, doch achtte het gevaar nog niet zoo nabij, toen overweg plotseling verscheen, hem op angstigen toon toeriep, dat hunne geleiders geheel verslagen waren, op zijn paard sprong en voortrende. Haastig sprong barth op, en alsof het gevaar hem zijne krankheid deed vergeten, kleedde hij zich zelf aan, greep een geweer en pistolen, steeg te paard en ijlde in westelijke rigting voort, terwijl zijn dienaar zich aan den staart van het ros

{==680==} {>>pagina-aanduiding<<}
vasthield. 't Was hoog tijd, een oogenblik later drongen de vijanden aan de andere zijde de legerplaats binnen. Gelukkig echter verzamelden de Arabieren zich weder en dreven de vijanden terug, zoodat de bagaadje behouden bleef; maar den volgenden morgen besloten de Uëlad-Sliman terug te trekken, en de Europesche geleerden moesten ook het plan laten varen om dit merkwaardig gedeelte van Kanem tot voorwerp hunner nasporingen te maken.
Twee maanden nadat zij vertrokken waren kwamen zij in Kukaua terug. Terstond werd hun meêgedeeld dat de Sheich van Bornu en zijn vizier op het punt stonden om een krijgstogt te ondernemen. Bij dit berigt vergaten zij de pas geleden ongemakken en teleurstellingen. Ofschoon zij nog niet wisten, wat het doel was van de expeditie, besloten zij echter zich dadelijk van het noodige te voorzien om het leger te vergezellen, ten einde eene zoo geschikte gelegenheid om nieuwe streken te bezoeken, niet ongebruikt te laten. Den 25sten November verliet barth andermaal de stad Kukaua, om den Sheich, die eenige dagen vroeger met een deel der troepen uitgetrokken was, in te halen. Volgens officiële bekendmaking was de onderneming gerigt tegen den vorst van Mandara, die tot gehoorzaamheid moest gedwongen worden. Dat dit echter niet meer was dan een voorwendsel, bleek weldra: de Sheich had niet anders in den zin dan een groote slavenjagt, Rhazzia.
Eenige mijlen ten Zuiden van Ngornu bereikte barth de legerplaarts, waar toen nog alleen de hofstoet verzameld was. Ieder van de grooten des rijks voert ten minste een gedeelte van zijn harem mede in den krijg; van daar dat zij zich niet kunnen vergenoegen met eene eenvoudige legertent, maar veldwoningen opslaan, die door voorhangsels van gestreept katoen in onderscheidene vertrekken verdeeld worden. Voor den Sheich en den Vizier was een ruime plek, met matten omringd en overdekt, afgezonderd. De mindere krijgslieden hadden ligte, hooge hutten van riet voor zich gebouwd, waartoe zij het materiaal in overvloed op de stoppelvelden in den omtrek konden vinden. Langzamerhand kwamen de onderscheidene afdeelingen van troepen aan uit de districten ten Zuiden van den Komadugu, zoodat het leger bij de groote stad Dicoea met zijne menigvuldige ligte woningen, verschillende soorten van krijgsvolk, de menigte van voortreffelijke paarden, de lange rijen

{==681==} {>>pagina-aanduiding<<}
van lastdieren, kameelen en pak-ossen met allerlei huisraad beladen en de digt gesluijerde vrouwen een indrukwekkend gezigt opleverde. Daar waren zeker 20,000 menschen met 10,000 paarden en ten minste even zooveel lastdieren verzameld. De stad Dicoea, meermalen residentie der koningen van Bornu, heeft ruim 25,000 inwoners, die voornamelijk zich bezig houden met katoen-bereiding. Een uur ten Oosten van de stad stroomt de Komadugu-Yaloë, in de rigting van het Noorden naar het Zuiden, tusschen oevers van 12-15 voet hoog en overal bekroond met de heerlijkste boomen. De paarden en runderen van het leger verkwikten zich hier aan het overvloedige gras, en iedere boom verleende schaduw en frischheid aan een groepje soldaten. Op vele plaatsen tusschen het geboomte bloeiden katoenvelden, die, hoewel slecht onderhouden, door hunne weligheid getuigden van de vruchtbaarheid des bodems.
Den 6den December werd de legerplaats bij Dicoea opgebroken, het leger trok over de rivier en weldra over de zuidelijke grens van Bornu. Door het district Massa, de woonplaats van den stam Schua, toog men verder zuid-oostwaarts op het dorp Diggera aan. Het leger was nu nog ruim één dagmarsch van Mora, de hoofdstad van Mandara, verwijderd, zoodat het eigenlijk doel van den veldtogt weldra moest aan den dag komen. Reeds had zich het gerucht verspreid, tot grooten schrik van de aanvoerders, dat de vorst van Mandara zich met zijne troepen naar het gebergte had teruggetrokken en vast besloten was krachtigen tegenstand te bieden. Maar de vrees maakte plaats voor verrassing, toen een gezant van den weêrspannigen vasal verscheen met geschenken en uit naam zijns meesters volkomen onderwerping beloofde. De Sheich zelf keerde nu met een klein gedeelte des legers terug, terwijl de vizier zich met de overige troepen naar het land des Musgu zou wenden. Thans konden de reizigers er niet meer aan twijfelen of men had niets anders ten oogmerk dan een slavenjagt; en hoezeer het hun tegen de borst moest stuiten daarbij tegenwoordig te zijn, namen zij toch de uitnoodiging des viziers, om hem te vergezellen, aan, daar zij geen ander middel zagen om door te dringen tot die streken, naar welke hunne weetgierigheid hen zoozeer deed verlangen.
Voorbij Diggera kreeg het landschap een geheel ander aan-
{==682==} {>>pagina-aanduiding<<}
zien. Hier voor 't eerst zag men in de wildernis tusschen de wouden wilde rijstvelden aan den rand van talrijke waterpoelen, die met weelderige, breedgetakte boomen omzoomd waren. De grond was overal vol voetsporen van olifanten. Doch weldra werd de wildheid getemperd door een bewoond landschap, eene menigte dorpen met koorn- en katoenvelden omringd, door Schua en Kanori bevolkt, lag verstrooid in het rond. Verderop zetten vele trotsche dumpalmen bekoorlijkheid bij aan het oord, dat ongekende levendigheid ontving van het leger met zijn lange reeks van verschillende, bont gekleede troepen: de zware ruiterij in dik gewatteerde rokken of pantserhemden, met schitterende helmen, bijna bezwijkende onder eigen zwaarte, de ligtgekleede Schua op magere, maar sterkgespierde paarden en alleen met een handvol werpspietsen gewapend; de ijdele, vorstelijke slaven in zijde gedost; de halfnaakte speerdragers uit Kanem met hunne halfverscheurde schorten en het Berberisch hoofddeksel, en in de verte de menigte kameelen en lastdieren, alles voorttrekkend naar de onbekende streken in het Zuid-Oosten. Hier voorzagen de manschappen zich van de noodige mondbehoeften, want de marsch zou nu door een uitgestrekt, woest en onbebouwd gebied gaan. Al digter en digter werd het woud, dat men doortrok. Na drie dagmarschen bereikte het leger eindelijk weder een open landschap en daarmeê het gebied der Musgu. Deze stam is eene afdeeling van het groote volk der Massa, waartoe ook de Kotoko of Makari, de bewoners van Logon, de Mandara, de Gamerghu en de Batta behooren. De Musgu zijn in een groot aantal vijandig tegenover elkaâr staande partijen onder kleine onafhankelijke vorsten gesplitst, en spreken even zooveel onderscheiden dialecten. Alleen de menigte moerassige wateren, die hun land overal doorsnijden en het gedurende een groot deel des jaars ontoegankelijk maken voor een vijandig leger, maakt het
verklaarbaar, hoe dit land bij zulke omstandigheden nog zoo digt bevolkt kan zijn. Evenwel schijnt deze ongelukkige volksstam met een zekeren ondergang bedreigd te worden, daar hij van alle kanten door magtige vijanden omringd is en jaarlijks duizenden zijner verwanten ziet ombrengen of wegrooven. De Musgu hebben tot heden toe hun heidensch geloof behouden. Hun voornaamste Fetisch is een houten stang in den vorm van een lans. Hun uiterlijk voorkomen is terugstootend, hunne

{==683==} {>>pagina-aanduiding<<}
kleur vaal-zwart. De mannen gaan meest geheel naakt, de vrouwen dragen alleen een smalle strook boombast, die tusschen de beenen doorgetrokken en om de heupen vastgemaakt wordt. Behalve een rond beentje in de onderlip gehecht, hebben zij geen enkel sieraad. Waarlijk barbaarsch is het middel door hen aangewend om vast te paard te zitten; zij maken namelijk met opzet een breede wond op den rug van het dier, en wanneer zij snel rijden willen rijten zij bovendien hunne beenen aan de binnenzijde open om door het uitvloeijende bloed vast te kleven aan de zijden van het paard. Zij weten dan ook van zadel noch stijgbeugels, noch toom, en hebben niet anders dan een halster om het dier te besturen. Boog en pijlen hebben zij niet, maar hun voornaamste wapen is de Golio, een scherp geslepen met twee punten voorzien stuk ijzer, waarvan zij zich zeer vaardig weten te bedienen. Blijkt uit dit een en ander dat de Musgu nog in zeer ruwen toestand leven, toch is het niet te ontkennen dat zij in andere opzigten niet achterstaan bij de naburige volken. Hunne leemen woningen en koornschuren zijn gemakkelijk en doelmatig ingerigt, zij verstaan de bijënteelt, bouwen katoen en tabak en verhoogen de vruchtbaarheid hunner velden door zorgvuldige bemesting. Van dit laatste had barth in geheel Midden-Afrika bij Mohammedanen of Heidenen zelfs geen enkel voorbeeld gezien.
Opmerkelijk is in dit land de buitengewone rijkdom van water. Niet alleen stroomt hier de groote Serbewel, die in Januarij 1200 voet breed en zoo diep was, dat zelfs geen ruiter daardoor kon gaan; maar ook talrijke kleinere stroomen, uitgestrekte poelen en stilstaande wateren bevinden zich hier. De grootste der laatsten ligt in de nabijheid van het dorp Demmo op weinige mijlen afstands van den Serbewel. Deze buitengemeene overvloed van water bevordert zeer den groei van planten en boomen. Men vindt hier digte bosschen van palmboomen, en in 't algemeen schijnt deze streek voor eene der vruchtbaarste van de gansche aarde gehouden te moeten worden.
Vernielend en plunderend trok de Rhazzia door dit rijke land. Geheele dorpen werden verbrand, alle velden verwoest. De ongelukkige bewoners, die zich niet door de vlugt hadden kunnen redden, vooral vrouwen en kinderen, vielen als slaven in de handen der woeste horde. Geen spoor van medelijden met de arme slagtoffers toonden de roovers. De volwassen mannen

{==684==} {>>pagina-aanduiding<<}
werden zonder verschooning op de gruwzaamste wijze vermoord. Gelukkig hadden de meesten den tijd gehad om te vlugten, daar bij het leger uit Bornu, gelijk gewoonlijk, de wreedheid gepaard ging met lafhartigheid, en de togt dus uiterst behoedzaam en langzaam werd voortgezet. Dr. barth kon zich niet weêrhouden om den vizier te zeggen, welken pijnlijken indruk de tegenstelling maakte op zijn gemoed van deze wilde onmenschelijkheid met de schoonheid der landstreek, terwijl hij hem in bedenking gaf of het niet veel verstandiger zou zijn om de Musgu in vrede dit schoone land te laten bebouwen en zich te vergenoegen met eene bepaalde schatting. De vizier antwoordde echter, dat zij deze vrijheidlievende heidenen niet anders dan door geweldige middelen tot onderwerping konden dwingen; dat hij hunne koornmagazijnen liet verbranden om hen door honger tot gehoorzaamheid te noodzaken, ofschoon zelfs dit middel niet krachtig genoeg werkte, dewijl de menigte wateren hun overvloed van visch opleverde. Bovendien, welke soort van schatting zouden zij heffen? Vee heeft voor hen niet veel waarde, andere voortbrengselen dan koorn kennen zij naauwelijks, slaven zijn het eenige, wat zij van hen begeren. Door met geweld een aantal menschen weg te voeren, dwingen zij de achtergeblevenen tot onderwerping en heffen dan van dezen op vreedzame wijze een tribuut van - slaven. Dit alles moet anders worden zoodra deze landen voor een regelmatig handelsverkeer worden geopend en er prijs gesteld wordt op de natuurlijke voortbrengselen dezer streken, als: katoen, elpenbeen, rhinoceroshoorn, was, huiden, enz.
Vier weken lang vertoefde het verderf brengende heir op het grondgebied der Musgu. De terugtogt werd grootendeels langs denzelfden weg volbragt, dien men bij de heenreis gevolgd had; alleen tusschen Demmo en Diggera trok men door eene meer oostelijke streek, waar de opmerkzaamheid onzer reizigers werd opgewekt door het gezigt der granietrotsen van Wasa. Te midden van eene onafzienbare vlakte, die omstreeks 920 voet boven de oppervlakte der zee ligt, verheffen zich twee steile heuvels naast elkander van 400 en 700 voet hoog. - Den 1sten Februarij 1852 hield het leger met vele plegtigheden zijn intogt in de hoofdstad van Bornu. Zoo was de togt volbragt, die de Europesche geleerden in staat gesteld had een

{==685==} {>>pagina-aanduiding<<}
blik te werpen op de waterrijke streken onder den aequator. Het land dat tot hiertoe algemeen gehouden was voor een onmetelijke bergketen, hadden zij leeren kennen als een vlak, door overvloed van water moerassig en daardoor moeijelijk te bereizen gebied. Zij waren in aanraking geweest met volksstammen, van wie men meende dat zij als wilde dieren leefden, en zij hadden bij hen menig kenteeken gevonden van ontwikkeling en van huiselijk geluk. Wel waren de omstandigheden, die hun de gelegenheid tot dezen uitstap geopend hadden, betreurenswaardig, maar zij hadden geene keuze: indien zij die streken wilden bezoeken, moesten zij de woeste rooverbende vergezellen.
Intusschen waren de geldmiddelen der reizigers uitgeput en hun toestand begon daardoor uiterst moeijelijk te worden; zij begrepen, dat zij, indien er niet spoedig ondersteuning aankwam, naar Europa zouden moeten terugkeeren. Alvorens evenwel tot dit uiterste te komen wilde barth nog eene reis ondernemen; hij besloot namelijk te beproeven of hij zou kunnen doordringen in het nog door geen Europeaan betreden land Bagirmi. Hij verkocht een gedeelte van zijne goederen, zelfs zijne groote tent, verschafte zich meest op crediet een voorraad van geschenken en verliet Kukaua den 4den Maart met twee bedienden, één paard en één kameel. 't Eerste gedeelte van den weg tot aan Yedi aan den Zuid-West-oever van het meer Tsad was hem bekend geworden bij de reis naar Musgu. De boorden van het meer, met welig gras begroeid, waren bedekt met talrijke kudden, terwijl in denzelfden omtrek vele menschen bezig waren met den arbeid op de katoenvelden. Van Yedi af wendde barth zich oostwaarts, altijd echter in de nabijheid blijvende van het meer. Hoe verder hij kwam, hoe meer struikgewas en geboomte hij aantrof; inzonderheid werd hier zijne aandacht getrokken tot eene soort van Euphorbia van reusachtige grootte, die zich als boomen tot eene hoogte van 30-35 voet verhieven, en die hij nergens elders zoo heeft gevonden. Een ander vreemd verschijnsel in deze streken was een troep wilde zwijnen.
De eerste stad van eenig aanzien die hij bereikte was Ngala. Ofschoon in vervallen toestand leverde zij echter een eigenaardig schouwspel op, door de vreemdsoortige bouworde der huizen, die, uit leem opgetrokken, allen op hooge terrassen staan. Het paleis van den stadhouder is inderdaad bewon-
{==686==} {>>pagina-aanduiding<<}
derenswaard voor dit land; met zijne hoog opgehaalde ringmuren heeft het al het aanzien van eene citadel. De inwoners spreken een dialect, geheel verschillend van dat der Kanori en zelfs afwijkend van dat der naburige plaatsen, doch overeenkomende met de spraak der eilandbewoners in Tsad. - Ngala behoort tot het land Kotoko, dat eenmaal een zelfstandig koningrijk was, doch thans vernederd is tot eene provincie van Bornu en geheel in verval geraakt. De voornaamste steden van dit voormalig koningrijk zijn groote puinhoopen geworden, waaruit nog hier en daar een enkel bewoonbaar gebouw uitsteekt. - Kotoko grenst ten Oosten aan het rijk Logone, dat zich uitstrekt langs de rivier van denzelfden naam en den vloed Schari, tusschen Bornu en Bagirmi. Het politiek bestaan van dit rijk is van later oorsprong en nog later werd de Mohammedaansche godsdienst hier ingevoerd. Vroeger was het land verdeeld in een aantal kleine vorstendommen, totdat brua, de gebieder van Honkel, de magtigste van allen, de stad Logone stichtte, daar den zetel vestigde van zijne heerschappij en de overigen aan zijn gezag onderwierp. Dit geschiedde vóór ongeveer 150 jaren. Maar deze vorst en zijne naaste opvolgers waren heidenen, en eerst vóór ruim 60 jaren werd de Islam aangenomen door den toen regerenden vorst miara-ssale, en door hem in het rijk ingevoerd. De meeste inwoners hebben echter nog eene zeer onvolledige kennis van de godsdienst van mahomed; terwijl op het platteland de grootste menigte het heidendom aanhangt. De regeringsvorm schijnt eene beperkte monarchie, want de vorst is omringd door een aantal
hooge staatsdienaren, als de Ibalaghuan of vizier, de Mara-Legha of koning der wateren, de troonopvolger en anderen. - Door zijne voordeelige ligging aan twee groote rivieren zou dit kleine rijk tot aanmerkelijken bloei en welvaart kunnen komen, indien het niet door magtige naburen aan alle kanten gekweld en onderdrukt werd. Het moet aan Bornu jaarlijks eene aanzienlijke schatting betalen en heeft velerlei gewelddadigheden en afpersingen van Bagirmi te verduren.
Rundvee en schapen vindt men hier zeer weinig, zoodat vooral visch het dierlijk voedsel der inwoners uitmaakt; echter hebben zij ook vele zwijnen. - Behalve maïs en gierst wordt veel katoen aangebouwd, en de weverij is de voornaamste tak van nijverheid. Ook worden hier schoon gevlochten matwerk,

{==687==} {>>pagina-aanduiding<<}
houten gereedschap en ronde strooijen deksels vervaardigd. Over 't algemeen zijn de Logonesen schooner van gestalte, vooral de vrouwen, dan de lieden van Bornu; even als de Kanori hebben zij de gewoonte van zich te tatouëren, en wel zoo, dat er van den buitensten ooghoek tot aan den mond zes kromme lijnen worden getrokken. Hunne taal is verwant aan die der Musgu.
Kala heette de eerste stad, die barth in het gebied van Logone bereikte. 't Was duidelijk zigtbaar, dat men zich hier in een land bevond verschillende van de pas verlaten streken, zoowel aan de huizen als aan de menschen. De reizigers waren terstond omringd door een troep geheel naakte knapen van 7 tot 12 jaren oud. De vorm der gelaatstrekken was zeer verschillend van de gewone type in Bornu en duidde meer natuurlijk verstand en listigheid aan. De stad zelve was in diep verval, alleen het middelste gedeelte scheen nog bewoond te zijn. De landstreek tusschen Kala en de hoofdstad was vruchtbaar en goed bevolkt, maar gebrekkig bebouwd; eene menigte moerassen en boschjes maakten het reizen bezwaarlijk. Den 13den Maart kwam onze reiziger in de hoofdstad Logon-Birni of Karnak-Logone, aan. De westelijke zijde, waar barth de stad binnenkwam, had geen vrolijk aanzien en bevatte duidelijk de woningen van de arme bevolking, meestal ellendige hutten; in het oostelijk gedeelte echter waren de straten tamelijk ruim en breed, en tusschen betere huizen stond ook het paleis van den Sultan en het verblijf van zijn vizier, door een sierlijk plein van elkaâr gescheiden. Den reiziger werd eene woning aangewezen in de bovenverdieping van het paleis des viziers, dat uitmuntend gebouwd was. Dit ruime paleis bestaat uit een aantal vleugels, die kleine vierkante binnenplaatsen insluiten, en eene bovenverdieping met groote kamers. Het eenige deel, dat niet overeenkwam met den voortreffelijken bouwtrant, was de donkere, lastige trap. Het vertrek van barth was 35 voet lang, 15 breed en even zoo hoog, en ontving zijn licht door twee halfronde openingen, die natuurlijk geene glasruiten hadden, maar met luiken van riet gesloten konden worden. Hij werd zeer voorkomend behandeld en weldra tot den Sultan geleid. Het paleis van den vorst is een zeer uitgestrekt gebouw, met een hoogen muur omgeven, op dezelfde wijze
als dat van den vizier ingerigt. Met verwondering zag barth op een binnenhof twee ijzeren kanonnen, die wel zeer oud en niet van de beste soort waren, maar toch van affuiten voorzien. Nadat hij hier

{==688==} {>>pagina-aanduiding<<}
eenigen tijd had vertoefd om aangemeld te worden, werd hij door een aantal kamers gebragt naar de audiëntie-zaal, waar op eene kleine verhevenheid de vorstelijke troon stond, een ruw bewerkte, rood geverwde zetel, met een van planken getimmerd verhemelte. De Sultan zelf was evenwel niet hier, maar in een aangrenzend vertrek achter een voorhangsel verborgen, en men noodigde den reiziger uit hem aan te spreken zonder dat hij hem zag. Door de hulp van een tolk gaf barth den vorst te kennen, dat de Sultan inglis hem den last had opgedragen om den gebieder van Logone zijn eerbied te betuigen. Dit compliment werd met welgevallen aangenomen en bij herhaling vroeg de onzigtbare heer naar de gezondheid van den Sultan der Nassara-Inglis. Toen hij den vreemdeling lang genoeg door het gordijn begluurd had en bevonden dat hij eenigzins op een menschelijk wezen geleek, liet hij hem in zijne kamer komen en begroette hem met een vriendelijken handdruk. Zoolang barth in zijn land vertoefde, werd hij met veel vriendschap behandeld; het meeste genoegen deed hem het verlof om de rivier te mogen bevaren, die digt langs de stad aan de oostzijde voorbijstroomt. Die stroom was hier 550 schreden breed en 8½ voet diep, de oevers waren bedekt met papyrus en in de nabijheid der stad versierd met dum-, deleb- en dadelpalmen; wat opmerkelijk is, dewijl deze drie soorten van palmboomen bijna nergens elders zoo nevens elkander gevonden worden. De inboorlingen noemen dit water ‘laghame na Logoné’, d.i. de rivier van Logone.
Toen barth de hoofdstad den 16den Maart verlaten had, kwam hij spoedig aan den grooten stroom Schari, waarvan de rivier van Logone een zijtak is; en had alzoo de westelijke grens van het koningrijk Bagirmi bereikt. De oever was geheel met digt geboomte bezet; geene menschelijke woning was te zien; de vlakke waterspiegel werd alleen nu en dan gerimpeld door een springenden visch; nergens was een watervogel, nergens een vaartuig te ontdekken. Toen eindelijk een veerman van de overzijde aankwam, bragt hij het berigt meê, dat het den vreemdeling verboden werd de rivier over te steken. Men had namelijk van den reizenden Christen gehoord als een zeer gevaarlijken persoon, wiens oogmerk was den troon van Bagirmi te overweldigen en het land te verderven. Wat de vreedzame geleerde ook beproefde om deze meening te weêrleggen, niets mogt baten; hij was genoodzaakt eene andere plaats op te zoeken, waar 't hem misschien gelukken zou aan den overkant te komen. Hij volgde dus den stroom tot aan het dorp Mele en vond daar werkelijk gelegenheid om overgebragt te worden. De rivier was daar 1800 voet breed en 15 voet diep. Naauwelijks was hij echter eenige mijlen voortgereisd of hij werd ingehaald door den gezagvoerder van Mele met zeven of acht gewapenden, die verklaarde dat hij hem niet verder kon laten trekken, vóór dat er bevelen omtrent hem uit de hoofdstad zouden aangekomen zijn. Er bleef voor barth niets anders over dan terug te keeren naar Mele en een bode met eenen brief vooruit te zenden naar Massena. Zes vervelende

{==689==} {>>pagina-aanduiding<<}
dagen bragt hij hier door, totdat de bode terugkwam, in gezelschap van twee dienaren des stadhouders, die gedurende de afwezigheid van den Sultan met het oppergezag was bekleed. Zij reikten hem een geschrift met een groot zwart zegel over, waarbij aan barth werd bevolen het antwoord van den Sultan zelven af te wachten in de stad Bugoman, die een weinig hooger aan de rivier lag, terwijl hij door de inwoners van Bugoman en van de naburige stad Miskin rijkelijk moest voorzien worden van visch en melk. Zonder uitstel wendde barth zich dus zuidwaarts, trok door de digt bevolkte streek aan den oever van den Schari, en stond weldra voor Bugoman; doch de gouverneur dezer stad weigerde standvastig den vreemdeling binnen te laten. Wat nu te doen? Na eenig overleg besloot de reiziger voort te gaan in de rigting van de hoofdstad en verder te handelen, zooals de omstandigheden het zouden vorderen. De togt werd dus naar het Oosten voortgezet. In den nacht van 29 op 30 Maart trok hij door een uitgestrekt woud van mimosae, tamarinden en deleb-palmen, dat door menigvuldige olifanten, rhinocerossen en giraffen werd bewoond, en kwam aan het groote dorp Bakada. Daar hij hier nog maar weinige mijlen van de hoofdstad verwijderd was, zond hij nogmaals een bode daarheen om den stadhouder bekend te maken met de plaats waar hij zich bevond en den toestand waarin hij verkeerde. Niettegenstaande den korten afstand bleef de bode zeven dagen uit, en die tijd viel den vreemdeling zeer lang. Bovendien had hij hier veel te lijden van de tallooze lastige insecten, die in deze streken eene ware plaag des lands genoemd mogen worden. Op zijn gemak kon hij hier de levenswijze en de zeden der Bagirmiërs waarnemen. Over 't algemeen zijn de menschen hier grooter van gestalte dan de inwoners van Bornu; de mannen zijn forsch en sterk, ook dapper en werkzaam, de vrouwen slank en fraai gebouwd met regelmatige trekken en een aangenaam voorkomen.
Eindelijk, den 6den April, kwam de afgezonden bode terug en bragt een bevel mede van den stadhouder om geduldig te wachten, totdat er een antwoord van den Sultan zou zijn aangekomen. Barth schikte zich tien dagen lang in zijn lot, maar toen was zijn geduld ten einde; den 16den April aan vaardde hij den terugtogt. Wederom trok hij door het groote woud, waarin hij nu een nacht in de open lucht moest doorbrengen. Hevig was het gevaar, dat hier dreigde. Naauwelijks was de plek uitgekozen, die tot nachtverblijf zou dienen, of een woest gebrul van onderscheidene wilde dieren liet zich hooren. Terstond zorgde barth nu met behulp zijner bedienden drie vuren aan te leggen, die den geheelen nacht moesten onderhouden worden, bovendien schoten zij van tijd tot tijd hunne geweren af en slingerden brandende stukken hout in het rond. Even wel sprongen om middernacht plotseling twee hyena's uit het omringende kreupelhout, doch werden gelukkig teruggedreven, eene daarvan werd gedood. Toen zij des morgens na dien onrustigen nacht opbraken, vonden zij onder de lederen zakken vijf scorpioenen, die waarschijnlijk door de warmte waren aange-
{==690==} {>>pagina-aanduiding<<}
lokt. - Zonder verdere bezwaren kwamen zij na eenige dagen weder te Mele en maakten zich gereed om den Schari over te trekken, toen een ambtenaar de tent van barth binnenkwam met de tijding, dat er bevel was gekomen van den stadhouder om hem de voortzetting zijner reis te beletten. Terwijl de reiziger met dien in gesprek was, drongen eene menigte lieden de tent binnen en eensklaps werd de vreemdeling aangegrepen en in boeijen geslagen. Terwijl zijne bagaadje en wapens weggevoerd werden, sleepte men hem onder een afdak, waar hij door twee dienaren van den stadhouder bewaakt werd. Vier dagen lang moest hij zoo als een slaaf geboeid blijven liggen. Toen kwam gelukkig een man te Mele, dien hij te Bakada had leeren kennen; deze, een aanzienlijk
man, gaf bevel hem de boeijen af te nemen en beloofde hem zonder uitstel naar de hoofdstad te zullen brengen. Hij hield woord. De goederen en wapens werden teruggegeven. Barth vertrok met zijn bevrijder en kwam den 27sten April des morgens te Massena aan. De stadhouder ontving hem vriendschappelijk, zocht de hem aangedane smadelijke behandeling te verontschuldigen, en raadde hem aan nu geduldig in de stad de terugkomst af te wachten van den Sultan, die zich nog altijd bij zijn leger in het zuidoostelijk gedeelte des rijks bevond.
Barth had gehoopt zich bij dat leger te kunnen voegen om daarmeê het land door te trekken en onbekende streken te bezoeken, doch hij kreeg een streng verbod om zich uit de hoofdstad te verwijderen. Hoe zou hij zich nu zijn verblijf aldaar beter ten nutte maken dan door het leven der inwoners naauwkeurig waar te nemen en zooveel mogelijk te onderzoeken en nasporingen te doen omtrent de gesteldheid en de geschiedenis van dit rijk? Het voornaamste wat hij alzoo mogt ontdekken, komt hierop neder. Eerst langen tijd nadat in westelijk Sudan magtige koningrijken gevestigd waren, verhief zich Bagirmi uit de duisternis des heidendoms. De stichters van het rijk waren vreemdelingen, afkomstig uit Kenga, eene plaats op vijf dagreizen afstands ten Oosten van Massena gelegen. Nog altijd beschouwen de Bagirmiërs Kenga met diepen eerbied; die plaats te bestrijden of te overweldigen zou voor heiligschennis worden gehouden. Ook hebben zij eenige heilige zinnebeelden, die van Kenga medegebragt zullen zijn, en welke bij bijzondere, plegtige gelegenheden openlijk worden rondgedragen. Het zijn: een zeer lange speer, een kleine keteltrom en een horen. De eerste vorst van Bagirmi, die vóór 300 jaren zijn koningrijk oprigtte, was een heiden en heette dokkenge. Hij vond eene armoedige volkplanting van veehoeders op de plaats waar nu de hoofdstad ligt. De naam dezer stad zal ontleend zijn van een groote tamarinde (‘Mass’) en van een meisje dat gewoon was bij dien boom melk te verkoopen, ‘ena’ geheeten. - De vierde opvolger van dokkenge, abd-allah, heeft 't eerst den Islam aangenomen en in het land ingevoerd. Onder de 14 volgende koningen nam Bagirmi steeds toe in uitgestrektheid en magt, doch later werd het in langdurige oorlogen gewikkeld met zijne magtige naburen Wadai en Bornu, waardoor het al meer en meer werd verzwakt. Omstreeks het jaar 1810 werd

{==691==} {>>pagina-aanduiding<<}
de vader van den tegenwoordigen vorst, othman-bugoman, verpligt om eene schatting te betalen aan den beheerscher van Wadai. Deze schatting, die alle drie jaren geheven wordt, bestaat uit 1000 gewone slaven, 30 schoone slavinnen, 100 paarden en 1000 hemden. Deze vorst, die een gruwzaam en losbandig despoot schijnt geweest te zijn, stierf in 1844, en zijn oudste zoon, abd-el-kader, de thans regerende Koning of Sultan, werd zijn opvolger. Deze wist vrede te sluiten met zijne beide naburen en wendde zich toen tegen de Heidenen in het Zuiden, om aan die zijde zijne heerschappij uit te breiden; ieder jaar ondernam hij een krijgstogt, en 't gevolg daarvan is geweest dat hij een aantal heidensche hoofdlieden aan zich heeft onderworpen en cijnsbaar gemaakt.
Het geheele eigenlijke Bagirmi bestaat uit eene groote vlakte van 240 Engelsche mijlen lengte en 150 breedte, met eene onmerkbare afhelling naar het Noorden; alleen in het noordelijkst gedeelte vindt men eenige heuvels. De bodem is grootendeels kalk- en zandgrond en brengt niet veel anders dan Negergierst en maïs voort, hier en daar worden boonen geteeld. Een veelgebruikt voedingsmiddel leveren eenige soorten van gras (Poa). Voor de nijverheid kweekt men hier katoen en indigo. Het land heeft zeer veel te lijden van droogte, terwijl bovendien eene menigte insecten dikwijls de hoop des landmans vernielen. - De bevolking wordt geschat op 1½ millioen zielen, met een leger van 10,000 man voetvolk en 3000 ruiters. Het gewone wapen is de speer; boog en pijlen ziet men zelden, vuurwapens bijna in 't geheel niet. - De regering van Bagirmi is eene onbeperkte monarchie. De titel des Konings is ‘Banga’. Hij wordt met slaafsche onderdanigheid gediend; wanneer de inwoners hem naderen, betoonen zij hun eerbied door het hemd van den linkerschouder af te trekken en hun hoofd met stof te bestrooijen. Evenwel worden zij niet hard verdrukt en genieten zelfs meer vrijheid van spreken dan de bevolking van sommige staten in Europa. - De hoofdstad is ongeveer 7 mijlen in omtrek groot, doch niet meer dan de helft dier ruimte is bewoond. De voornaamste wijk is in het midden der stad, waar ook het paleis des Sultans staat. Eigenaardig is hier eene diepe, lange groeve, die de stad van 't Oosten naar 't Westen doorsnijdt; in den regentijd wordt die gevuld met water. - Het paleis bestaat, gelijk overal in deze streken, uit onregelmatige groepen gebouwen en hutten van klei, maar onderscheidt zich door een ringmuur van gebrande baksteenen, die 18 voet hoog en 10 voet dik is.
Bij de eentoonigheid van barth's verblijf in Massena was 't hem eene aangename verrassing toen hij den 6den Julij twee pakketten met brieven uit Europa ontving. Het eene bevatte een groot getal brieven van zijne bloedverwanten en vrienden, het andere dépêches van de Engelsche regering. Lord palmerston spoorde hem daarbij aan om te beproeven of hij Timbuctoe bereiken kon. Dit voorstel was hem te meer welkom, nu hij de onmogelijkheid inzag om verder zuid-oostwaarts door te

{==692==} {>>pagina-aanduiding<<}
dringen, en hij verheugde zich in 't vooruitzigt om de roemrijke baan van mungo park te betreden.
Intusschen was de Sultan abd-el-kader in de hoofdstad teruggekeerd, en had met belangstelling naar den vreemdeling vernomen, maar nog geen woord gesproken van verlof tot zijne afreis. Nu echter kwam een brief van Sheich omar aan den Koning van Bagirmi, waarbij bepaald geëischt werd, dat de vreemde reiziger vrijelijk naar Bornu zou kunnen terugkomen. 't Bleek dat men te Massena eigenlijk niet regt geweten had, wat men met dien geheimzinnigen persoon zou aanvangen, dien men voor een magtigen toovenaar, of voor een spion, of ten minste in ieder geval voor een zeer gevaarlijk wezen hield. Thans werd hij bij den vorst ontboden, dien hij echter niet te zien kreeg en die hem met geen woord verwaardigde. Doch denzelfden dag kwamen twee aanzienlijke staatsdienaren bij hem en vroegen of hij niet een kanon bij zich had, en op zijn ontkennend antwoord verzochten zij hem, namens den Sultan, dat hij er een maken zou. Het kostte den reiziger veel moeite hen te overtuigen, dat hij niet bij magte was om dien wensch te vervullen. Den volgenden dag kwamen zij weêr met de boodschap, dat de Sultan toestemming wilde geven tot zijn vertrek, als hij eene schoone slavin en een kameel als geschenk wilde aannemen. Barth moest natuurlijk bedanken. Eindelijk, den 6den Augustus, kwam een stoet van hofbeambten tot hem, bragt hem een geschenk van 50 hemden, en maakte hem plegtig bekend, dat hij het land mogt verlaten, wanneer hij wilde, dat tot heden toe noch het volk van Bagirmi hem, noch hij het volk van Bagirmi genoegzaam had gekend, doch dat, wanneer hij later wilde terugkeeren, hij Bagirmi kon beschouwen als zijn vaderland.
Vier dagen later was barth weêr op reis naar Kukaua. Ofschoon de wegen door de onophoudelijke regens vrij slecht waren, ging de togt vlug en zonder verhindering voort, zoodat hij den 20sten Augustus, door Dr. overweg met blijdschap ingehaald, Kukaua weder bereikt had. Hier trof hem een vreeselijke slag. Zijn eenige vriend en reismakker, Dr. overweg, was van eene reis naar de zuidwestelijke bergstreken van Bornu ziek teruggekeerd, hij verzwakte van dag tot dag; in het voorgevoel van zijn dood liet hij zich naar Maduari aan den oever van het meer Tsad brengen, en ontsliep daar, als een offer van het verderfelijk klimaat, den 27sten September 1852. Diep getroffen en vol smartelijke gedachten over zijn geheel verlaten toestand, keerde barth van het graf naar de stad terug. Zijne woning scheen hem uitgestorven te zijn en het verblijf in deze streken ondragelijk. Hij haastte zich dus zooveel mogelijk met de noodige maatregelen voor zijne reis naar den grooten stroom in het Westen, om afleiding en opbeuring te vinden bij het bezoeken van nieuwe landen en het verkeeren met nieuwe menschen.

Verbetering.

In No. XII, bl. 592, is eene kleine drukfout ingeslopen, die echter nog al een groot verschil maakt. Op reg. 5 van boven staat: 250 millioen, lees: 2½ millioen.


{==693==} {>>pagina-aanduiding<<}

Mengelwerk.

James Watt.

Het leven eens uitvinders.

‘Van alle dingen ter wereld is uitvinden de grootste dwaasheid.’ Zoo schreef eenmaal watt onder den indruk der smarten en zorgen, die zijn genie hem oplegde, en, wanneer men zijn leven - een eindelooze veldtogt tegen bezwaren en teleurstellingen - leest, dan wordt die klagte begrijpelijk.
Dat leven, over het algemeen weinig bekend, in hoofdtrekken te schetsen, is het doel van dit stukje. Aanleiding daartoe vond ik in een paar werken van een zijner nabestaanden, j. patrick muirhead, het ééne over zijn leven, het andere meer bepaald over zijne uitvindingen (*), waarvan ook onlangs een der voornaamste Engelsche tijdschriften den hoofdinhoud heeft medegedeeld.
Twee dingen heb ik echter den lezer vooraf te zeggen, het ééne om hem gerust te stellen, het andere om hem te waarschuwen. Hij behoeft niet te vreezen, dat hem hier eene lijst van kleingeestige particulariteiten over het leven eens mans zal opgedischt worden, alleen belangrijk omdat zij over zulk eene gewigtige persoonlijkheid handelen. Neen! niet de man maakt de biographie belangrijk, maar zijn leven en zijne lotgevallen zelve zijn belangrijk en indrukwekkend. Wij hebben hier niet te verhalen, hoe een zekere persoon j. watt genaamd, door het een of ander toeval eene uitvinding deed, die hij maar bekend behoefde te maken, om zelf rijk te worden en de wereld te hervormen. Wij hebben een levensstrijd mede te deelen. Even belangrijk als de uitvinding was, die hij deed, even merkwaardig zijn de ongekende bezwaren, die overwonnen moesten worden om der onwillige, ondankbare en ontrouwe wereld die uitvinding in de handen te wringen. Niet

{==694==} {>>pagina-aanduiding<<}
alleen een man als watt, maar ook medestanders, als die hij vond, maar ook een volk, als waaronder hij leefde, waren noodig, om de gedachte, die in zijn hoofd met moeite uitgesponnen werd, in praktijk te brengen en vruchtbaar te maken.
Doch aan de andere zijde meen ik ook den lezer te moeten waarschuwen voor een gevaar dat hem dreigt. Het was niet wel mogelijk, om een denkbeeld te geven van hetgeen watt voor de verbetering van het stoomwerktuig gedaan heeft, zonder hier en daar over de zamenstelling er van te spreken. Daarentegen konde ik die zamenstelling ook niet in allen deele uitvoerig verklaren en uitleggen; ik heb alleen getracht kortheid en duidelijkheid zooveel mogelijk te vereenigen. Maar de lezer moet òf eenigzins met de werking van den stoom in de hoofdzaak bekend zijn, òf hij moet de goede hersens, die hem geschonken zijn, een oogenblikje gebruiken, - iets, wat niet iedereen doen wil (*).
Het doet er weinig toe, dat j. watt juist te Greenock in Schotland, in het jaar 1736, den 19den Jan. geboren is. Meer van belang was het, dat hij als het ware met en tusschen werktuigen en gereedschappen (maar van ruwe soort) grootgebragt werd. Zijn vader was, nu ja - timmerman; maar werd daarbij voor allerlei soms tamelijk verschillende bezigheden gebruikt, zooals die op eene kleine plaats aan den man van eenige vindingrijkheid plegen opgedragen te worden. De wijze waarop de jonge watt de neiging naar kennis, die in hem was, bevredigde, is zoo geheel vreemd niet. Men bespeurde ook bij hem wat gewoonlijk bij autodidacten wordt waargenomen: hij greep rond in het ruime veld der kennis, zoekende wat hij daarvan zich toeëigenen mogt. Hij had dien zoekenden geest, die uit elk boek, dat hij magtig kon worden, en uit alles, wat hij rondom zich zag, stof tot leering en tot nadenken zocht. Gelijk steeds bij kinderen van dien aanleg het geval is, las hij zonder onderscheid verschillende soorten van boeken, van geschiedenis en letterkunde, van natuurkunde en werktuigkunde. Dit zweven echter over die verschillende vakken van wetenschap had zijn grond niet in die onbepaaldheid, die den polyhistor kenmerkt; maar meer in de gemakkelijkheid,

{==695==} {>>pagina-aanduiding<<}
waarmede hij zich alles eigen maakte. Het was duidelijk genoeg, dat zijn geest eene vaste, bepaalde rigting had naar de empirische wetenschappen, en ofschoon hij her en der afdwaalde naar anatomie en zelfs botanie, het was vooral de verwantschap van die vakken met werktuigkunde, die zijn geest, misschien nog onbewust, daarhenen trok. Hij was echter niet wat men, juist genoeg, een boekworm noemt. Hij wisselde zijne lectuur met het nemen van allerlei eenvoudige proeven af, en was ook, en gelukkig, wel genoodzaakt het gebruik zijner handen te leeren, om zijn vader behulpzaam te wezen. Ook rekende hij het niet beneden zich uit het spreken met allerlei slag van menschen zijne kennis te vermeerderen.
Zijn gestel was, zooals het, helaas! dikwijls eene voorwaarde schijnt te zijn voor groote gaven, tenger en zwak, en menigvuldige hoofdpijnen was de kwaal, die hem zijn geheele leven heeft vervolgd. Men pleegt dien toestand zoo te beschouwen, dat het ligchaam door de grootheid des geestes onderdrukt wordt, en niet geheel ten onregte; hoewel er tegenover staat dat zulke ligchamen ook juist door dezelfde grootheid des geestes gesterkt worden. Het voorbeeld van watt schijnt daarvoor te pleiten: met al zijne zwakheden, met al de ontberingen en inspanningen die een sterk gestel gesloopt zouden hebben, overleefde hij al zijne vrienden, en stierf onder een nieuw geslacht als 83jarige grijsaard.
Verbeeld u een gestel als het zijne met dien rusteloos onderzoekenden geest, en die onbegrijpelijke gave van uitvinding, die te gelijk de zegen en de last zijns levens was, in onzen tijd geplaatst. Wat zouden de tallooze gelegenheden tot leeren en oefenen, de groote gemakkelijkheid om uit te voeren, wat eenmaal goed gedacht is, die onzen tijd kenmerken, hem den weg duizendvoud verkort hebben. In ééne maand zou hij thans gedaan hebben kunnen krijgen, waar hij toen dikwijls jaren van inspanning over besteden moest. Doch het is eigenaardig en de ondervinding leert het, dat juist die kennis, die met de meeste moeite verkregen is, ook van den krachtigsten stempel is en de schitterendste vruchten voortbrengt.
Doch het zij dan tot zijn ongeluk of tot zijn geluk, zeker is het, dat hij als met geweld de kennis, die hij had, van de wereld veroveren moest. Met zijn achttiende jaar was het uitgemaakt, dat hij zijne krachten en zijn leven aan het vak der

{==696==} {>>pagina-aanduiding<<}
werktuigkunde (toen nog, ach! zoo jong) wijden zou, en daartoe ging hij de wijde wereld in. Te gelijk begon ook de reeks zijner beproevingen.
In 1754 ging hij naar Glasgow, om bij een instrumentmaker in de leer te komen. In die tijden, toen men volle 14 dagen noodig had, om van Glasgow naar Londen te komen (mits te paard), was Glasgow iets geheel anders dan het nu door denzelfden watt geworden is. De Clyde, thans door trotsche driemasters en bruisende stoombooten doorkliefd, werd toen naauwelijks door een enkele visschersboot bevaren. En nogtans was het toen de eenige plaats in Schotland, waar enkele sporen van industriële welvaart te vinden waren.
Het was echter niet gemakkelijk om te Glasgow in het vak van instrumentmaker iets te leeren. De eenige persoon van de stad, die hiervoor eenigzins in aanmerking kwam, was een oud man, die brillen verkocht en repareerde, en bovendien, zoowel met het herstellen van violen als met het fabriceren en verkoopen van hengelstokken en vischtuig, sobertjes den kost won. Watt was voor hem een zeer bruikbare handlanger, maar hij leerde niets bij den opticus, zooals hij genoemd werd.
Ns verloop van een jaar begaf hij zich dus, op raad van een Professor dick, naar Londen, een reisje, dat hij te paard in 13 dagen volbragt. Hier stootte hij op een ander bezwaar. Er waren wel enkele instrumentmakers in Londen, maar de strenge regelen van het gild verboden hen iemand in dienst te nemen die zich niet voor 7 jaren verbond, behalve doortrekkende handwerkslieden, die reeds bij anderen in dienst geweest waren. Eindelijk mogt hij zich gelukkig rekenen bij een instrumentmaker morgan tegen een leergeld van 20 guinjes in dienst te komen. De werkzaamheden waren hier fabriekmatig verdeeld, en zonder zijne energieke neiging tot onderzoek, hadde hij het misschien niet verder gebragt dan het maken van een enkel werktuig. Maar hij rustte niet alvorens hij alle graden had doorloopen, en weldra vervaardigde hij hadley's quadranten, azimuth compassen, koperen sectors, theodoliten en andere fijnere soorten van instrumenten. Ondertusschen kwam echter zijn onderhoud nog ten laste zijns vaders. Het werd dus zijn streven, om in zijne vrije uren voor eigene rekening te werken. Hierin slaagde hij; maar ten koste van verbazende inspanning, en met opoffering zijner gezondheid.

{==697==} {>>pagina-aanduiding<<}

Nog verhaalt hij iets van zijn verblijf in Londen, dat ons eene eigenaardige zijde van de toenmalige maatschappij kennen doet. Hij schreef aan zijn vader, dat er nog eene andere omstandigheid was, die hem verhinderde veel uit te gaan. Juist in dien tijd was er groote behoefte aan matrozen, die op de toenmaals gebruikelijke wijze werden geprest. Niet minder dan 40 troepen gingen er door Londen rond, die in één nacht duizend mannen presten. Bovendien waren er nog de zoogenaamde kidnappers, de zendelingen van de (thans, voorzeker niet te vroeg, ontslapen) O.-Indische Compagnie. Deze hadden dépôts in de verschillende deelen der stad, om de mannen die zij voor het Indische leger inrekenden, op te nemen. Maar als de vraag naar soldaten minder werd, zetteden zij hun bedrijf voort, door de arme drommels aan de planters in N.-Amerika te verkoopen. Dikwijls hadden er in de straten formele gevechten plaats tusschen de presgangers en deze kidnappers over de ongelukkige slagtoffers, die men kon magtig worden. Wel is waar geboden de privilegiën der eigenlijke City, dat zij ieder, wien zij binnen hare palen opvingen, eerst voor den Lord-mayor moesten brengen; doch watt schreef, dat hij niet durfde erkennen, dat hij in de stad werkte zonder de bepalingen van het gilde nagekomen te zijn. Ware hij in de handen der menschenjagers gevallen, ook hij zou zonder veel omslag naar Indië of Noord-Amerika gezonden zijn.
Toen watt volgens de overeenkomst een jaar bij morgan gediend had, was hij er op bedacht om eene zaak voor eigen rekening te gaan drijven. Hij kocht voor een paar honderd gulden gereedschappen en boeken, en keerde in den herfst van 1756 naar Greenock terug, om zijne tamelijk geschokte gezondheid een weinig te herstellen. Spoedig echter ging hij naar Glasgow, om zich daar neder te zetten. Het was echter nog maar bij toeval, dat hem dit gelukte. De wetten van het gilde verboden hem als vreemdeling zich daar te vestigen. Gelukkig echter had hij eenige instrumenten gerepareerd voor de professoren van de universiteit, en deze namen hem in bescherming en installeerden hem in een der universiteitsgebouwen, waar zij een onbeperkt gezag uitoefenden. Nog wordt de kamer die hij daar bewoonde, in denzelfden staat aan de bezoekers vertoond.
Maar het baatte hem niet veel, dat hij in Glasgow blijven

{==698==} {>>pagina-aanduiding<<}
mogt: zeer gering was het werk, dat hij te doen kreeg, en groot zijne moeite om maar alleen te kunnen leven. Hierin werd echter eenige verbetering gebragt door eene omstandigheid, die een sterk bewijs is voor de stoutheid en veelomvattendheid van zijn genie. Eene vrijmetselaars-loge wilde een orgel hebben, en reeds had watt zich zulk eene bekendheid verworven, dat men de vervaardiging aan hem opdroeg. Watt had echter volstrekt geen muzikaal gehoor; het scheen dus onmogelijk dat hij het verlangde zou volbrengen. Nogtans nam hij het aanbod aan. Hij bestudeerde de theorie van de muziek, vond eene menigte nieuwe hulpmiddelen, als indicators en regulators van de blaaskracht uit, en bragt het inderdaad zoo ver, dat zijn orgel de bewondering van deskundigen in de muziek heeft opgewekt.
Ofschoon zijne bezigheden zeer uiteenloopende, maar weinig winstgevend waren, was er echter aan zijn verblijf in de universiteitsgebouwen een belangrijk voordeel verbonden: zijne kennismaking met kundige en geletterde mannen, die later met roem bekend werden. Hier maakte hij onder anderen ook kennis met zijn vriend john robison, later professor in de Philosophia naturalis te Edinburgh. Deze geleerde, die zelf in onderscheidene vakken van wetenschap heeft uitgemunt, gaf later van watt de volgende belangrijke getuigenis, die zoowel zijne voorbeeldelooze gaven, als ook de beminnelijkheid van zijn karakter doet uitkomen. ‘Niet alleen was hij meester in alles wat tot het vak van den civielen en militairen ingenieur behoort, maar hij had zich ook met eigenaardige gemakkelijkheid kennis verworven op het gebied van oudheidkunde, talen, kunst en natuurlijke geschiedenis. Doch, ofschoon men hem algemeen als een der bekwaamste mannen van de Universiteit beschouwde, had hij daarbij zulk eene groote eenvoudigheid en bescheidenheid, dat het niet te verwonderen was, dat zijne vrienden zoo aan hem gehecht waren. Ik heb nog al wat gezien in de wereld, en toch kan ik verklaren dat ik nooit een tweede voorbeeld aangetroffen heb van zulke algemeene en hartelijke gehechtheid aan iemand, wien ieder als zijn meerdere erkende. Maar deze meerderheid was als het ware verborgen onder zijne beminnelijke nederigheid en gulle erkenning van eens anders verdiensten. Watt was de eerste, om aan de vindingrijkheid van een ander dingen toe te schrijven, die

{==699==} {>>pagina-aanduiding<<}
dikwijls niets anders waren, dan zijne eigene gedachten, in toepassing gebragt en uitgewerkt. Zelf heb ik dit dikwijls ondervonden.’ - Voorwaar aan beide vrienden strekt zulk eene getuigenis tot eer.
Hoe nederig robison ook van zich zelven spreekt, hij was het toch, die het eerst de aandacht van watt op het onderwerp bragt, waaraan hij zijn roem en de tegenwoordige wereld hare industriële kracht te danken heeft. Reeds in 1757 bragt robison hem op de gedachte of de stoom, wiens kracht toen reeds bekend was, niet gebruikt zon kunnen worden om een voertuig in beweging te brengen. Trouwens, daarvoor was de toen nog zoo gebrekkige kennis der mechanica nog niet rijp; maar van nu aan begon watt toch zijne aandacht op den stoom te rigten. Van dezen tijd af tot 1763 was watt, hoewel bij tusschenpoozen, hoofdzakelijk met dit onderwerp bezig. Maar wat tal van proeven over allerlei onderdeelen van dit zamengestelde werktuig moest hij doorloopen, alvorens hij het maar ééne kleine schrede verder had gebragt! Hoewel hij slechts op kleine schaal proeven deed, liepen de kosten voor hem toch nog altijd te hoog, en alleen de kracht zijner natuur, die hem tot onderzoeken dwong, verhinderde dat hij geheel en al van zijne onderzoekingen afzag. Gelukkig kreeg hij eene nieuwe opwekking. In 1763 werd hem eene kleine stoommachine, een model dat de Universiteit van Glasgow in bezit had, ter herstelling toevertrouwd. Die beroemde machine werd het aanvangspunt zijner uitvindingen.
Om echter te doen begrijpen, wat die machine was, en welke verbeteringen watt in het stoomwerktuig heeft aangebragt, moeten wij nagaan, hoe ver men met de toepassing van den stoom gevorderd was, toen hij met zijne onderzoekingen een aanvang nam.
Op dat tijdstip was het gebruik van stoom wel is waar bekend, maar de toepassing was nog zeer gebrekkig. De eerste uitvinder van de stoommachine is eigenlijk diegeen, die op het denkbeeld kwam, om de sterk uitzettende kracht, die de waterdamp heeft, tot werktuigkundig gebruik aan te wenden. Maar dat kan nog op zoo verschillende wijze geschieden - b.v. door den damp eenvoudig tegen een rad te laten stroomen, even als het water tegen de bladen van een waterrad - dat het altijd eene onuitgemaakte zaak is, wie den grond heeft gelegd

{==700==} {>>pagina-aanduiding<<}
tot het thans in gebruik zijnde systeem van toepassing. Akago heeft dan ook een afzonderlijk werk gewijd aan de quaestie ‘de la priorité relative de l'invention des machines à vapeur, en daarin ziet men, dat Spanje zoowel als Duitschland, Frankrijk en Engeland een deel der eer van deze uitvinding zouden kunnen eischen. Doch dat is de mythische tijd der stoomperiode, die van 1593 tot 1698 duurt. In laatstgenoemd jaar kreeg de Engelsche kapitein thom. savigny het eerste patent voor de toepassing van stoom op verscheidene machines. Met papin en newcomen bragt hij nog meer en meer verbeteringen aan zijne oorspronkelijke machine; maar het was nog een zeer onvolledig werktuig, dat zij gebruikten. Hoewel de stoom er bij gebruikt werd, werd de eigenlijke kracht hier geoefend door de drukking der dampkringslucht, en daarom werden zij door de Engelschen in tegenoverstelling der steam-engines (stoommachines), met den naam van atmospheric engines bestempeld, die wij kortheidshalve maar luchtmachines zullen noemen. De zamenstelling hiervan was vrij eenvoudig. De stoom werd door eene buis uit den ketel in den stoomcylinder gelaten. Deze cylinder (een korte dikke buis) was van onderen luchtdicht gesloten, doch van boven niet. Daarin bevindt zich eene schijf (zuiger), luchtdicht tegen den binnenwand sluitende, waaraan eene staaf of stang bevestigd is, die van boven uit den cylinder uitsteekt. Nu wordt de stoom uit den ketel in den cylinder onder den zuiger ingelaten, waarbij te gelijk de zuiger door een tegengewigt, gelijk men straks zien zal, naar boven getrokken wordt. Is hij eenmaal boven aanden cylinder gekomen, dan wordt de toevoer van stoom uit den ketel afgesloten. Dit geschiedde toen nog door een man, die daartoe de kraan moest digtdraaijen. Dan wordt er een andere kraan
geopend, die koud water in den cylinder aanvoert; en wat gebeurt nu? Door het koude water wordt de stoom gecondenseerd, dat is, wordt weder water, dat oneindig veel minder ruimte inneemt dan de stoom. Dien ten gevolge ontstaat er in den cylinder onder den zuiger eene luchtledige ruimte, en nu is eene vrij geringe kennis der natuurkunde genoeg om te doen begrijpen, dat de drukking der dampkringslucht op den zuiger hem met kracht naar beneden moet drukken. In dezen slag van den zuiger naar beneden bestond eigenlijk de geheele werking; doch dit was genoeg voor het gebruik,

{==701==} {>>pagina-aanduiding<<}
dat men in de eerste helft der vorige eeuw van het stoomwerktuig maakte.
Het werd namelijk toen alleen gebruikt voor pompen, om het water uit de steenkolen- en andere mijnen te houden. Dit geschiedde aldus. De zuigerstang was met eene ketting bevestigd aan een balk of staaf, die op een as balanceerde; het nederdalen van den zuiger deed dus de eene zijde van dien staaf naar beneden en de andere zijde met even veel kracht naar boven gaan; hierdoor werd tevens de zuiger van de pomp naar boven getrokken. Deze was met een gewigt bezwaard, waardoor de zuiger van den stoomcylinder weder omhoog getrokken zou worden, wanneer het luchtledig, dat dan in den cylinder ontstaan zou, dit niet verhinderde. Doch hiertoe diende nu weder de stoom die er ingelaten werd, en die dus eigenlijk niets anders te doen had dan die drukking der lucht te aequivaleren.
Zietdaar eene beschrijving, die ik mij niet beijverd heb, om technisch, maar alleen zoo duidelijk mogelijk te maken. Nog eene opmerking. Dit was de aanvang van één der systemen, volgens welke de stoom wordt toegepast, en wel dat van lage drukking. Hoe dit ook later verbeterd werd, dit berust altijd op het beginsel, om door het condenseren van den stoom een luchtledig te veroorzaken. Volgens het andere systeem, dat van hooge drukking, is dat condenseren (altijd eene omslagtige bewerking, gelijk men later zien zal) niet noodig; maar wordt de stoom in den cylinder aan de eene zijde van den zuiger door de meerdere drukking van stoom aan de andere zijde weder uitgedreven. Doch dit behoeven wij niet nader te verklaren: watt hield zich uitsluitend bezig met het perfectionneren van machines van lage drukking.
Zulk eene machine was het nu, die watt in handen kreeg, en die hij zich ten levenstaak stelde, te verbeteren. Er was namelijk een groot bezwaar aan deze uiterst onvolledige inrigting verbonden, voornamelijk bestaande in het verbazende en noodelooze verlies van stoom en, wat op hetzelfde nederkomt, van brandstof. Hij begon met verscheidene ondergeschikte verbeteringen aan te brengen aan de inrigting van den ketel, en andere deelen; maar deze baatten nog weinig, want nog altijd bleef het groote stoomverlies bestaan, veroorzaakt door de noodzakelijkheid om den cylinder weder heet te maken,

{==702==} {>>pagina-aanduiding<<}
nadat hij door het ingebragte water om te condenseren afgekoeld was. Wanneer de nieuwe stoom weder in den verkoelden cylinder werd ingelaten, werd er vier vijfden van verkoeld of gecondenseerd, alvorens de cylinder weder den vereischten warmtegraad had, en deze stoom was dus geheel verloren. Watt kwam dus tot de conclusie, dat, om eene volmaakte machine te maken, het noodig was, dat de cylinder altijd zoo warm bleef als de stoom, die er ingelaten werd. Maar aan de andere zijde was het evenzeer noodig om den stoom te verkoelen, zou de drukking der lucht den zuiger omlaag drukken, en wel tot op eene temperatuur van 100 graden, dat is 112 graden beneden het kookpunt (*). Deze beide voorwaarden schenen onvereenigbaar: de cylinder zou nooit minder dan 212 graden moeten zijn, en bij elke daling van den zuiger moest hij tot op 100 graden afgekoeld zijn.
Langen tijd greep hij - gelijk hij het zelf noemde - in de duisternis rond, dikwijls door een dwaallicht misleid. Eindelijk, op eene wandeling in de lente van 1765, kwam de oplossing van het vraagstuk hem als een bliksemstraal in de gedachte. Daar de stoom eene elastische vloeistof is, zou hij in eene ruimte, die vooraf luchtledig gemaakt werd, door zijn eigen uitzettingsvermogen zich ontlasten. Men behoefde dus zulk een luchtledig slechts in een afzonderlijken ketel te veroorzaken, en eene gemeenschap te openen tusschen dezen ketel en den cylinder, op het oogenblik, dat de schijf moest dalen. Dan zou de stoom zich van zelf verspreiden en verdeelen in deze beiden ruimten. En bovendien, zoo deze ketel (condensator genoemd) door koud water koel gehouden werd, zou de stoom, zoodra hij daar in stroomde zich tot water condenseren; het ledig, hierdoor ontstaan, zou weder door den overblijvenden stoom uit den cylinder aangevuld worden, totdat bijna alle aanwezige stoom zou zijn verdund, zonder dat de cylinder tot eene lagere temperatuur gekomen was. Eene luchtpomp, door de machine zelve in beweging gebragt, moest het door den stoom verwarmde koelwater en den overblijvenden stoom weder uitpompen. - Met dien afzonderlijken condensator was

{==703==} {>>pagina-aanduiding<<}
dan het groote vraagstuk opgelost, en hoe eenvoudig scheen die oplossing! Gelijk met alle dergelijke uitvindingen, nu zij eenmaal gedaan is, schijnt het vreemd, dat men niet eerder op het denkbeeld gekomen is. Watt zelf verklaarde in later tijd, met zijne gewone nederigheid, dat, zoo hij roem had verworven, dit aan het toeval of het verzuim van anderen toegeschreven moest worden. Maar de menschen zijn regtvaardiger jegens hem geweest dan hij zelf. Het was geen toeval, dat hem plotseling dat denkbeeld ingaf, maar het gevolg van gezette en ingespannen studie, de laatste schrede van eene lange reis; maar eene schrede, die niet gedaan kon worden, ware de geheele weg niet eerst afgelegd.
Nu kon watt op verdere verbeteringen bedacht zijn, die zeker nog noodig waren. De lucht, die den zuiger naar beneden dreef, had de uitwerking, dat zij den cylinder verkoelde en er alzoo weder een gedeelte stoom verloren ging, eer die weder de vereischte warmte had gekregen. Om ook dezen stoom te besparen besloot hij om den cylinder ook van boven luchtdigt te sluiten en dan, in plaats van lucht, stoom boven den zuiger in te laten, waardoor dezelfde werking zou voortgebragt worden als door de lucht. En wanneer nu deze stoom eenmaal den zuiger naar beneden gedreven had, werd er eene gemeenschap geopend tusschen het bovenste en onderste gedeelte van den cylinder, waardoor diezelfde stoom zich gelijkelijk in die beide deelen, en dus met gelijke (dat is met geene) drukking aan beide zijden, verdeelen zou. Dan zou, even als bij de gewone newcomens-machine, het tegenwigt van de pomp genoeg zijn, om den zuiger weder omhoog te trekken, en dan bleef de werking overigens dezelfde als vroeger beschreven. Op deze wijze was de luchtmachine eene ware stoommachine geworden, en met veel geringer stoomverbruik, dan wanneer de lucht het halve werk deed. Eindelijk moest nog iets uitgedacht worden, om te verhinderen, dat de lucht die den cylinder van buiten omgaf, ook nog een gedeelte van den stoom condenseerde. Hiertoe werd hij eenvoudig omringd door een tweede cylinder met eene tusschenruimte tusschenbeide, die met stoom gevuld bleef. Nadat eenmaal het hoofddenkbeeld van den afzonderlijken condensator gevonden was, volgden al deze verbeteringen als van zelve, en volgens watt's eigen getuigenis, binnen een paar dagen.

{==704==} {>>pagina-aanduiding<<}

Maar ofschoon watt nu het plan zijner machine geheel in het hoofd had, heeft het hem vrij wat jaren van moeite en inspanning gekost, eer hij het verwezenlijken kon. Nu begon eigenlijk eerst de strijd, dien hij met schaarschte van eigen middelen en de gebrekkige ressources zijns tijds te voeren had, belangrijk te worden.
Reeds zijn overmatig vindingrijke geest was eene oorzaak tot allerlei vertraging. Telkens dacht hij weder nieuwe inrigtingen uit, die echter niet altijd bij verdere proefneming bruikbaar bevonden werden. Het grootste bezwaar was voor hem de onmogelijkheid, om werklieden te vinden, die zijne modellen op eenigzins groote schaal konden vervaardigen. Daarom rigtte hij eene eigene smederij op, om met de hulp van zijn assistent john gardiner, zelf zijn model te maken. Tot tweemalen toe was de machine, met groote moeite vervaardigd, onbruikbaar ten gevolge van het slechte werk. Het was niet mogelijk, om in gansch Glasgow een zuiver geboorden cylinder van gietijzer te krijgen, waar de zuiger overal luchtdicht in sloot. Bij de machine van newcomen kon men hieraan te gemoet komen, door een weinig water op den zuiger te laten staan, dat de kleine tusschenruimten vulde; maar bij zijn voortdurend heeten cylinder was dit onmogelijk. Bovendien werden zijne teleurstellingen nog vermeerderd door het sterven van een tinwerker, van wien hij veel hulp had, terwijl hij met zijn tweede model bezig was. Dat was een zwaar verlies voor hem. Maar daar hij verzekerd was van den eindelijk goeden uitslag van zijn streven, was niets in staat om hem den moed te ontnemen, en stap voor stap kwam hij alle moeijelijkheden te boven.
Zelf was watt zonder middelen, en de kapitalisten van dien tijd verschilden grootelijks van de tegenwoordige. Zooveel duizenden als men nu in slechte ondernemingen steekt, liefst als zij nieuw zijn, zooveel penningen wilde men toen in geene goede wagen, juist omdat zij nieuw was. Om een behoorlijk model van zijn werktuig te maken, zou hij eene som van eenige duizend £ noodig hebben, en wie zou er in de stad gevonden worden, die zulk eene ongehoorde som zou wagen voor een werktuig zoo geheel nieuw, welks inrigting op natuurwetten berustte, nog zoo weinig bekend? Gelukkig vond hij toch een man, zooals hij noodig had. Dit was dezelfde roebuck, die

{==705==} {>>pagina-aanduiding<<}
zooveel heeft gedaan voor de ontwikkeling van de ijzerbereiding - zooals in een vroeger Nommer van dit Tijdschrift nog onlangs is medegedeeld. Hij was iemand van buitengewone kennis in al wat werktuigkunde betreft, wiens aandacht ook vooral op de stoommachines, waarvan hij er verscheidene voor zijne mijnwerken gebruikte, gevestigd was. Behalve dat hij groot belang bij de verbetering er van had, was hij ook gewoon aan groote ondernemingen, en had een stouten geest, die voor moeite of kosten niet zoo spoedig terugschrok.
Reeds in Aug. 1765 was watt in voortdurende briefwisseling met roebuck over de machine, hoewel het nog tot 1767 duurde, eer zij in compagnieschap met elkander traden. Roebuck had zelf eene fabriek van ijzerwerken, en watt zond hem al spoedig uitvoerige teekeningen van een cylinder en zuiger, zooals hij noodig had. Maar ofschoon deze cylinder zoo goed geboord was, als dit toen geschieden kon, was hij toch zoo slecht, dat hij niet gebruikt kon worden. Ook veroorzaakte het vrij wat vertraging en belemmering, dat er allerlei voorzorgen genomen moesten worden, dat geen ander achter het geheim der uitvinding komen en het ontstelen zou. Het is dus niet te verwonderen, dat ook deze proeve niet met den besten uitslag bekroond werd; maar hoe het er juist mede afliep is niet bekend, daar er van 1766-68 eene gaping is in watt's correspondentie met roebuck, waaruit deze berigten geput zijn. Er moet echter in dien tusschentijd iets gebeurd zijn, om roebuck nieuw vertrouwen in te boezemen, want in 1768 nam hij op zich, om eene schuld te betalen van 1000 £, die watt ten behoeve van zijne machine aangegaan had; bovendien beloofde hij om geld te fourneren voor verdere proeven en ook het bedrag van het patent te betalen. Daarvoor zou hij regt hebben op twee derden in het eigendomsregt der uitvinding.
Het jaar 1768 ging weder voorbij in steeds nieuwe proeven en onderhandelingen; maar watt vorderde toch in zoover, dat er tot de aanvrage van het patent besloten werd. Daartoe reisde hij in Aug. naar Londen, en ging op zijne terugreis over Birmingham, waar hij voor het eerst kennis maakte met zijn toekomstigen compagnon, boulton; van den eersten oogenblik voelden zij zich tot elkander aangetrokken, en watt werd zeer bemoedigd door de goede verwachtingen, die boulton van

{==706==} {>>pagina-aanduiding<<}
zijne uitvinding koesterde. Nogtans schijnt watt bij zijne terugkomst weder tot wankelmoedigheid vervallen te zijn, waarschijnlijk door de bezorgdheid voor zijne huisgenooten, die reeds zoo dikwijls waren teleurgesteld. De meer luchthartige roebuck was opgewonden over het model, dat toen onder handen was en vrij goed werkte, en hij was ongeduldig, om de uitvinding in praktijk te brengen. ‘Gij laat’ - zoo schreef hij aan watt in October - ‘den besten tijd van uw leven voorbijgaan. Gij moest u niet telkens weder laten aftrekken door iets anders, zelfs door geene nieuwe verbetering, maar alleen er op bedacht zijn om zoo spoedig mogelijk, volgens uw tegenwoordig plan, een nieuw model te maken van de vereischte grootte.’ Maar de natuur van watt gunde hem geene rust, hij was steeds onvoldaan, zoo lang hij de perfectie niet bereikt had.
Het patent werd in Jan. 1699 toegestaan; maar nu moest hij zijne uitvinding juist omschrijven, en daartoe was een termijn van 4 maanden gesteld. Natuurlijk verdubbelde hij zijne inspanningen, om het nu ook zoo volledig mogelijk te maken, en van daar eene lange reeks nieuwe proeven, van beter sluitende zuigers, van nieuwe buitencylinders, oliepompen, afvoercylinders, veiligheidskleppen, kranen, enz., die echter niet alle met goeden uitslag bekroond werden.
Zoo had hij dan nu een volledig plan in het hoofd, een patent en een steun als Dr. roebuck; maar nog op verre na was de zaak niet gewonnen. Steeds bleef de groote zwarigheid om de vereischte stukken behoorlijk afgewerkt te krijgen. Nogmaals begon hij een nieuw model, dat bij het kasteel Kinneil-House opgerigt zou worden. Gedeeltelijk van Glasgow, gedeeltelijk van Carron, waar de fabriek van roebuck was, werden de verschillende stukken aangebragt, maar de oprigting duurde zeer lang, want de werklieden waren met zulk werk niet gewoon. Watt kon er niet altijd bij wezen, daar hij ook andere bezigheden had, en als hij dan terugkwam stond het werk stil, daar de werklieden niet meer geweten hadden wat zij doen moesten. Hoe verder het werk vorderde des te angstiger werd watt; in Sept. 1769 was het gereed, maar de machine bleek ‘een onbruikbaar prul’ te zijn. Eene van zijne nieuwe verbeteringen werkte niet goed, en de cylinder was slecht gemaakt. Het laat zich begrijpen hoezeer

{==707==} {>>pagina-aanduiding<<}
dit watt ter neder drukte, vooral omdat hij de gedachte niet kon verdragen, dat ‘anderen door zijne proeven schade zouden lijden.’ - Ook was hij door dit alles zoo verarmd, dat hij genoodzaakt werd zijne proefnemingen een tijdlang te laten rusten en naar voordeeliger werk uit te zien. Met hoeveel tegenzin hij dit echter deed, blijkt uit een brief omtrent dezen tijd geschreven, toen hij in onderhandeling was over een plan om de Clyde meer bevaarbaar te maken: ‘Ik zou er mij niet mede opgehouden hebben, ware ik zeker geweest mijne machine tot stand te kunnen brengen; maar ik mag mijn geheele leven niet verbeuzelen, dat misschien niet lang meer duren zal. Niet dat ik mij voor een zeer geschikt werktuig in Gods hand houd; maar ik moet trachten om mijne rekening met de wereld effen te maken, hoewel ik vrees, dat ik het zoover nooit brengen zal.’ - Iets later schreef hij: ‘Heden (Jan. 1770) ben ik mijn 35ste levensjaar ingetreden, maar ik geloof dat ik naauwelijks voor 35 stuivers goed in de wereld gedaan heb; doch ik kan het niet helpen.’
Zoo groot was echter zijne volharding in het najagen van zijn eenmaal opgevat plan, dat hij juist omtrent dezen tijd, toen hij het meest neêrgedrukt moest zijn, nog Duitsch ging leeren, om een belangrijk werk, het Theatrum machinarum van leupoldt, te lezen. Dit handelde over de werktuigen en werkzaamheden van de mijnen bij het Hartzgebergte. Met een gelijk doel had hij zich reeds de kennis der Fransche en Italiaansche talen eigen gemaakt. De werkzaamheden die watt werden opgedragen, waren ongeveer dezelfde die tegenwoordig door den civilen ingenieur worden waargenomen; maar ook hier had hij met de domheid zijner tijdgenooten te kampen. Dan werd zijn plan voor een ander, ongetwijfeld slechter, afgekeurd, dan weder werd het wel aangenomen, maar het kwam niet tot de uitvoering. In 1770 werd hem echter een vrij belangrijk werk opgedragen, het opzigt over een kanaal, dat van Glasgow naar de kolenmijnen van Monkland gegraven moest worden. Dit hield hem van Junij 1770 tot December 1772 bezig en bragt hem jaarlijks 200 £ op. Bovendien deed de beweging in de open lucht, hieraan noodzakelijk verbonden, zeer veel goed aan zijne gezondheid. Maar dit werk had ook zijne schaduwzijde. Hij was daarbij blootgesteld aan wind en weder, aan allerlei vermoeijenissen en

{==708==} {>>pagina-aanduiding<<}
ontberingen, en daarvoor was hij door zijne vroegere levenswijze volstrekt niet geschikt. Ook had hij het karakter niet, om met de domme en ruwe werklieden om te gaan; hij was steeds in zenuwachtigen angst, dat hij, door zijn gebrek aan ondervinding in zulk soort van werk, flaters zou begaan, en door de werklieden bedrogen zou worden. Hij had een afkeer van al wat handel was, en zou liever, zooals hij het uitdrukte, ‘voor een geladen kanon gaan staan, dan eene rekening vereffenen of een koop sluiten. Hij was te gelijk opnemer, opzigter en kashouder, slechts met behulp van een klerk; dikwijls was hij door de ondernemers ‘opgeligt’ en was ongelukkig genoeg, dit zeer goed te weten. Daarbij kwam het ongeschikte werkvolk waarmede hij te doen had. De Schotsche werklieden waren toen nog niet, wat zij tegenwoordig geworden zijn, en zij moesten als kinderen op school gedrild en nagegaan worden. Eindelijk besloot hij dan ook voortaan wel als ingenieur, maar niet meer als administrateur op te treden, want hij wilde niets te doen hebben, ‘noch met werkvolk, noch met betalingen of rekeningen.’
Terwijl hij nog met het opzigt over het Monkland-Kanaal bezig was, gebeurde er iets, dat schijnbaar ongelukkig, maar in de gevolgen zeer gelukkig voor watt was. Er kwam eene zware handelscrisis, en roebuck behoorde onder degenen die daarbij ten ondergang gesleept werden. Ofschoon een man van een uitgebreid vermogen in vaste bezittingen, in kolen- en ijzermijnen, en van groote bekwaamheden, had hij zich toch in te zeer gewaagde ondernemingen gestoken en moest eindelijk het hoofd voor den storm buigen. In vele opzigten was het verlies van roebuck's hulp een zeer groot verlies voor watt, want de eerste had juist die eigenschappen, dien moed, wereldtact en ondernemingsgeest, die den laatsten geheel ontbraken. Doch van de andere zijde was roebuck's aandacht zoowel als zijn kapitaal door te veel verschillende zaken in beslag genomen. De stoommachine bleef hem steeds maar eene bijzaak, en de grootste zorgen daaraan verbonden kwamen op watt's hoofd neder; daartoe was deze niet geschikt, alle zijne gaven waren als het ware slechts in die ééne, de gave der uitvinding, geconcentreerd. Maar voor roebuck, dien hij verloor, kreeg hij een anderen medestander in de plaats, die blijkbaar nog beter voor hem paste, den reeds vermelden boulton.

{==709==} {>>pagina-aanduiding<<}
Het spreekt van zelf, dat er nog vrij wat transacties en stribbelingen moesten plaats vinden eer roebuck zijn aandeel in watt's uitvinding opgaf, want hij begon er steeds meer vertrouwen in te stellen. Doch eindelijk in 1773 stond het zoo slecht met zijne zaken, dat hij om eene schuld van 630 £ te dekken, voor 1000 £ zijn aandeel aan boulton verkocht. ‘Mijn hart bloedt over hem’ - schreef watt aan boulton - ‘en toch kan ik niets doen, om hem te helpen; ik heb mij aan hem gehouden, totdat ik er mij zelven door benadeeld heb. Langer mag ik het niet doen: ik heb een huisgezin en moet voor hun onderhoud zorgen.’

De compagnieschap met boulton was het keerpunt in watt's leven. Boulton was de man, om van zijne uitvinding te maken wat er van gemaakt kon worden. Een brief, dien hij reeds aan watt in Febr. 1769 schreef, is een duidelijk bewijs, hoe goed hij doorzag, wat er vereischt werd, om de uitvinding te doen valeren: ‘Twee redenen spoorden mij aan, om u mijn bijstand aan te bieden, namelijk ingenomenheid met u en ingenomenheid met een productief, ingenieus plan. Ik begreep dat uwe machine, om er voordeel uit te trekken, zou vereischen, geld, eene zeer accurate bewerking en uitgebreide connecties. Om nu te voorkomen, dat door eene slechte bewerking de uitvinding haar crediet zou verliezen, zou mijn plan zijn, om eene opzettelijke fabriek naast de mijne op te rigten, met al wat noodig is om de machines te vervaardigen. Door u bijgestaan zouden wij dan zamen eenige goede werklieden onderrigten en opleiden, die met betere instrumenten, dan het der moeite waard zou zijn, om voor eene enkele machine te vervaardigen, de uitvinding twintig percent goedkooper en beter zouden kunnen ten uitvoer brengen, dan anders mogelijk zou zijn. Want het zou mij niet der moeite waard zijn, om slechts voor een paar graafschappen te werken, maar ik zou aan de gansche wereld willen leveren.’ - Toen nu eenmaal de compagnieschap met boulton was aangegaan, werd dit plan in de hoofdtrekken gevolgd, en de verstandige en energieke maatregelen van boulton zouden spoedig de machine in hare ware kracht vertoonen.
Maar alvorens watt de vreugde van deze zegepraal mogt smaken, had hij nog een bitteren kelk te ledigen. Terwijl hij

{==710==} {>>pagina-aanduiding<<}
bezig was met het opzigt te voeren over het Caledonian-Canal, werd hij plotseling naar Glasgow opontboden door het berigt van de ziekte zijner vrouw. Toen hij, na eene uiterst bezwaarlijke reis langs ongebaanden weg en door aanhoudenden regen, zijne woning bereikte, was zijne vrouw reeds overleden. - Zij had met hem armoede en ontbering gedragen, had dikwijls zijn gezonken moed en twijfelmoedigen geest opgebeurd, en thans, nu de dageraad van betere tijden aanbrak, werd het haar niet gegund zich in het licht daarvan te verheugen. Later bleef hij dikwijls staan aan den drempel van het huis, waar deze slag hem getroffen had, maar hij kon nooit den moed vergaderen, om het vertrek binnen te treden, waar hij ‘de vreugde zijns levens’ verloren had. ‘En toch’ - schreef hij aan Dr. small - ‘zou dit verlies mij hebben kunnen treffen op een tijdstip, dat ik nog minder in staat zou geweest zijn, om het te dragen, en dat er voor mijne kinderen niets anders overgebleven zou zijn, dan van de genade der menschen af te hangen. Ik weet, dat er een eind aan alle smarten is, maar ik heb eerst veel door te staan.’ Hij zocht door arbeid en inspanning aan zijne gedachten eene andere rigting te geven, maar slaagde hierin slechts ten halve. Te werken lag in zekeren graad binnen zijn bereik, maar om de elasticiteit des geestes te herwinnen, dat had hij niet in de magt. Thans waren hem de bezigheden als opzigter van openbare werken nog meer ondragelijk. ‘Ik ben doodziek in deze streken’ - schreef hij in December 1773 - ‘ik ben onverschillig voor alles, en, wat mij het meest ongerust maakt, ik word hoe langer hoe dommer. Mijn geheugen wordt zoo zwak, dat ik dikwijls dingen vergeet, die nog zeer kort geleden zijn. Ik zie mij tot een druk leven veroordeeld, en niets kan mij onaangenamer zijn; ik beef als ik den naam hoor van iemand, met wien ik iets te verhandelen heb. Het vak van
ingenieur is niet productief; wij worden over het algemeen slecht betaald: al mijne verdiensten over het afgeloopen jaar gaan een 200 £ niet te boven.’ - Maar de grootste duisternis gaat aan het daglicht naast vooraf. Van dit onaangename werk werd hij door boulton afgeroepen, om het toezigt te houden over het vervaardigen van zijne machines, waarvan er eene bijna gereed was. In den zomer van 1774 kwam hij te Birmingham, en in December schreef hij aan zijn vader: ‘De zaak, waarom ik

{==711==} {>>pagina-aanduiding<<}
hier ben, gaat vrij voorspoedig, dat wil zeggen, dat de stoommachine, die ik uitgevonden heb, nu werkt, en veel beter dan eene der vorigen. Ik heb hoop, dat de uitvinding mij nog veel voordeel zal aanbrengen.’ - Zoo was watt's nederige aankondiging van het gelukken der grootste uitvinding der 18e eeuw!
Zijn compagnon was geheel en al een man van zaken, en van den besten stempel. Zijne oorspronkelijke zaak was eene fabriek van werken van plaatijzer en staal, en reeds had hij zelf de machinerie voor het slaan en pletten zoozeer verbeterd, dat het gouvernement hem opgedragen had, om al de kopermunt van het geheele koningrijk over te slaan. Hij had een juist oog voor de onderdeelen en paarde daaraan een veelomvattend verstand. Zijne zintuigen waren zoo scherp, dat wanneer hij op zijn kantoor te Soho zat, hij dadelijk het minste gebrek in de machinerie van dit uitgebreide établissement kon bespeuren, en hij was even bekwaam in het fabriceren van een knoop, als in het tot stand brengen der beweegkracht, die de industrie der geheele wereld zou hervormen. In het kort, hij was een man van verschillende gaven, die in juiste harmonie met elkander stonden, de beste handelsman, een beschermer van kunsten en wetenschappen en een vriend van geleerden en staatslieden. Maar met al zijne verdiensten, bleef hij steeds de stoommachine voor het sieraad van zijn établissement houden. Toen, in 1776, boswell hem op Soho bezocht, kort nadat het fabriceren van stoommachines aldaar een aanvang had genomen, toonde hij hem met eene onbeschrijfelijke uitdrukking van vreugde het werk, zeggende: ‘Mijnheer! wij verkoopen hier, wat de geheele wereld begeert te hebben, magt!’ Hij had 700 werklieden en was als een ‘ijzeren koning’ onder hen en tevens hun vriend en vader. Daarbij had hij een voorkomen van waardigheid en hartelijkheid, die iedereen dadelijk voor hem innamen. Het moet den Engelschen, of althans hunner industrie ter eere gezegd worden, zulk eene inrigting en zulk een man was in die tijden in geen ander land te vinden. Daarom kon ook nergens de uitvinding van den stoom, toen nog eene zwakke, jeugdige plant, zoo goed wortel schieten en gedijen, als hier.
Als beschermd onder boulton's vleugelen, kon de geniale, maar minder krachtige watt, de vlugheid des geestes herwinnen,

{==712==} {>>pagina-aanduiding<<}
en zich geheel en al aan de volvoering van zijne levenstaak wijden. Ook had hij in een tweede huwelijk met Miss macgregor, voor zoo ver het mogelijk was, vergoeding gevonden voor het verlies zijner eerste gade. Met het herleven van zijn huiselijk geluk en het bezit van al wat vereischt werd, om de stoommachine te volmaken, was hij voor eenigen tijd in gelukkiger omstandigheden, dan hij sedert jaren had mogen beleven.
Met behulp van de Birminghamsche werklieden - toenmaals de beste der wereld -, met de gereedschappen van watt's inventie en boulton's fabricaat, met het volhardende genie des eersten en de verstandige energie des laatsten, werd er dan nu eindelijk te Soho eene machine vervaardigd, die alle vroegere proeven verre achter zich liet, en een ware triumph te noemen was. Weldra bood zich nu ook eene gelegenheid aan, om de uitvinding hare intrede in de wereld te laten doen. Eenige der rijkste kopermijnen in Cornwall waren volgeloopen. Boulton schreef dadelijk aan de mijnwerkers, om hun te onderrigten van den goeden uitslag der uitvinding en hare geschiktheid voor het uitpompen, en spoedig kwam er ook eene deputatie om de nieuwe machine te zien. Ware thans watt aan zich zelven overgelaten geweest, dan had dit misschien nog tot niets geleid. De bruikbaarheid van de machine was wel buiten twijfel, maar zij was zeer duur. Boulton echter wist aan de kleinmoedigheid der Cornwallers te gemoet te komen, zonder zich zelven te benadeelen. Hij sloeg hun voor, om voor zijne rekening de machine ter plaatse op te rigten, op voorwaarde alleen, dat hij een derde zou hebben van de bespaarde steenkool, vergeleken met de beste van newcomen's machines. Dien voorslag durfde men aannemen, en zoo werd er het eerst gebruik van de nieuwe machine gemaakt. Watt ging naar Cornwall, om het opzigt over de werkzaamheden te voeren, en het debut der uitvinding slaagde volkomen. Een ooggetuige beschrijft aldus den indruk van eene der eerste machines, die gebruikt werden: ‘De vlugheid, kracht, grootheid en vooral het vervaarlijke geraas van het werktuig, gaf aan alle aanwezigen eene buitengewone voldoening, ook de vroeger ongeloovigen niet uitgezonderd. Een paar malen heb ik de machine met halve kracht laten werken, zoodat het geraas minder werd.
Maar b. heeft geen rust, en kan niet

{==713==} {>>pagina-aanduiding<<}
slapen, als zijne machine niet razend schijnt. Juist dat geraas boezemt groot vertrouwen op hare kracht in, vooral aan de minder ontwikkelden, die bescheiden verdiensten evenmin in eene machine schijnen te kunnen waarderen als in een mensch.’ Terwijl hij in Cornwall was, vond het onuitputtelijke genie van watt een meter uit om de besparing van steenkool te contrôleren; deze gaf, even als b.v. een gazometer de hoeveelheid gas, het getal slagen der pomp aan en daarnaar werd de betaling geregeld. Spoedig bevond men dat bijna drie vierden van de vroeger gebruikte kool bespaard werd, zoodat het derde aandeel daarin reeds vrij aanzienlijk was. Nu kwamen er ook spoedig verscheidene bestellingen te Soho aan. Het debiet was dus voortaan verzekerd en de groote zaak gewonnen. Maar het kapitaal, door boulton in deze onderneming gestoken, bedroeg reeds de toenmaals ongeloofelijke som van 47000 £, eer dat de uitvinding eenig voordeel begon af te werpen. Zij moesten nu ook nog zorg dragen voor eene uitbreiding en verlenging van het patent, die hun door Parlementsacte in 1775 verleend werden en wel voor den tijd van 25 jaren, ‘wegens het groote nut der uitvinding en de moeite en kosten aan hare volmaking besteed.’ Maar nog duurde het lang eer zij iets opbragt. In 1780 hadden de twee compagnons nog niets terug van hun uitschot, en eerst in 1783 hadden zij nog maar hun kapitaal terug.
Het nieuwe patent was een nieuwe prikkel voor het brein van den uitvinder, die nu weder de eene verbetering na de andere uitdacht. Gelijk wij gezien hebben was van den aanvang af de aandacht van watt er op gevestigd geweest, om de stoomkracht te gebruiken, ten einde eene voortdurende draaijende beweging te verkrijgen. En bij vaste machines was dit in zeker opzigt gemakkelijk. Daartoe behoefde de stoomkracht slechts gebruikt te worden, om water op te pompen en dat dan weder te laten vallen op een waterrad, op de gewone wijze zamengesteld. Maar hiermede was watt niet tevreden; hij wilde dit onmiddellijk door de machine zelve bewerkstelligen, en slaagde hierin ook eindelijk. Hiermede was weder eene belangrijke schrede voorwaarts gedaan, waardoor de stoom, tot nog toe alleen voor pompwerken gebruikt, oneindig veel in bruikbaarheid won. Doch het bleef bij deze verbetering en uitbreiding niet. In de nieuwe patenten, die

{==714==} {>>pagina-aanduiding<<}
watt en boulton in 1781 en 1783 aanvroegen, worden er verscheidene andere omschreven, zooals de draaijende beweging door de zon- en planeetraderen, het beginsel der expansiefkracht van den stoom, de dubbel werkende machine, de paralelbeweging, de rookelooze oven en de regulateur, - die zamen eene schoone reeks van belangrijke uitvindingen vormden, zooals nooit in het brein van één man zijn uitgesponnen. Een paar van deze verbeteringen willen wij nog zoo kort mogelijk beschrijven.
Het denkbeeld van de dubbel werkende machine, zooals hij ze noemde, was reeds vroeger bij watt opgerezen; maar hij had het toen laten varen, ten gevolge van de moeite die hij reeds ondervonden had, om de constructie van de gewone, de enkel werkende, aan werklieden en anderen uit te leggen. Met boulton's établissement tot zijne beschikking kreeg hij echter meer moed, en de uitvoering beantwoordde geheel aan zijne verwachting. Gelijk wij boven zagen, werd bij de gewone machine de zuiger naar boven getrokken door het tegenwigt aan de pompbalans, en diende de stoom alleen, om daaronder in den cylinder een luchtledig te verkrijgen. Doch hierbij was de machine, zoolang als de zuiger naar boven ging, en dus den halven tijd, eigenlijk werkeloos. Door nu zoowel de bovenste als de onderste afdeeling van den cylinder met den condensator in verbinding te brengen, bewerkstelligde hij een luchtledig beurtelings onder en boven den zuiger, zoodat deze zoowel met het rijzen als met het dalen kracht oefende. Terwijl de stoom in de bovenhelft van den cylinder gecondenseerd werd, werd er nieuwe stoom in de onderhelft ingelaten, en dreef den zuiger weder naar boven, daarbij door zijn uitzettingsvermogen dezelfde werking doende, die anders de drukking van de lucht deed. Vervolgens had hetzelfde proces in omgekeerde rigting plaats: de stoom werd in de benedenhelft van den cylinder gecondenseerd, en de zuiger werd door de ingelaten stoom in de bovenhelft weder nedergedrukt. Op deze wijze werkte de machine met elke beweging, en werd er geen tijd meer verloren, terwijl de machine als het ware kracht verzamelen moest voor den slag naar omlaag. - Het beginsel der zoogenaamde expansive kracht van den stoom berust op zijne elasticiteit, of de eigenschap, om steeds meer ruimte te willen innemen. Dit werd door watt toegepast, om stoom te besparen.

{==715==} {>>pagina-aanduiding<<}
En wel op deze wijze: de toevloed van stoom uit den ketel werd afgesloten, vóór dat de cylinder geheel vol is, en nu moest de reeds ingelaten stoom door zijne expansive kracht den zuiger opheffen. Daar echter die kracht vermindert, hoe meer ruimte de stoom inneemt, heeft een gang van den zuiger volgens dit systeem niet zoo veel kracht als volgens het andere; maar de besparing van stoom, en dus van kosten, is veel aanzienlijker dan de vermindering van kracht. Van dit systeem wordt echter zelden, en slechts in gevallen waar geringe kracht noodig is, gebruik gemaakt.
Nog een paar woorden wil ik over de uitvinding van de zon- en planeetbeweging zeggen, omdat die met omstandigheden vergezeld gingen, waaruit de vruchtbaarheid van watt's genie treffend blijkt. De beste methode, om eene voortdurend draaijende beweging te verkrijgen, die hem inviel, was de kruk, - eigenlijk niets nieuws, zooals hij ook zelf erkende, want bij de schareslijp (om een werktuig te noemen, dat ieder kent) en bij het rad van eene draaibank wordt op dezelfde wijze de op- en neêrgaande beweging in eene draaijende veranderd. Doch het kwam er maar op aan om op de toepassing van dit systeem op den stoom bedacht te zijn. Maar terwijl men nu te Soho met de uitvoering van dit plan bezig was, werd het door eene onvoorzigtigheid verraden aan iemand die er voor eigen voordeel partij van trok. Boulton's werklieden zaten op een zaturdag-avond in het bierhuis, en toen het bier begon te werken, begon een modelmaker van watt's nieuwe proefneming te verhalen en, om zijne verklaring duidelijk te maken, helderde hij die op door teekeningen met krijt op de tafel. Toevallig, of waarschijnlijk wel opzettelijk, was er nu juist iemand, als een arbeider gekleed, tegenwoordig, die gretig naar de uitlegging luisterde, en toen dadelijk op den postwagen naar Londen ging zitten, en er een patent voor vroeg. Dit was wasbrough, die watt zoo verraderlijk zijne uitvinding ontstal. Watt was hierdoor aanvankelijk zeer uit het veld geslagen; maar redde zich door de eenige manier, waarop hij zich redden kon, door eene nieuwe uitvinding, namelijk de zon- en planeetbeweging, aldus genoemd, omdat daarbij een klein getand rad in beweging wordt gebragt, dat die beweging dan verder aan een grooter mededeelt. Toen echter het patent van wasbrough geëxpireerd was, keerde

{==716==} {>>pagina-aanduiding<<}
hij tot de eerste manier, die doelmatiger, en ook nog, hoewel aanmerkelijk gewijzigd en verbeterd, in gebruik is, terug. - Het doel van de parallele beweging was, om te zorgen, dat de zuigerstang, die de kruk in beweging bragt, niet ter zijde kon afwijken, zooals anders door de cirkelvormige beweging van de kruk het geval zou moeten worden. Dit verkreeg hij door zeer vernuftige middelen, maar ik vrees, mijne lezers reeds te veel met machinebeschrijving vermoeid te hebben, om ook dit nog nader te ontwikkelen. Deze verbetering was echter zoo schoon, dat watt zelf, toen hij ze in werking zag, volgens zijne eigene woorden, ‘een gevoel van voldoening ondervond, zooals men het wel eens heeft wanneer men eene vernuftige uitvinding van een ander aanschouwt.’

Tot dusver zagen wij het leven van den machinist watt; niet minder belangrijk was dat van den mensch watt. Mogt de eerste zich in de laatste jaren in menig schitterend succes verheugen, de laatste had nog steeds met eene aaneenschakeling van verdriet en smarten te strijden. De onophoudelijke inspanning van het denkvermogen om de ontelbare mechanische zwarigheden te overwinnen; de nog veel zwaarder worsteling met der menschen domheid en laagheden, en de menigvuldige bezigheden, die zulk eene uitgebreide zaak hem oplegden, - dat alles versterkte den worm, die steeds aan zijn levensgeluk knaagde, zijne hoofdpijnen. Dikwijls werd hij hierdoor zoo gekweld, dat hij uren achtereen bij den haard nederzat, met het hoofd op de hand geleund, en niet in staat om een woord te spreken. In 1782 stierf zijn vader, en het woog hem zwaar op het harte, dat hij bij diens sterfbed niet tegenwoordig had kunnen zijn. Met het klimmen der jaren werd zijne neêrslagtigheid erger, zoodat hij in 1786 schreef: ‘In mijne angstige stemming, te midden der kwellingen die telkens nieuwe en mislukkende plannen mij veroorzaken, vervloek ik mijne uitvindingen, en wenschte wel dat wij iemand konden vinden, die onze zaak overnam, en wij ons kapitaal konden binnenhalen.’ - In een anderen brief: ‘Ik voel mij geheel uitgeput; verstand en geheugen beginnen mij te begeven, en ik denk er ernstig aan, om den last van mij af te werpen, dien ik niet in staat ben langer te dragen. Salomo zegt, dat er in de vermeerdering van kennis, vermeerdering van verdriet

{==717==} {>>pagina-aanduiding<<}
is; zoo hij in plaats van kennis drukte gezet had, zou het volkomen waar geweest zijn.’ - Het spreekt van zelf, dat deze klaagtoonen van een geheel verslagen en uitgeputten geest vernieuwd werden bij de onophoudelijke pogingen, om hem zijne uitvindingen af te rooven. Watt's genie was zoo vruchtbaar, dat vele gewone werktuigkundigen hun fortuin maakten met hetgeen zij hem ontfutselden. Terwijl hij nog een onbekend instrumentmaker te Glasgow was, werd zijn teekentoestel door een Londensch instrumentmaker buit gemaakt; zijn micrometer (*) werd hem door een anderen kaper afhandig gemaakt; de uitvinding van de kruk was hem ten gevolge der te groote liefhebberij zijner eigene werklieden ontstolen, en nu was hij door kapers omringd, die zelfs zijne condenseermachine buit wilden maken, die hem 20 jaren van angst en arbeid gekost had. De mijnwerkers van Cornwall, die zooveel voordeel van zijne uitvinding hadden gehad, trachtten zich ook aan de betaling van het verschuldigde aandeel in de uitgewonnen kosten te onttrekken. Zoo onbeschaamd werd hij van alle kanten belogen en aangevallen, dat hij somtijds ‘bijna aan het twijfelen gebragt werd of hij wel werkelijk de uitvinder van deze of gene verbetering was.’ Daarbij hadden de twee compagnons een onophoudelijken strijd te voeren, om hunne door de patenten verkregen regten te handhaven: alleen in de laatste 4 jaren moesten zij tusschen de 5 en 6 duizend £ alleen aan proceskosten betalen. Doch die processen kostten watt nog iets anders dan geld: den vrede zijner ziele, de energie en den moed om te handelen. Voorwaar, wie ooit in de verzoeking zou komen, om een groot uitvinder te benijden, kan hiervan genezen worden door de beschouwing van het leven dezes mans,
die in dit opzigt den eersten rang inneemt. Terwijl hij nog in het begin van zijne loopbaan te Glasgow was, raadde zijn vriend hurton hem sterk af, om voort te gaan met dit onvoordeelige en afmattende werk. Maar uitvinden was de gewone werking van zijn geest, en noch de raadgevingen zijner vrienden, noch de treurige ondervinding, die hij al spoedig opdeed, konden zijn geest van deze natuurlijke rigting afleiden.

{==718==} {>>pagina-aanduiding<<}

Onder zijne mindere werken, waarmede hij zich in zijne snipperuren had bezig gehouden, waren zijne copiëermachine, zijn werktuig, om het specifieke gewigt van vloeistoffen te wegen, zijne regulateurlamp, zijn plan om gebouwen door stoom te verwarmen en zijne machine om linnen te droogen, dat hij voor zijn schoonvader, macgregor, die verwer te Glasgow was, uitvond. Het denkbeeld om schepen en wagens door stoom in beweging te brengen, hield hem ook dikwijls bezig; doch dit was een stap voorwaarts, te groot voor de toenmalige omstandigheden.
Zijn verblijf te Birmingham had echter ook eene zeer aangename zijde voor hem door de menigvuldige aanraking, waarin hij met uitstekende mannen van zijn tijd kwam. Boulton en hij vormden het middenpunt, waar om heen zich een uitgelezen gezelschap schaarde, en deze ‘Lunar Society’, zooals zij genoemd werd, was een der meest aangename clubs van dien tijd. Hiertoe behoorden Dr. priestley, de ontdekker van het oxygeen en andere gassoorten, galton, de ornitholoog, en withering, de botanist, ook wedgwood, een naam reeds toen in het industriële vak algemeen bekend. Maar het scheen wel, of juist de gaven die watt bezat en de voordeelen die hij genoot, hem steeds oorzaken van smart moesten worden. Ook voor het genoegen in dit gezelschap gesmaakt zou hij bijna geboet hebben. Gelijk men weet, waaide in het laatst der vorige eeuw ook een onbestemde geest van revolutie uit Frankrijk naar Engeland over, ofschoon hij daar eene exotische plant was. Maar juist daarom nam hij op vele plaatsen eene geheel andere rigting, en had b.v. te Birmingham eene sterk behoudende kleur, echter met de vormen der revolutie. Zoo koos de opgewondenheid des volks hier tot mikpunt en wrijfpaal de Lunar Society, die met den naam van ‘Lunatic Society’ (gekkengezelschap) bestempeld werd. Bij de opstanden in 1791 was het de kreet: no philosophers! (weg met de philosophen!) en verscheidene leden van dit gezelschap zagen hunne huizen geplunderd. Ook watt behoorde onder de bedreigden, en reeds had hij, uit vrees voor een aanval op zijn huis, de werklieden van Soho voor zijne en boulton's verdediging gewapend. Doch gelukkig werd de orde nog bij tijds hersteld. Te regt schreef hij hierover: ‘Ofschoon wij zeer goed bekend zijn als vrienden van het gouvernement en vijanden

{==719==} {>>pagina-aanduiding<<}
van alle republikeinsche beginsels, en wij beschermd hadden moeten worden door het graauw, wiens wachtwoord was: voor Kerk en Koning! hebben wij toch hoofdzakelijk ons behoud aan de omstandigheid te danken, dat de meeste Dissenters aan het zuid-eind der stad wonen, want al zeer spoedig schenen zij niet al te keurig in het onderscheiden van godsdienst en beginselen. Onder anderen was ik aangeduid als een Presbyteriaan, ofschoon ik nooit aan hunne oefeningen heb deelgenomen.’ - Maar zoo gaat het steeds, wanneer het blinde gemeen aan het regt oefenen is. Vreemd is het trouwens, dat ook andere personen, die beter onderrigt konden zijn, toch watt, ofschoon een standvastig Tory, voor een wilden radicaal hebben willen uitmaken. De eenige verklaring hiervoor is misschien, dat zijn zoon in de Revolutiedagen te Parijs was, en voor een korten tijd door de algemeene ziekte aangetast, een werkzaam aandeel aan de ongeregeldheden des volks genomen had. Hij was echter spoedig hiervan genezen.
In 1803 trok watt zich met een zeer matig fortuin uit de zaken terug, ‘om de rust te genieten, waarvoor hij alleen geschikt was.’ Zijne laatste levensjaren waren betrekkelijk jaren van vrede, maar ook van zware verliezen. Een voor een ontzonken hem zijne vroegere vrienden, en ook zijn zoon gregory, zijn trots en zijn hoop, werd hem ontnomen; de grijze watt bleef bijna alleen achter. Met zijn teêr en ziekelijk gestel overleefde hij de sterksten zijner tijdgenooten; roebuck, boulton, darwin, withering en zijne boezemvrienden black en robison stierven vóór hem.
Tegen het eind zijns levens werd watt gedrukt door de vrees, dat zijne verstandelijke vermogens hem begeven zouden. Om zijn geheugen op de proef te stellen, zette hij zich weder aan de studie van het Duitsch, dat hij vergeten had; maar hij was nog wel in staat, om er zulke vorderingen in te maken, dat hij het met betrekkelijk gemak lezen kon. Nog sterker bewijs van de deugdelijkheid zijner vermogens gaf hij nog op zijn 75ste jaar door een plan tot eene waterleiding dwars door de rivier de Clyde, waaraan nog al zwarigheden verbonden waren, maar dat volkomen gelukte.
Eenige jaren later, toen hij digt bij de tachtig jaren was, was hij nog op een gezelschap te Edinburgh, waar ook walter scott tegenwoordig was. Deze zegt van hem

{==720==} {>>pagina-aanduiding<<}
in zijne Memoirs: ‘De vlugge, vriendelijke oude man had aandacht voor elke vraag, en was op elks verzoek tot onderrigting bereid. Zijne talenten en rijke verbeelding kwamen over ieder onderwerp aan het licht. De een was een geleerd philoloog, - hij sprak met hem over den oorsprong van het alphabet, als ware hij een tijdgenoot van cadmus geweest; een ander was een beroemd criticus, - men zou gezegd hebben, dat de oude man zijn geheele leven van niet anders dan van de letterkunde zijne studie gemaakt had; van de vakken, die tot zijn kring behoorden, is het onnoodig te spreken.’ - De groote uitgebreidheid zijner kennis werd door ieder opgemerkt, en werd alleen geëvenaard door zijne eenvoudigheid, waardoor hij in gezelschap, zoo hij niet toegesproken werd, den geheelen tijd kon doorbrengen zonder een woord te spreken, in eigen overdenkingen verdiept. Doch gewoonlijk wanneer hij een gezelschap binnentrad schaarden zich de mannen van wetenschap, militairen en kunstenaars, vrouwen en zelfs kinderen rondom hem heen, en ieder van hen raadpleegde hem over zijne eigene, groote of kleine aangelegenheden, en werd niet zelden met goeden raad door hem gediend.
Het spreekt van zelf, dat de tijd van rust voor watt niet geheel zonder mechanische studiën en werken voorbijging. Zijne laatste jaren sleet hij in zijne werkplaats te Heathfield, waar hij aan de voltooijing werkte van de reeds vermelde machine voor het copiëren van bustes en standbeelden. Hij slaagde hierin ook in zoover, dat hij eenige proeven ten uitvoer bragt, die hij aan zijne vrienden rondzond als ‘de voortbrengselen van een jong kunstenaar, die zijn 83e jaar pas ingetreden was’, zooals hij er schertsend bijvoegde. Maar dat was ook het laatste jaar zijns levens; omringd door eenige trouwe vrienden, ontsliep hij kalm en zacht, den 19den Augustus 1819.
Ook aan watt's nagedachtenis is na zijn dood genoeg eer bewezen; doch zijn grootste aanspraak op roem was niet, dat hij zoo veel aan de verbetering van het stoomwerktuig gedaan heeft, maar dat hij het onder zoo ongunstige omstandigheden heeft kunnen doen.





{==721==} {>>pagina-aanduiding<<}

St. Martin's le Grand.

Indien iemand de plaatsen zou willen opnoemen, die in innig verband staan met den mensch, zijn leven en streven hier op aarde, dan vergete hij het Postkantoor niet. Daar toch komen de stoutste denkbeelden, de diepste klagten of teederste gemoeds-uitingen, aan het papier toevertrouwd, bijeen, om onder de goede zorgen der verschillende beambten de onderscheidene plaatsen hunner bestemming te bereiken. Aan het Postkantoor vallen de grenzen van het stof weg; de echtgenoot moge van zijne gade, de moeder van haren zoon door onstuimige zeeën, door bijna ontoegankelijke bergstreken, door den stroom der omstandigheden gescheiden zijn; - jaren mogen voorbij snellen, zonder hun te vergunnen elkander weêr te zien, met onbeschrijfelijk welbehagen [zoete balsem in de wonde der afscheidssmarte!] overheerscht de geest de stof, vermeit zich in het zigtbaar maken van het rijk der gedachte, treedt in verband met den afwezige, spreekt, treurt, lacht en hoopt, - in één woord, leeft met hem of haar, en het Postkantoor is de vriend, die zich met de afzending van onze mededeelingen belast. Hoeveel genot, welke blijde uitkomsten, hoe groote waarde kan niet een enkele brief inhouden; hoe rijk gevoelen wij ons somtijds niet in het bezit van weinige letteren, omdat zij uit de pen zijn gevloeid van diegenen, welke ons lief en toch van ons verwijderd zijn. Met welk een dikwerf onverstandig ongeduld verwachten wij den postbode, en berekenen den tijd, waarop het nieuws stellig moet aankomen!
Ik kan mij niemand voorstellen, hoe laag ook geplaatst op de maatschappelijke ladder of op die der beschaving, die niet eenmaal in zijn leven een brief heeft geschreven. De ongepolijste schoenpoetser, die te naauwernood eene a voor eene b kan zetten, spant al zijne krachten in om een kattebelletje te zenden aan ‘Zen broêr aart janse, boosmansmaat an boort van het scip de Seemeew, in laading in Lifferpoel.’ De keukenmeid ontvangt van haar vrijer, thans als koloniaal te Harderwijk, een minnebrief ‘An Meheer smit, op de Singel te Amsterdam en verders an zaartje reijmers, sito sito bezorrege; vranko.’ - Of die beleefdheid van den aspirant-strijder in Indië, de letteren aan zijne belle te frankeren, ook een schelvischje kon

{==722==} {>>pagina-aanduiding<<}
zijn, uitgeworpen om een kabeljaauw te vangen? - De inhoud van zulk een schrijven zou dit moeten leeren. Ja, wat belet zelfs hem die niet schrijven kan, briefwisseling te houden? - Een of andere gedienstige geest zit neêr als secretaris, het onontbeerlijk kruisje wordt gezet en de brief gaat op den post. Zoo gaat het voort: familiebrieven, huwelijksbrieven en doodberigten, circulaires en brieven op advertentiën; minnebrieven en handelsbrieven in legio, terwijl de eersten voorad in aantal vermeerderen, naarmate het posttarief wordt verminderd. En is ons niet als aangeboren dat verlangen om onze gedachten in brieven mede te deelen; reeds op de schoolbanken vertoont zich bij jongens en meisjes de lust tot eene, liefst geheime, correspondentie. Waarlijk, de een en de ander moge mij tegenwerpen: ik ben een verklaarde vijand van briefschrijven! - stoutweg voer ik hem te gemoet, dat hij eene uitzondering op den regel is.
Dan, wij mogen onze inleiding niet noodeloos rekken, en zijn daarenboven de verklaring schuldig van het opschrift, dat wij boven deze regelen plaatsten.
St. Martin's le Grand! - Vooraan in de breede en fraaije straat welke dien naam draagt, staat te Londen het nieuwe Postkantoor, reusachtig van uiterlijken vorm, reusachtig in zijne inrigting! Wie vraagt nog of in de wereldstad, in de hartader der beschaving en van den handel der drie koningrijken, het brievenvervoer uitgebreid is! - Niet onbelangrijk zal dus aan velen voorkomen de wijze te leeren kennen, waarop dag aan dag zoovele millioenen brieven, van daar uitgevoerd, daarheen gezonden, hunne bestemming bereiken. Te belangrijker moet daarvan het verslag zijn (voor het minst indien ik in mijn pogen ben geslaagd), omdat de Engelsche Posterij veel omsluit wat in onze ooren nieuw klinkt, veel wat onze bewondering verdient, terwijl daarbij cijfers in het spel komen, waarvan wij Hollanders ons naauwelijks een begrip kunnen vormen.
Werpen wij echter eerst een blik op het gebouw zelven. Reeds in 1818 werd door den bouwmeester robert smirke een aanvang gemaakt met het oprigten van het Nieuwe Postkantoor; door gebrek aan voldoende fondsen werd het werk echter eenigen tijd geschorst; eerst in 1829, nadat in 1825 de opbouw werd hervat, was het geheel voltooid. En hoe

{==723==} {>>pagina-aanduiding<<}
vorstelijk! - Nimmer zal de indruk uit mijn geheugen worden gewischt, bij den eersten aanblik door dat gebouw op mij gemaakt! - Verbeeldt u, op een echten Aprildag in Julij, dat de zonnestralen tintelden op de glimmende straten, nog daareven bevochtigd door een frisch regenbuitje, en dat vreemde, breede schaduwen door de straten trokken, terwijl de zon niet onaardig stuivertje-wisselen speelde met de wolken, of mogelijk de wolken met haar, - op dien dag eindelijk kwamen wij Aldersgate-street uit en stapten St. Martin's le Grand in. Op den achtergrond, grillig verlicht, verhief zich de zware koepel van de St. Paulskerk, en aan onze linkerhand rees het kolossale gebouw omhoog, geheel met portland-steen bekleed en rijkelijk, vooral aan de in Griekschen stijl opgetrokken, vierhonderd Eng. voeten lange voorzijde, met bouwkunstige sieraden voorzien. Het staat geheel op zich zelven, zoodat geen onoogelijk wachtshuisje, geen misselijk winkeltje belet den indruk van het geheel te genieten. De voorgevel is verdeeld in drie portieken met Ionische kolommen, waarvan het middel-portiek, dat tot den ingang, groote zaal of doorloop voert, gekroond wordt door een fraai frontespice, waarin het Engelsche wapen, niet zonder zwier en krulwerk, is uitgehouwen. Tusschen die portieken telden wij nog ongeveer een dertigtal vensters. Daarop afgaande, kan men eenigzins over de uitgestrektheid van het geheel oordeelen. Onder het midden-portiek is eene klok, waarvan de wijzerplaat des avonds verlicht wordt. Het gebouw op zich zelf doet reeds iets grootsch vermoeden, met die hooge gegroefde kolommen, dat rijke beeldhouwwerk en die breede trappen. Langs de stoep opstijgende betreedt men door het midden-portiek de groote zaal of doorloop, welke zich over de geheele diepte en hoogte van het gebouw uitstrekt en waardoor men in de achter het Postkantoor gelegen Forsterlane komt. In deze zaal, 80 voet lang, 60 voet breed en 50 voet hoog, vindt men aan de noordzijde de kamers voor de
nieuwsbladen, de buiten- en binnenlandsche posten en scheepsbrieven. Aan de zuidzijde zijn de kantoren voor de post-districten van Londen, terwijl de beide helften van het gebouw, door middel van een tunnel, onder den doorloop gemeenschap hebben. Zuid-oostelijk van het gebouw is tegenwoordig de telegraaf, en de eene helft van de middenverdieping strekt voor de kantoren der ‘Dead letters’, zijnde verkeerd

{==724==} {>>pagina-aanduiding<<}
of teruggezonden brieven, brieven aan overleden personen, enz., waarover hieronder iets breedvoeriger; de zuidelijke helft dier verdieping dient voor de administratie, en de geheele bovenverdieping is ingerigt tot slaapvertrekken voor de klerken. In den kelder, die brandvrij is gemaakt door een steenen gewelf, is de kamer voor de postwacht en de wapenzaal. In de tunnel onder de groote zaal of doorloop is een zeer vernuftig werktuig aangebragt, uitgedacht door den Heer barrow, om brieven van het eene kantoor naar het andere tegenovergelegene te brengen, zijnde niet meer of minder dan een spoortrein, waarvan iedere waggon de bezending voor dat land opneemt, waarvan de naam buiten op geschilderd staat en welke wagens door stoom worden voortgestuwd. Evenzoo zijn er uitmuntende inrigtingen om water te brengen in het bovengedeelte van het gebouw in geval van brand; daarenboven wordt de geheele localiteit goed verwarmd en geventileerd, en de kantoren door ongeveer duizend gaz-sprieten verlicht. Terzijde van de groote brievenwoning is eene ruime plaats, door een ijzeren hek omgeven, tot standplaats dienende van de postkarretjes en postomnibussen.
Om zich eenig denkbeeld te vormen van de grootschheid van dit etablissement, moet men weten, dat circa 3000 personen zich bezig houden, zoo binnen de muren met het ontvangen, stempelen, uitzoeken en afleveren van brieven, als buitenshuis met het afhalen uit de dusgenaamde receiving-houses of bijkantoren, binnen een omtrek van drie mijlen (tot welk einde paarden worden gebruikt) en met het rondbrengen aan hunne bestemming; alleen voor het binnenland worden wekelijks 2,288,000 brieven en 900,000 nieuwsbladen door den post afgeleverd. Ten einde de ochtend-uitgifte der brieven te bespoedigen in afgelegen gedeelten van de hoofdstad, worden de postboden of briefbestellers daarheen gebragt in ligte omnibussen tot aan den grenspaal van hunne wijk, alwaar zij dan frisch en onvermoeid aankomen. Elke omnibus vervoert er veertien met hunne tasschen, naar volgorde van het portier verwijderd, opdat elk op zijne beurt zal afstijgen, zonder dat het voertuig behoeft stil te houden. Aan het Postkantoor zijn 20 klerken onvermoeid aan het werk om victoria te onthoofden, dat wil zeggen een stempel op ieder postzegel te zetten: elk hunner zegelt per uur ongeveer 350 stuks. De

{==725==} {>>pagina-aanduiding<<}
werkzaamheden voor de Londensche districten worden verrigt in eene zaal die 94 voet lang en 71 voet breed is; aldaar is een president, die 90 klerken onder zijn bewind heeft; voor de tien uitgiften elken dag zijn steeds 150 paarden aan den wandel. - De receiving-houses of bijkantoren worden aangeduid door een geschilderd ijzeren plaatje, vastgespijkerd aan dat huis, waar een stads-lantaren voor de deur staat. Het Dead-Letter-Office is voor die brieven en bladen, welke niet uitgegeven kunnen worden, hetzij dat zij niet geadresseerd zijn, of wel dat het adres onleesbaar is, hetzij ook geweigerd, of dat de geadresseerde niet te vinden of dood is. Om dat soort brieven als doode brieven te bestempelen, is niet onaardig. In 1848 werden aan het kantoor daarvan 1,476,456 brieven en bladen ontvangen, van welke 10,000 stuks wissels, geld of banknoten inhielden, tot een gezamenlijk bedrag van 421,549 £st. In twee elkander opvolgende jaren werden er brieven, te zamen ongeveer 10,000 £st. bevattende, zonder eenig adres aan den post ontvangen, en eenige jaren geleden een enkele, die alleen 1500 £st. aan banknoten inhield. Bij den thans aangenomen vorm van frankeren is het getal geweigerde valentines van 120,000 tot 70,000 verminderd.
Binnen één jaar (1856) werden ten gerijve van het algemeen 525 nieuwe bijkantoren geopend, en door het aanstellen van postboden op het platteland, in plaatsen te klein om het vestigen van een kantoor te waarborgen, kan men thans door alle schuilhoeken en gaten van het land brieven bezorgen. De uitgifte werd in het verloopen jaar uitgebreid tot 1327 plaatsen, waar zij vroeger niet geschiedde; maar wat de uitgifte in Londen zelven betreft, daarvoor is een maatregel tot stand gekomen, voor het gelukkig slagen waarvan de hulp van het publiek wordt ingeroepen. Van al de brieven, uitgereikt in het Vereenigde Koningrijk wordt bijna een vierde afgegeven in Londen en de omstreken; bijna de helft loopt over het hoofdkantoor. Ten einde aan den handel den weg gemakkelijk te maken en spoed te bevorderen, heeft de Generale Postmeester de stad verdeeld in tien districten, waarvan elk in vele opzigten als eene afzonderlijke stad wordt beschouwd. Vroeger moest een brief in het eene gedeelte van Londen op den post gedaan en geadresseerd aan eene naburige streek een omloop maken van vijf of zes mijlen, omdat het centraal-
{==726==} {>>pagina-aanduiding<<}
kantoor der uitgiften St. Martin's le Grand alleen was. Door Londen als tien steden te beschouwen, ieder met haar eigen middenpunt voor de werkzaamheden, wordt dit oponthoud vermeden. De tien steden of onafhankelijke districten, waarin Londen is verdeeld, zijn betiteld naar hunne betrekkelijke ligging. Zoo worden bij het zuidelijk district ingesloten Kennington, Stockwell, Brixton, Streatham, Mitcham en Carshalton; in het noordelijk Islington, Highbury, Hornsey, Enfield en een klein gedeelte van Waltham-cross. Het noord-westelijk district strekt zich uit van Camden Town tot Harrow; het westelijke van Oxford-street tot Norwood; het zuid-westelijk van Charing-cross tot Hampton-court en Sunburry; het oostelijk van Bethnal-Green tot Rumford; eindelijk omsluiten het centraal, het oost- en west-centraal de city met hare naburige straten. Maar
men kan van de postmeesters op het platteland, noch van vreemdelingen vergen, dat zij tot in de geringste bijzonderheid vertrouwd zijn met de geographische gesteldheid van Londen. Daarom moeten de bewoners zelven hunne correspondenten en handelsvrienden in staat stellen de nieuwe inrigting bevorderlijk te zijn, door de initialen van hun district aan de gewone - of inderdaad dikwerf minder dan gewone - adressen toe te voegen; liever nog dezen op hunne wissels, adreskaarten, marktberigten of wat dan ook, te doen drukken. Liverpool-street, Bishopsgate Londen, is geworden Liverpoolstreet E.C. (East-Central) Londen, en Hill-street Berkelysquare is verkort in Hill-street W. (Western).
In de Postal-Guide vindt men, om bij het bovenstaande tot gids te verstrekken, eene compres gedrukte lijst van 53 pagina's in twee kolommen gezet, te zamen niet minder dan 7208 straten en pleinen vermeldende, en achter elke straat staan de initialen van dat district, waartoe zij behoort. Ten einde deze lijst binnen voegzame grenzen te houden, was het noodig de namen van nog een aantal straten weg te laten. Er zijn er b.v. die op het adres meestal gevolgd werden door een anderen naam, die van eene welbekende hoofdstraat of weg in de onmiddellijke nabijheid of door den algemeenen naam van de localiteit, waar het huis ligt. Staat de naam van zulk eene straat niet in de lijst, dan zie men naar zulk eene naburige straat, om de initialen te leeren kennen.
Van welk onberekenbaar nut deze nieuwe verdeeling in

{==727==} {>>pagina-aanduiding<<}
districten is, springt dadelijk in het oog, wanneer wij zien dat er vijf-en-twintig straten zijn die Charles-street heeten; vier-en-twintig Church-street, negenmaal vinden wij Crown-Court, acht maal Devonshire-terrace; een-en-dertig maal Johnstreet; vijf-en-twintig maal Queen-street, zestien maal Queenroad, en tien Parkplaces; dit zijn staaltjes uit velen, doch hier voldoende om aan te toonen hoe ligtelijk de postbeambte op een dwaalspoor kan worden gebragt. Wij vonden twaalf plaatsen met het praedicaat Holland, twee maal Nassau-street en eene Nassau-place; zonder twijfel dagteekent hun oorsprong uit het tijdperk van willem III. Wij dachten onwillekeurig na over de geboorte van enkele andere namen: die aan koningen en veldheeren toegewijd, of Abbey-street en Church-street, dragen hare geschiedenis met zich, maar aan velen is stellig eene interessante legende verbonden. Bij Ave-Maria-lane nabij Paternoster-row behoeven wij geene diepzinnige nasporingen, om te weten dat aldaar in ouden tijd eene abdij heeft gestaan. Nog bevat de nu eenmaal op het tapijt gevoerde Postal-Guide eene opsomming van 8000 steden in Engeland, 1000 in Schotland en 1200 in Ierland, waarheen dagelijks brieven worden verzonden en bij gevolg kantoren voor de posterij gevestigd zijn; eene tweede lijst wijst op circa 6000 van de voornaamste steden in het buitenland; doch daarin lezen wij, met betrekking tot ons land, menige aardige vergissing; daarlatende dat 's Hertogenbosch Bois-le-duc wordt genoemd, blijft het vreemd dat Zierikzee Zuriczeel, Deventer, Daventer, den Briel, Brill, Vlissingen, Flushing, en Zaandam Saardram wordt genoemd, terwijl wij ook niet weten waar in ons land de steden Echternach, Kolhorn en Sandomier gezocht moeten worden.
Sinds korten tijd kunnen ook boeken per post verzonden worden; deze worden niet per vel druks berekend, maar gewogen, zoodat een pakje van dien aard, wegende 4 ons, kan verzonden worden voor 1 stuiver, 8 ons voor 10 cents, en zoo voort. Dat echter de nieuwe wijze om de stad te verdeelen in post-districten ook tot verwarring aanleiding kan geven, toont het volgende voorbeeld: een brief bestemd voor Londen in Westelijk Canada, in Noord-Amerika, zou, indien er met de overdreven beknoptheid der Engelschen op het adres alleen stond Londen W.C., gezonden worden naar het Westelijk Centraal-district van de wereldstad in Engeland, en bij

{==728==} {>>pagina-aanduiding<<}
gevolg verloren gaan. Opletten is dus de boodschap. Het kan geene verwondering baren, indien van tijd tot tijd een der radertjes in zulk een uitgestrekt mechaniek als het Engelsche Postwezen is, verlamt of uit de naven loopt, en toch draagt van al de gemaakte misslagen het Postkantoor zelf meestal de minste schuld. De uitgever van een Londensch nieuwsblad beklaagde zich eens, dat onophoudelijk exemplaren van zijn blad, geadresseerd aan personen buitenslands, verloren gingen aan het Postkantoor. Het deswege ingestelde onderzoek bragt echter aan het licht, dat de bediende van den uitgever de schuldige was, daar deze de exemplaren niet op den post deed, waarschijnlijk om voordeel te halen uit de opgeplakte postzegels of om de bladen te verkoopen. Terzelfder tijd ontdekte men dat er in de nabijheid van het kantoor eene geregelde markt werd gehouden, waarop de bladen werden aangevoerd door de knechts, die de paketten naar den post moesten brengen. Een vernuftig middel is uitgedacht om het stelen van geld te voorkomen; daartoe scheurt men de ter verzending bestemde banknoot in tweeën, zendt de eene helft vooruit en wacht, alvorens de tweede helft over te sturen, het berigt in, dat de eerste aan den regten geadresseerde geworden is.
Op zekeren middag wandelden wij, tijdens ons verblijf te Londen, tegen half zes ure naar St. Martin's le Grand, juist op den tijd dat de nieuwsbladen op den post gaan; maar, goede hemel! welk eene drukte, wat al levendigheid en gewoel! welk een regen van brieven en bladen! Aanvankelijk namen de postbeambten door eene kleine opening persoonlijk alles aan; doch toen de klok op kwartier voor zessen stond, werden drie hooge openslaande ramen, voor de nieuwsbladen, de buitenlandsche en binnenlandsche correspondentie wijd opengezet, en nu wierp ieder zijn vrachtje door die opening in het kantoor. Het stroomde! Het stroomde papier! schemerachtig scheen ons dien hagelslag van drukwerken! Naarmate de wijzer van de klok het zesde uur naderde, werd ook de toeloop sterker; mannen, vrouwen, meisjes en jongens van allerlei slag, heeren en kruijers! rennende, vliegende! de brieven wegkaatsende en verdwijnende! wij leefden als in een benaauwde droom, als medegesleept door een wilder en wilder schetterende muzijk! Haastig rolt een wagen toe, houdt stand

{==729==} {>>pagina-aanduiding<<}
voor den Post; een, twee, drie hooge manden met pakketten worden afgeladen, opgesjord en leêggeschud in het gulzige kantoor; - een der meest gelezen avondbladen brengt zijne offers. Dadelijk daarop treden een paar jongens binnen, gebukt onder den last van eene bezending circulaires; onder het luid geschreeuw van de brengers rolt alles naar binnen, op hetzelfde oogenblijk ledigen de kantoorknechts hun brievenzak! rollen wagens, karren en kruiwagens met kranten aan! - Daar slaat de klok langzaam een slag; met ongeloofelijke behendigheid keilen de klerken der kantoren een Times, een Morning-Post of een Evening-Star naar binnen, welk blad hun patroon dien avond op zijn cottage wenscht te lezen. Twee, - drie, - vier klinkt het boven langzaam, en toch te snel; wij worden angstig, velen toch zullen te laat komen, want nog duurt de storm voort! - Vijf! - zes! slaat de klok, en bij dat geluid slaan de ramen digt; zonder dat men wacht tot de bui is overgedreven! - Honderde brieven en dagbladen, juist in vaart, stuiten terug op den onverbiddelijken scheidingsmuur en vallen in wanorde en door elkander op het plaveisel; zulks veroorzaakt een koddig gescharrel en gegrabbel; een andere St. Nicolaas-pret; ieder moet zijn deel opzoeken, onder het luide gemor der achterblijvers en van hen die met de klok in de war waren. Maar ook dit is spoedig voorbij en de doorloop is, op weinigen na, stil en verlaten; eene heilzame rust, al duurt deze niet lang, volgt het gedruisch op, en nu vangt voor de beambten op nieuw de gewigtige taak van het uitzoeken en schiften aan. Zoo gaat het uur aan uur, dag aan dag in den reusachtigen, veelarmigen brieventrechter!
Er bestond in Engeland geene post-inrigting, ten minste wat dien naam verdiende, vóór 1635. - In 1663, toen het vervoer van brieven eene bron van inkomsten was geworden, werd de opbrengst daarvan toegewezen aan jacobus van York, later jacobus II. Thomas withering, postmeester onder karel I, had zijn kantoor in Sherbornelane, en was de eerste ‘om voor alle christenmenschen bij dag en bij nacht, het verzenden van de brieven te regelen’. - Delaune vertelt in zijn verslag over Londen, gedrukt in 1681, als iets zeer wonderbaarlijks, dat men in vijf dagen antwoord kon erlangen op een brief, verzonden naar eene plaats, op 300 mijlen afstands. De oude penny-post, voor Londen en omstreken alleen, werd in 1680

{==730==} {>>pagina-aanduiding<<}
vastgesteld door de ondernemingszucht van robert murray en william dockwra, die onmiddellijk begonnen te twisten over de eer der uitvinding; waarom de Hertog van York, met het oogmerk den twist bij te leggen, zich van het plan meester maakte, daar aan hem het monopolie van het brievenvervoer was geschonken. Menig jaartje daarna was er maar één receiving-house te Londen voor alle brieven en slechts zes bijkantoren voor de Londen- of stuivers-post brieven. Thans zijn er meer dan 500 van die inrigtingen, welke allen zonder onderscheid brieven aannemen voor de geheele wereld. De invoering van postkoetsen voor het vervoer van brieven, waardoor de inkomsten van het Postkantoor zoo verbazend zijn toegenomen, heeft men te danken aan den Heer palmer, en de eerste post op die wijze verliet Londen, om naar Bristol te gaan, den avond van 24 Augustus 1784. In 1801 werd de penny-post veranderd in eene van twee pence, en tot 1840 verschilden de kosten op alle brieven buiten de grenspalen der stad naarmate van den afstand, terwijl de minste 4 stuivers kostte. Het gewigt kwam toen ter tijd niet in rekening, mits het geheel op één vel papier stond, want ieder afzonderlijk stukje papier verdubbelde de port. Gedwongen frankering bestond er niet, en daarom hadden enkele uitverkorenen en de leden van het Parlement het voordeel dagelijks tien brieven kosteloos te verzenden. Nog een oogenblik teruggaande in de geschiedenis der Posterijen, wordt de vooruitgang treffender. Drie-honderd jaren geleden was een staatsbrief van gewigt langer dan drie dagen en drie nachten op den postweg van den Aartsbisschop van Canterbury te Croydon naar den Secretaris van Staat te Waltham-Cross, een afstand van slechts zestig mijlen. Nog minder dan twee-honderd jaren herwaarts ondernam eene koets met zes paarden, gerugsteund door eene toelage van rijkswege, het
brengen van de posten binnen zes dagen van Edinburg naar Glasgow (44 mijlen) en terug; maar moest het werk opgeven. Minder dan honderd jaren geleden zag men voor het eerst eene geregelde postdienst te Edinburg. Twintig jaren geleden kende men den stuivers-post niet. Tien jaren geleden bestond er geen middel om goedkoop per post geld over te zenden. Vijf jaren geleden was er geen boekenpost. Zulk een vooruitgang maakt een goeden indruk op het publiek.
In 1840 werd de geheele inrigting onder rowland hill, in

{==731==} {>>pagina-aanduiding<<}
den tegenwoordigen vorm gegoten, rustende op het systeem van vooruitbetaling met postzegels, gelijke kosten voor elken afstand en alleen verschil voor het gewigt. Het frankeergeld van alle binnenlandsche brieven, beneden het wigt van een half ons, is één stuiver, met opklimming verder van 2 stuivers voor ieder ons meer. De groote reductie, daardoor op den prijs der gewone brieven gemaakt, deed in den aanvang hun getal, hetgeen bevreemdend is, niet vermeerderen, maar thans bedraagt zulks bijna vijf maal zooveel als onder het oude systema, en deze bron van inkomsten, ofschoon niet zoo productief als voorheen, betaalt bijna het dubbel van de daartoe gevorderde uitgaven, welke meer zijn dan een millioen £st. per jaar.
Bij den vroegeren stand van zaken in 1837 liepen door het Postkantoor zes-en-zeventig millioen brieven, waarvan de ontvangsten waren 2,339,737 £ 18 sh. 3¼ stuiver; terwijl zij voor het tegenwoordige in 1849 reeds vermeerderd waren tot drie-honderd-zeven-en-zeventig millioen, 2,165,349 £ 17 sh. 9¼ stuiv. opleverende; slechts 174,388 £ 0 sh. 6 stuiv. minder dan in 1837, en 165,000 £st. meer dan de totale opbrengst van de drie koningrijken tijdens de troonsbestijging van willem III.
Ten 8 ure des avonds worden de brieven en bladen door de acht groote spoorwegen, welke als slagaderen zich door het land kronkelen, naar zes-honderd groote steden afgezonden, uit welke weder bezendingen worden afgevaardigd naar 8000 provinciale postkantoren. Langs de Noord-Westelijke lijn alleen vertrekken iederen avond brieven en bladen, te zamen 6000 pond wegende.
Nog, met betrekking op de spoorwegen, een enkel woord: niemand zal durven ontkennen, dat het brievenvervoer veel wordt bevorderd door de posttreinen der verschillende spoorweg-maatschappijen, daar deze niet alleen de verzending bespoedigen, maar tevens gelegenheid geven, gedurende de plaatsbeweging te sorteren. Doch, ziedaar dan ook alles wat daarmede wordt uitgewonnen, want, ondanks al de klagten der verschillende directiën, is dit middel van vervoer zeer kostbaar. Men oordeele! Toen de brieven nog per postkoets werden vervoerd, waren de kosten 2 st. 1½ c. voor iedere mijl, en nu betaalt men aan de spoorwegen voor denzelfden afstand tien stuivers. Voorheen was de hoogste prijs, die ooit

{==732==} {>>pagina-aanduiding<<}
betaald werd, 10 st. 1½ c. per mijl, en thans beloopt dit soms 4 shill. 10 st., en dan klagen de directiën nog dat zulk eene betaling vrekkig is. De onkosten om een trein te doen loopen, kunnen in de meeste gevallen berekend worden op ongeveer 15 st. per mijl, en dit als grondslag aannemende, vraagt de Postinrigting met regt, of het als inhalig kan beschouwd worden, voor slechts een gedeelte van dien trein 60 tot 260 percent boven het geheele montant der onkosten te betalen? - Gedurende het jaar 1856 was het getal mijlen door de treinen afgelegd ter dienste van de posterij 27100 ieder dag, tegen 10 st. per mijl, terwijl er door de postkoetsen elken dag 31600 mijlen werden afgelegd voor 2 st. 1½ cent per mijl.
Doch ik moet eindigen, ten slotte dan nog eenige miscellanea: van het totaal der valentines, ongeveer 800,000, is de toevloed uit Ierland aan het dalen, in Engeland en Schotland stijgende. Door Frankrijk alleen gingen, tijdens den krijg in het Oosten, twee millioen brieven, door het Engelsche volk geschreven aan zonen, vaders, broeders en vrienden, welke in de Krim streden. Het getal verkeerd gezonden en geweigerde brieven is tot drie vierde percent gedaald. In de koloniën echter - deels door gebrek aan eene geregelde uitgifte onder de kolonisten, deels door den onbestendigen aard der bevolking, - is het getal der verdwaalde brieven twaalf van de honderd, en evenwel, de 42000 brieven, die dus hunne bestemming niet bereikten, waren allen, op 2000 na, gefrankeerd en bijna 1500 zelfs geregistreerd.
Nog zouden wij kunnen voortgaan met het mededeelen van de hier en elders opgezamelde bijzonderheden, de Engelsche Posterij betreffende, maar der spreuk indachtig: ‘l'art d'ennuyer c'est de tout dire’, sluiten wij dit opstel met een woord van dank aan hen, welke ons welwillend tot het einde zijn gevolgd. Van welke gebreken en misdaden men Brittanje's buitenlandsche staatkunde ook kan beschuldigen, de openbare inrigtingen in hun eigen land ontwikkelen zich grootsch onder de onvermoeide werkzaamheid der Britten; dat zulks in de eerste plaats kan worden toegepast op het Postkantoor in St. Martin's le Grand, zal, hopen wij, geen verder betoog behoeven.

Amsterdam, 31 Julij 1858.

w.m.w.





{==733==} {>>pagina-aanduiding<<}

Een togtje naar het meer van Andernach of de Laachersee en het Brohlthal.

Men had mij wel eens verteld: ‘wie Andernach bezoekt en het Meer niet heeft gezien, die heeft als het ware niets gezien’. Daaraan gedachtig, bestelde ik, den 2den Julij 1.1., een rijtuig voor een togtje derwaarts en door het Brohlthal terug.
Na de wat hobbelige straten van het stadje zonder ongelukken doorgekomen te zijn, kwamen wij, allengs klimmende en door schilderachtig begrensde holle wegen, meer en meer berg opwaarts, zoodat wij weldra over de vruchtbare akkers een heerlijk uitzigt hadden op den schoonen Rijn met verscheidene plaatsen in het verschiet, waaronder Neuwied, Irlich en Frauenkirch. Mij laatstgenoemd dorpje wijzende, sprak mijn voerman, een reeds bejaard en zeer spraakzaam man: ‘daar is st. genoveva begraven, en als der Herr hare levensgeschiedenis niet kent, zal ik u die met genoegen vertellen.’ Na mijne kennis met genoveva verloochend te hebben, en toen wij elk eene sigaar hadden aangestoken, zette hij zich regt op zijn gemak, en nu hoorde ik op eene eenvoudige, naïeve wijze nog eens het verhaal, dat mij in mijne kindschheid zoo dikwijls mijn toenmalig leed had doen vergeten; misschien was het door de vreemde taal van den verhaler of door zijn kinderlijk geloof aan al de bijzonderheden der legende, dat zij even nieuw en belangwekkend als voorheen in mijne ooren klonk, hoe bekend ze mij ook was, al ware het ook alleen door de schilderijen in de pronkkamers onzer boeren. - Hoewel mijn geleider bestendig alle heiligenbeelden langs onzen weg eerbiedig gegroet had, verzuimde hij dit meer en meer, toen wij een aanmerkelijk eind van Andernach verwijderd waren. Zouden zulke heiligen, dacht ik, hier elk hunne jurisdictie hebben, of zoude mijn leidsman begrijpen, dat zulk een verwijderd houten of steenen beeld hem niet te hulp zoude schieten, als hem in de stad iets overkwam? - Eindelijk reden wij weder een weinig berg afwaarts en bereikten al spoedig de basaltgroeven van Niedermeunig, die ons reeds in de verte aangewezen wer-
{==734==} {>>pagina-aanduiding<<}
den door groote hoopen van dat basaltgruis, waaruit het plaveisel der meeste Duitsche wegen bestaat. In verscheidene dezer groeven kan men langs een vrij gemakkelijken trap
afdalen. Ik bleef echter op de bovenwereld en vergenoegde mij, te zien, hoe door middel van een paard, onder eene soort van wind-as rondloopende, uit eene diepte van 160 voet de molensteenen werden opgehaald, die, als zij bewerkt zijn, van hier zelfs naar Nederland verzonden worden. - Spoedig vertrokken wij verder en kwamen weder langzaam stijgende in eene meer boschrijke streek, alwaar wel de vergezigten ophielden, maar dit gemis ruimschoots door het schilderachtige van den hollen weg werd vergoed.
Opgetogen werd ik, toen eene kleine hoogte van den weg mij eensklaps het uitzigt opende op den kalmen, azuurblaauwen spiegel der Laachersee, welke, door boschrijke bergen ingesloten, even helder is als de lucht op een schoonen lentedag. Nog staarde ik naar dit heerlijk tafereel, toen ik door eene kromming van den weg plotseling het voormalig klooster Laach en het Logement aldaar in het oog kreeg, waarbij de oude kloosterkerk met haar zestal torens zich trotsch verheft. Het klooster, dat eertijds zoo beroemd was door rijkdom en gastvrijheid, is thans eene aanzienlijke pachthoeve. Door den zoogenaamden voorhof, met kleine pilasters en kolommen versierd, komt men in de kerk, die in Byzantijnschen stijl is gebouwd; terstond bij den ingang ziet men de prachtige graftombe van hendrik II, van Laach, paltzgraaf van Neder-Lotharingen en eerste paltzgraaf van den Rijn, die in 1093 de abdij van van Laach stichtte; daarnevens staan twee pilaren, naar men zegt van versteend hout, die, hoewel van steen, duidelijk vezeltjes en knoestjes van hout vertoonen. De vloer van het koor bestaat uit zeer oud mozaïk; in vroegeren tijd was de geheele kerk aldus geplaveid, doch eene overstrooming vernielde den vloer, die daaraan zijne tegenwoordige gedaante te danken heeft. Ook ziet men op het koor nog een zwarten gedenksteen in den muur gemetseld, ter herinnering dat aldaar het hart van een der Mainzer Bisschoppen is begraven. In de zijwanden der kerk zijn de vroegere abten begraven, en vond ik oude behangsels uit het klooster op doek geschilderd, tafereelen uit de Bijbelsche geschiedenis voorstellende, waar-
{==735==} {>>pagina-aanduiding<<}
onder b.v. een joseph en potiphar's hnisvrouw den smaak der vroegere kloosterbewoners eere aandoet. Het nieuwe altaar is eenvoudig, doch smaakvol.
Toen ik naar mijne herberg teruggekeerd was en aldaar brood en koffij bestelde, vroeg men mij met Duitsche beleefdheid of ik niet liever forellen verkoos, van welke eene menigte in dit Meer gevangen wordt, die bijzonder lekker moeten zijn. - Naar men zegt, ontlasten zich in dit Meer 3000 meest minerale bronnen, en heeft het door een gegraven onderaardsch kanaal van een kwartier lang zijne uitwatering. Aan de oostzijde vindt men een hol, dat bestendig koolzuurhoudend gas uitdampt, zoodat, even als van de Hondsgrot bij Napels, zijne onmiddellijke nabijheid voor het dierlijk leven nadeelig, ja zelfs voor kleine dieren doodelijk is. Geleerde navorschingen en ook het geheele voorkomen der streek toonen aan, dat het Meer, hetwelk alleen in Maart digtvriest, de krater van een vulkaan is, die echter in den loop der historische tijden nooit meer werkzaam is geweest.
Onder deze opmerkingen mijne koffij gebruikt hebbende, maakten wij ons weder reisvaardig en bevonden ons weldra op een weg, die, bijna een halven cirkel om het Meer beschrijvende, ons eene reeks van heerlijke gezigten aanbood; wel is het jammer, dat het gezigt op het Meer dikwijls door struiken en boomen wordt belemmerd. Eindelijk wierp ik tot afscheid een laatsten blik op het schoone Meer, daar mijn voerman eene andere rigting insloeg. Was de weg langs het Meer woest, thans werd hij vreeselijk; dewijl men te wederzijden loodregte, ja soms overhellende rotsen zag, echter met welige struiken en planten begroeid en als gedrapeerd, die wel op enkele plaatsen den weg verlaten, doch slechts om plaats te laten voor kloven, wier diepte wel doet duizelen, maar wier bodem u een heerlijk dal in miniatuur vertoont, somtijds met een helder beekje doorkronkeld. Jammer, dat ik een en ander slechts met een vlugtigen blik kon aanschouwen; want, ofschoon de achterraderen van onzen wagen zoogenaamd ‘gehemmt’ waren, rolde hij dikwijls nog met verbazende snelheid naar beneden.
Eensklaps zagen wij in een dal, diep beneden ons, de ruïnen van het klooster van st. antonius, van welks vroegere magt

{==736==} {>>pagina-aanduiding<<}
de vele en uitgestrekte overblijfselen getuigenis geven. Spoedig daarop zagen wij bij een beekje, dat het dal doorsnijdt, eenige gebouwen en een koepel, welke bij de Tönissteiner bron behooren; in het midden van den aan alle zijden open koepel is eene waterkom, waaruit vlugge handen het minerale water met emmers schepten. Eene der schepsters trok mijne bijzondere aandacht door haar voor mij zoo vreemd kapsel: een kapje van witte zijde, met goud- en zilverdraad geborduurd, versierd met eene breede haarnaald van ivoor of been naar beide zijden uitstekende, bedekte het achterhoofd, zoodat een en ander van voren gezien, eene sprekende gelijkenis met de muts van mercurius vertoont. Later vernam ik, dat in de omstreken van Andernach en Coblentz zulk een kapsel, ‘Zeichen’ genaamd, ook een teeken is, dat zulk een meisje op het land geboren en nog ongehuwd is.
Toen wij wat verder reden, zagen wij de rotsen hoe langer zoo meer van ons wijken, en weldra kwamen wij in het schoone Brohlthal. Op de uiterste punt van een hoogen berg scheen het dorp Kell als te zweven. De rotsen om ons, tot hiertoe zeer donker gekleurd, kregen allengs eene vuilgele en geelwitte tint, daar zij hier hun vulkanisch karakter verliezen en uit zandsteen bestaan; hier en daar vertoonen deze rotsen de zonderlingste gedaanten door de groote brokken, die er uitgehouwen worden om er cement van te malen; zoogenaamde trasmolens worden hier dan ook in menigte aangetroffen, die, hoewel zij een onaangenaam geraas veroorzaken, zeer schilderachtig aan de Brohlbach gelegen zijn en daardoor het aangename van deze landstreek nog verhoogen. Te midden van dit alles steekt het kasteel Schweppenburg met zijn fraai park uit, als een hooge wachttoren, en schijnt zich trotsch te verheffen boven de populieren, die het omringen. Het schoone, dat ons hier overal omgeeft, verkort zoodanig den tijd, dat men, eer men er aan denkt, het einde van het dal bereikt heeft. Een fraai woonhuis in een sierlijken aanleg, benevens verscheidene groote fabriekgebouwen boeiden hier vooreerst mijne aandacht, welke niet verminderd werd, toen ik hoorde, dat dit eene papierfabriek was, gesticht door twee Nederlanders, de Heeren van der muelen, onlangs door den dood van een der broeders, in vreemde handen overgegaan.

{==737==} {>>pagina-aanduiding<<}

Allengs draait de weg om eene rots en opent het uitzigt op het hier liggende dorp Brohl, terwijl de achtergrond gevormd wordt door de hooge wijnbergen aan den anderen Rijn-oever. Wanneer men Brohl bereikt heeft, komt men op den grooten weg naar Coblentz, die hier met een rij fraaije populieren pbelant is en de heerlijkste gezigten over den Rijn en weldra ook op Andernach aanbiedt. Spoedig reden wij dan ook genoemd stadje weder binnen, en riep mij de stem van mijn vriendelijken ‘Gastwirth’, den Heer hackenbruck aldaar, het welkom te huis toe.




Een oud sprookje, op nieuw verteld.

In eene kleine stad woonde een handwerkers-gezin: man, vrouw en drie zonen. De huisvader was kleêrmaker, en zijne zonen werden door de buren niet bij hunnen doopnaam genoemd, maar: de lange, de dikke en de domme geheeten. De lange werd schrijnwerker, de dikke molenaar en de domme draaijer.
Toen ‘de lange’ aan het einde zijner leerjaren gekomen was, nam hij den ransel op den rug en zeide zijner vaderstad vaarwel. Daarna doortrok hij stad en land, zonder werk te bekomen. Weldra was zijne kas leêg en hij zag angstig de toekomst te gemoet. Terwijl hij zoo op zekeren dag in een digt bosch ronddwaalde, ontmoette hem een klein, welgedaan oud mannetje, die hem groette, en vroeg:
‘Waarheen, jonkman? Waarom zoo treurig?’
‘Wel, ik kan geen werk krijgen,’ was het antwoord, ‘en mijn geld is op.’
‘Ga met mij meê!’ zeide de oude, ‘bij mij vindt gij dadelijk werk. Ik woon hier in het bosch.’
De jongeling volgde hem, en weldra naderden zij de woning van den ouden man, welke binnen eene heg van groene dennen, met twee tot elkander overgebogen pijnboomen aan elken kant van den ingang, besloten was.
Na eenige maanden, gedurende welke de jongeling vlijtig

{==738==} {>>pagina-aanduiding<<}
gewerkt en zich in zijne conditie goed had weten te schikken, werd hem de dienst opgezegd met de woorden:
‘Ik heb u niet langer noodig, maar geef u gedaan. Gij hebt mij tot mijne groote tevredenheid gediend, maar ik kan u niet met klinkende munt betalen. In de plaats daarvan geef ik u dit kleine tafeltje, hetwelk de eigenschap heeft, dat, wanneer gij het beveelt: “Dek u!” het dadelijk vol staat met de fijnste geregten en wijnen. Gij behoeft dus nimmermeer te hongeren noch te dorsten.’
De jongeling dankte voor het geschenk en scheidde met weêrzin van den ouden man. Hij aan vaardde inmiddels den terugweg naar zijne geboorte-stad en was aan de laatste herberg gekomen. Dikwijls had hij van zijne wonderbare tafel de goede gaven genoten, en zich zelfs in de herberg opgesloten, zonder iets te verteren. Dit wekte de nieuwsgierigheid van den hospes, zoodat hij door het dunne planken beschot van de slaapkamer van zijnen gast diens geheim bespiedde. Toen nu de jongeling des avonds zijn tafeltje aan den waard ter bewaring gaf, besloot deze het zich toe te eigenen en maakte haastig een ander, dat uiterlijk geheel op het eerste geleek en hetwelk hij des morgens aan den jongeling gaf, die, het bedrog niet gissende, zich vrolijk daarmede naar de zijnen spoedde. Natuurlijk kon de valsche tafel zich zelve niet dekken. Onze handwerks-gezel gevoelde zoowel spijt als verdriet.
‘Nu,’ zeide zijn vader, de kleêrmaker, ‘gij hebt wel uw fortuin gemaakt met uwe tafel. Maar laat de gansche stad u om uwe dwaasheid niet bespotten. Weg van hier!’
En de lange schrijnwerker moest op nieuw naar zijn gereedschap grijpen en werken, dat hem de leden zeer deden.
Nu was ook de tweede zoon van den kleêrmaker, ‘de dikke’, de molenaarsknecht, uitgeleerd en begaf zich ook naar het vreemde land. Het geval wilde, dat ook hij denzelfden weg bewandelde als zijn broeder, en hetzelfde kleine oude mannetje ontmoette, wiens woning in een molen was veranderd, alwaar ‘de dikke’ aan het werk kwam, en toen hij zijn afscheid kreeg, ontving hij tot loon een ezel met de zeldzame eigenschap, dat telkens wanneer hij hem beval zich uit te strekken, hij blanke dukaten uitwierp. Maar ongelukki-
{==739==} {>>pagina-aanduiding<<}
ger wijs voerde het noodlot hem eindelijk in dezelfde herberg, alwaar de schrijnwerker zijne tafel op eene bedriegelijke wijze verruild zag. Toen nu de waard betaling vorderde, nam de molenaars-gezel een doek en ging naar den stal en breidde den doek onder den ezel uit en beval hem zich uit te strekken, hetwelk deze dadelijk deed en waarop onmiddellijk blanke dukaten in overvloed te voorschijn kwamen. Maar de waard had door eene reet van de staldeur gegluurd en aarzelde niet zijn vorig schelmstuk te herhalen, waardoor ‘de dikke’ des morgens in plaats van op zijn eigen voortreffelijken ezel naar huis te rijden, onwetende op een geheel anderen voorthotste. Spoedig bleek het, dat de valsche ezel geene dukaten geven kon. Zijn vader, de kleêrmaker, gaf toen zijn dikken zoon hetzelfde bescheid al ‘den langen’. En de molenaars-knecht moest zijn brood in het zweet zijns aangezigts eten.
Na verloop van een jaar was de leertijd van den jongsten zoon des kleêrmakers om; ‘de domme’ was een knap draaijer geworden. Aan hem was nu de beurt om naar het vreemde land te trekken. En zijn weg geleidde hem naar het bosch, alwaar hij het kleine oude mannetje aantrof; ook hij werd door hem in het werk genomen, en kreeg na eenige maanden zijn afscheid met de woorden:
‘Ik ben zeer tevreden over u geweest, maar kan u niet langer houden. Ter belooning geef ik u geen geld, noch zoodanig geschenk als ik aan uwe broeders gaf, want daarvan heb ik geene vreugde gehad, aangezien zij zich schandelijk lieten bedriegen. Gij, die algemeen “de domme” genaamd wordt, zoudt, ingeval ik u iets van waarde gaf, nog ligter dan zij te foppen zijn. Maar hier hebt gij een zak, en als gij roept: “Knuppel, uit den zak!” zal er eene fiksche zweep voor den dag komen, die uwe vijanden afstraffen zal, indien gij in eenig gevaar komt. Als gij daarentegen roept: “Knuppel, in den zak!” dan zal de zweep ophouden te slaan en gehoorzaam terugkomen. Ik wensch u eene goede reis - vaarwel!’
De draaijers-gezel drukte dankbaar de hand van den oude en ging. Op zekeren avond bevond hij zich in de reeds bekende herberg. Daar leefde de waard als vrolijke frans, dank zij zijne bedriegelijke toeëigening van tafel en ezel. Op zijne

{==740==} {>>pagina-aanduiding<<}
vraag welk eene vondst de domme op zijn zwerftogt gedaan had, vertelde hij, dat hij slechts een zak gekregen had, waarin evenwel iets wonderlijks verborgen was, want als men riep: ‘Knuppel, uit den zak!’ dan kwam er eene zweep lustig dansende te voorschijn. Daarop verzocht hij den waard den zak gedurende den nacht voor hem te bewaren, hetwelk deze beloofde. Maar de waard, die zulke goede zaken gemaakt had ten koste van den ‘lange’ en den ‘dikke’, meende, dat er ook iets aan den ‘domme’ te verdienen was, waarom hij, toen de draaijers-gezel goed ingeslapen was, riep: ‘Knuppel, uit den zak!’ - In een oogenblik vloog de zweep uit den zak en begon den waard zoo duchtig af te rossen, dat het hem groen en geel voor de oogen werd. Het hielp niet of hij al weg sprong, want de zweep vervolgde hem en deelde zijne slagen minder met het slag dan wel met het dikke einde uit. Door het geschreeuw en gehuil van den waard kwam het geheele huis in beweging. Toen zeide de draaijers-gezel: ‘Als gij mij de tafel en den ezel, die gij mijnen broeders ontstolen hebt, terug wilt geven, dan zal ik de zweep in hare vaart beteugelen, zoo niet, dan laat ik haar den gang gaan. De afgeroste herbergier stemde in alles toe, en op het bevel van den ‘domme’: ‘Knuppel, in den zak!’ kroop de zweep gehoorzaam in hare schuilplaats.
De waard gaf nu de tafel en den ezel terug, en de draaijers-gezel bond de eerste op den rug en zette zich op den tweeden en galoppeerde, vrolijk van geest, met de zweep in de hand, naar zijne ouders en broeders. Zoo bragt degene, dien men ‘de domme’ noemde, alles weder te regt.
Men kan zich voorstellen, welk eene vreugde er heerschte in het huis van den kleêrmaker, alwaar levensmiddelen noch contanten behoefden te ontbreken, en waar slechts een enkel woord voldoende was om de gansche stad te laten dansen voor de zweep van den ‘domme’.

Uit het Zweedsch.

c.e.





{==741==} {>>pagina-aanduiding<<}

Mengelwerk.

Cherbourg.

Vreemder feest dan er in Augustus dezes jaars aan Frankrijks kusten gevierd is, heeft de wereld misschien zelden aanschouwd. Sedert het tooverwoord ‘versnelde gemeenschap’ Turk en Christen, Brit en Franschman tot broederen omsmeedt, zijn internationale feesten geene zeldzaamheid meer. Wanneer de spoorstaven Keulen met Amsterdam, of Genève met Parijs verbinden, is het gansch natuurlijk dat de beide naties bruiloft vieren. Maar dat twee volkeren, die, ondanks alle diplomatische drogredenen, evenveel van elkander houden als Rome en Carthago, of No. 1 en No. 2 van des Sultans echtgenooten; - dat deze gezamenlijk opgaan ten feeste om te aanschouwen de tallooze kanonnen, onneembare forten, onvernielbare werken en onbetaalbare uitrustingen, waarmede de een des anderen zeemagt, zijn eenigen steun, letterlijk schaak mat zet, - dat is een kluchtspel eenig onder alle poppenspelen. Dat is een kunststuk van diplomatische biologie, zooals alleen napoleon III vermag uit te voeren. Te verwonderen is het dus niet, dat Cherbourg in de laatste dagen even dikwijls ter sprake is gebragt als Sebastopol in de Krim-periode, en evenmin dat de organen der publieke opinie, in dat labyrinth van diplomatische beleefdheden en hatelijkheden, den weg niet meer wisten te vinden. Het Fransche volk wist wel, waarom de voltooijing van Cherbourgs dokken met zooveel luister zou worden gevierd, beter dan Nederland zijn Metalen Kruisfeest begreep. Algemeen nam het deel in deze groote gebeurtenis, en reeds begon men hier en daar in allen ernst te redekavelen over den inval in Engeland. Het Engelsche volk moest het ook wel begrijpen, maar wist niet welke houding aan te nemen. Het was te trotsch om luide te erkennen: ‘thans is onze buurman onze gelijke geworden’; maar te midden van allerlei berekeningen, dat een Fransche inval eene ongerijmdheid was, inspecteerde het toch eens zijne kustvestingen en zette zich
met allen ijver aan het timmeren en optuigen

{==742==} {>>pagina-aanduiding<<}
van stoombooten. De beide regeringen, die, althans voorloopig, het ‘innige bondgenootschap’ wenschten in stand te houden, deden niets dan sussen en geruststellen, en op alle wijzen werd het thema herhaald: ‘Cherbourg is de vrede, - even als het Keizerrijk; de voltooijing van het laatste dok is slechts de voltooijing van wat Frankrijks koningen sedert lang hebben voorbereid.’ Nog beter deed de Keizer van Frankrijk. Hij zond eene uitnoodiging aan H.M. de Koningin van Engeland, zooals in dergelijk geval de Concurrent niet aan het Verkoophuis zou durven doen, - om namelijk dit nationale feest met hare hooge tegenwoordigheid te vereeren en Cherbourg met hare Engelsche oogen te komen zien. En de uitnoodiging werd met gratie aangenomen. Eindelijk, om alle vrees te doen bedaren, werd nog een laatste beslissende maatregel getroffen. Het standbeeld van napoleon I, wiens arm volgens het oorspronkelijke plan over het Kanaal naar Engeland zou wijzen, werd beleefdelijk omgekeerd, zoodat die onheilspellende wijzing thans alle onaangenaamheid, maar ook alle beteekenis verloren heeft. De officiële dagbladen deden als de regeringen en noemden wit zwart en Cherbourg een vredeteeken. Maar de Engelsche bladen waren niet allen officiëel, en de Fransche toonden in deze zaak eene buitengewone ongehoorzaamheid. Aan de eene zijde was het vooral de Times, wiens onverbiddelijk gezond verstand in het Fransche Sebastopol niet anders wilde zien dan vertooning en vermeerdering van magt. ‘Kustversterking, kustversterking!’ was het referein van al zijne artikels. ‘Slaapt niet in bij het wiegeliedje: “l'empire c'est la paix”; maar ziet op Frankrijks werven, op zijne zee-militie, op het kamp van Châlons, op zijne antecedenten.’ In Frankrijk zelf was het de ‘Univers’, die hier voor het eerst verstandige taal deed hooren, en met zijne gewone plompheid
uitriep: ‘Laat ons het luide verkondigen, dat Cherbourg aan eene vijandige bedoeling tegen Engeland zijn bestaan te danken heeft, en zonder deze onnoodig ware geweest. Reeds zijne ligging spreekt dit zoo duidelijk uit, dat het Engeland dwingt om voortdurend een welbemand eskader gereed te houden. In geval van een oorlog in de Middellandsche Zee zou Cherbourg Engelands overmagt breken, want dit zou genoodzaakt zijn om deze haven met eene sterke vloot te bewaken, om te verhoeden, dat de vlugge stoombooten

{==743==} {>>pagina-aanduiding<<}
een leger op Britschen bodem overbragten. Deze uiterste voorpost op den weg naar Engeland verkondigt aan Groot-Brittannië, dat de Fransche vloot weder herleefd is.’ - Een geruimen tijd werd aan weêrszijden van het Kanaal met accompagnement van Duitschland, in dezen en in tegenovergestelden zin gepolitiseerd, totdat de 15de Augustus aanbrak. De Royal Albert bragt der Britten Koningin aan boord van de Bretagne en aan des Keizers tafel; er werden saluutschoten gewisseld, toasten gewisseld, en weldra was alles weder vergeten.
Maar Cherbourg moge zijne grappige zijde hebben, het heeft ook zijne ernstige zijde. De eerste is er aan gegeven, de tweede heeft het uit zijnen aard. Bovendien zijn de werken daar uitgevoerd alleen uit een technisch oogpunt der aandacht overwaardig. Wel is waar heeft onder de Nederlandsche tijdschriften reeds De Gids zijne aandacht er op gevestigd, en met kennis van zaken er over gesproken; maar ik verzoek de vrijheid om het ook voor onze lezers naar een ander plan te mogen doen. - Wat is Cherbourg, wat heeft Engeland er tegenover te stellen en wat er van te vreezen? Zietdaar een paar vragen, te belangrijk om in den grond te behandelen, maar belangrijk genoeg om er over te spreken. Ter geruststelling wil ik vooraf wel zeggen, dat ik tot het resultaat eener Fransche invasie niet komen zal.
Ik weet niet of het opzettelijk zoo geschikt is, maar zeker is de omstandigheid nog al eigenaardig, dat juist 100 jaren geleden, den 14den Aug. 1758, Engelsche schepen met een geheel ander doel een bezoek aan Cherbourg bragten. Zij kwamen troepen ontschepen, die bij Vauville landden, en het toenmalige Cherbourg, naar der vaderen gebruik, innamen, vernielden en de schepen in de haven verbrandden. Dat was eene duchtige les voor Frankrijk, maar ongelukkigerwijze toonde het zich ook leerzaam. Reeds lang was het een ideaal der Fransche koningen geweest, om op dit punt eene oorlogshaven te hebben, die een behoorlijk uitgangspunt en toevlugtsoord bij alle mogelijke operaties tegen Engeland zou zijn. Lodewijk XIV, door colbert van het noodzakelijke eener zeemagt overtuigd, begon aan dit denkbeeld uitvoering te geven, en vauban, die de geschiktste plaats daartoe uitkiezen moest, koos Cherbourg, en schijnt ook hier juist gezien te hebben. In 1688 werd met de noodige werken een aanvang gemaakt. Maar deze groote

{==744==} {>>pagina-aanduiding<<}
Monarch had ook andere idealen, goede sier, lusthoven en maitressen, die, even als de zee op Cherbourgs reede, groote sommen verzwolgen. Het werk vorderde dus langzaam. Toen in den zeeslag bij Kaap la Hogue de Fransche vloot uit elkander werd gejaagd, waren de werken niet in staat om de schepen te beveiligen, en de bezetting moest het aanzien, dat de Engelschen 15 Fransche schepen voor hunne oogen verbrandden. Dit was de eerste les, die echter nog weinig uitwerkte. Nog verliepen er 50 jaren, dat men slechts verstrooide aandacht aan het begonnen werk schonk, totdat de zoo even genoemde vermaning van 1758 eindelijk betere uitwerking had. Het was duidelijk, dat, wilde men geen Sisyphussteen den berg opwentelen, die door de Engelsche kanonnen telkens weder naar beneden geschoten werd, men het werk met beide handen zou moeten aangrijpen. Weldra werd de binnenhaven (tegenwoordig de handelshaven) weder hersteld en zelfs vergroot, en zoo veel doenlijk ook voor verdedigingswerken gezorgd. Er bleven echter nog groote bezwaren over: het geheel was niet genoeg op groote schaal aangelegd om eene voldoende maritime wapenplaats te vormen, en de reede was onbeschut en onveilig. Van daar dat men in 1778 nog eerst weder een nieuw onderzoek instelde, of de krijgshaven, waaraan behoefte was, misschien niet beter bij Kaap la Hogue gesticht kon worden. Men bleef echter bij Cherbourg.
Wilde men dan in ernst hier eene voldoende zeevesting bezitten, dan was de zorg voor eene goede reede een eerste vereischte. Cherbourg ligt namelijk in het midden van eene diepe bogt, die naar het noorden geopend is, en er moesten maatregelen getroffen worden om den ingang van de haven en de schepen die op de reede lagen, voor noorder- en noordwesterstormen te beschutten. Uit alle voorgeslagen middelen koos men eindelijk dat van een kunstmatigen dam, die, van het oosten naar het westen loopende en de geheele bogt insluitende, eene ruime en veilige ankerplaats verschaffen zou.
De geschiedenis van het uitvoeren van dit reuzenwerk heeft reeds op zich zelve groote belangrijkheid. Tusschen de twee voorgebergten Kaap la Hogue en Kaap Levi, wier ver vooruitstekende armen, de eerste ten westen, de andere ten oosten de bogt vormen, ligt een eilandje, digt genoeg bij den oever, dat daartusschen geene groote schepen kunnen doorgaan.

{==745==} {>>pagina-aanduiding<<}
Wanneer men nu op deze hoogte den dam opwierp, dan had men het voordeel dat het gedeelte dat gedempt moest worden aanmerkelijk werd verkort, zonder dat de ingang te wijd werd. Op deze plaats werd dus besloten den zeebreker - tegenwoordig met den ongelukkigen, bastaard-Engelschen naam van breekwater (breakwater) gedoopt - aan te leggen. Stout was het plan waarnaar dit werk uitgevoerd zou worden. Het groote bezwaar was natuurlijk om genoegzame vastheid aan den dam te geven, opdat de eerste storm van eenige beteekenis dit werk van menschenhanden niet weder uiteenslaan zou. Daartoe wilde men laten zinken 90 houten vaten of liever gevaarten, van onderen naar boven schuins toeloopende en dus in den vorm van afgeknotte kegels, ieder van 60 voet hoog, 140 voet diameter van onderen en 60 van boven. Deze monstervaten werden eerst naar de plaats waar zij zinken moesten gesleept en dan met steenen gevuld, zoodat zij op den bodem der zee kwamen te rusten, terwijl de top bij hoog getijde nog altijd boven de oppervlakte des waters moest uitsteken. Zij zouden op een afstand van 30 vademen (bijna 60 Nederl. el) van elkander komen, de tusschenruimte met granietblokken aangevuld en dan het geheel met zware ketenen verbonden worden.
Aan het bezinnen voor het beginnen heeft het bij dezen arbeid niet ontbroken, en evenmin aan het aantal personen, die krachten van hoofd en handen er aan wijdden. Het duurde tot 1783 eer men, na noodige en noodelooze beraadslagingen en de vereischte proeven, tot de uitvoering zelve kon overgaan. Aan den ingenieur de cessart werd de hoofddirectie opgedragen, en onder en boven hem stond eene vormelijke hiërarchie van onder-ingenieurs, opzigters, commissies, en wat dies meer zij. Kosten en berekeningen werden naauwkeurig opgemaakt. Elk vat of caisson zou 360,000 francs kosten en 96 millioen pond wegen; 1500 arbeiders zouden er toe vereischt worden (later werkten er zelfs 4000 aan), en in 13 jaren zou het voltooid zijn. Den 6den Junij 1784 werd de eerste caisson, drijvende op ligters en vaten, plegtstatig naar de plaats zijner bestemming gesleept en denzelfden dag met redelijk geluk neêrgelaten. Ook het bezwaren met steenen ging zonder onvoorziene moeijelijkheden voort. - Voor mij ligt het kostbare werk van j. rennie over de voornaamste havens der

{==746==} {>>pagina-aanduiding<<}
wereld (*). Daar wordt een zeer uitvoerig verslag van deze zoo belangrijke werken gegeven; maar wij kunnen hierover niet al te uitvoerig zijn. De plannen waren wel gemaakt, maar zij werden niet uitgevoerd; verschil van gevoelen verdeelde de vele gezaghebbenden, die mede moesten overleggen, en gebrek aan geld verlamde den arm van het gouvernement. Had men echter het voorstel van de cessart, dat zeer vernuftig, maar geweldig duur en bezwaarlijk uitvoerbaar was, geheel verworpen, dan ware het beter geweest, maar het werd nu ten halve uitgevoerd. In plaats van op 30 werden de caissons eindelijk op 200 vademen van elkander geplaatst en daarmede werden zij bijna overbodig, want als het grootste gedeelte van den dam nu toch uit losse steenen zou bestaan, dan kon men hem wel geheel op deze wijze maken. Langzamerhand kwam het dan ook hiertoe: nadat 18 caissons waren nedergelaten, bepaalde men zich sedert 1788 verder tot losse steenen, die op de plaats waar de dijk komen zou, werden in zee geworpen. Misschien was dit ook wel de eenvoudigste weg - dien de Franschen van de Hollanders in dijkmaken ervaren hadden kunnen leeren - maar men veranderde te dikwijls van systeem. In plaats van betrekkelijk groote steenbrokken werd er een tijdlang niet anders dan puin gebruikt. In een woord, het werk was der 18e eeuw een weinig boven de krachten en ging slechts sukkelende en hortende vooruit.
Intusschen vorderde het op deze wijze toch ook, en in 1808 was het reeds der voltooijing nabij, toen een ongemeen zware N.-Westerstorm den moed voor een tijdlang geheel ter neder sloeg. De batterijen, magazijnen en werkplaatsen, met meer dan 200 arbeiders, op den dijk opgerigt, werden weggeslagen en aan den zeebreker zelven werd belangrijke schade toegebragt. Zóó liet men het half vernielde werk liggen, totdat in 1811 napoleon Cherbourg bezocht. Reeds beweerde men de onmogelijkheid om het voorgestelde doel te bereiken; maar voor napoleon's politiek en plannen tegen Engeland was het noodig, en dus moest het mogelijk zijn. Van nieuws werd het dus weder aangevat, en sedert bleef men er aan voortwerken, ook onder de bourbons. Doch eerst in 1840, toen de Oostersche

{==747==} {>>pagina-aanduiding<<}
kwestie aan de mogelijkheid van oorlog met Engeland deed denken, werd de zeebreker voltooid.
Nog hebben wij alleen gesproken van hetgeen onder de waterlijn verrigt is, niet minder was er boven de waterlijn te doen. De top van den dam moest tegen den golfslag beschut, en wat wel het meeste bezwaar opleverde, op dien onvasten grond van lossen steen moesten sterke forten worden opgerigt. Wat al inspanningen van schatkist en industrie werden ook hiertoe vereischt! maar ondanks mislukkingen en bezwaren kwam toch eindelijk het groote bolwerk voor Frankrijks vloot tot stand. Het gedeelte dat zich boven water verheft, is ingesloten tusschen glooijend metselwerk van zware steenen, in portland-cement gemetseld. De geheele lengte van den zeebreker is van ¾ Duitsche mijl, en hij is voorzien met 4 forten van sterken bouw. Hoeveel millioenen hij gekost heeft, is niet meer te berekenen, daar de werkzaamheden te dikwijls geschorst en naar nieuwe plannen weder begonnen zijn. En nog wordt door velen beweerd, dat er reeds in den hoofdaanleg eene groote fout is. De zeebreker loopt namelijk in den vorm van een stompen hoek, echter zoo gering, dat hij bijna eene regte lijn vormt, en daardoor heeft hij veel meer van de aandruischende golven te vreezen, dan wanneer die hoek scherper was. Doch hoe het ook zij, het blijft een belangrijk monument van de volharding en bekwaamheid des Franschen volks ook in technische werken. Zelfs de Engelschman john rennie eindigt zijne beschrijving met de erkenning: ‘Ik heb de geschiedenis medegedeeld van dit buitengewone werk (misschien het grootste van dien aard) van den aanvang in 1784 tot de voltooijing, en dus gedurende 66 jaren, gedurende welken tijd - gelijk te verwachten was bij de nieuwheid, uitgebreidheid en eigenaardige moeijelijkheden, waaronder het ten uitvoer is gebragt - er zeker verscheidene flaters zijn begaan; maar ondanks dat alles, verdient het, als een geheel beschouwd, allezins bewondering en is een blijvend eereteeken voor de bekwaamheid der civile, maritime en militaire ingenieurs die er
aan gewerkt hebben, en voor het genie en den ondernemingsgeest der Franschen.’ - En zoo is ook het eenstemmig oordeel zelfs der Engelschen.
Maar Cherbourgs gewigt bestaat niet alléén in den zeebreker. Het kon zijnen Engelschen bezoekers nog andere werken toonen, die het ook aan napoleon I, en dus aan den

{==748==} {>>pagina-aanduiding<<}
geest der vijandschap tegen Engeland, te danken had. Cherbourg bestaat uit twee deelen: de eigenlijke stad of de handelsstad, en de veel grootere marine-stad, een half uur ten N.-Westen gelegen.
De handelsstad is van betrekkelijk weinig beteekenis. Onaanzienlijke huizen, vuile straten, Fransche keukenlucht, ziedaar de algemeene klagte der reizigers. Ook de handel schijnt van weinig belang te zijn. De handelshaven is echter vrij aanzienlijk. Zij munt vooral uit door twee kolossale kaden van graniet of metselwerk, die regt vooruit in zee loopen, zoodat de schepen er tusschen door in de haven komen. De langste van deze beiden is 730 Nederl. el, en biedt aan een aantal stoombooten te gelijk gelegenheid aan om koopwaren, - misschien in geval van nood troepen - in te nemen. Over het algemeen is voor zulke gelegenheden in Cherbourg bijzonder zorg gedragen.
De marine-stad komt hier natuurlijk het meest in aanmerking. Een decreet van napoleon I, in 1803 uitgevaardigd, gaf haar het aanzijn, en hoe verschillend ook de rigtingen der volgende regeringen zijn geweest, allen hebben zij ijverig voor deze stichting steenen aangedragen. De hoofdaanleg, bestaande in eene haven en twee binnendokken, is reeds door napoleon I aangegeven. Zelf mogt hij slechts de voltooijing van de eerste buitenhaven (de Napoleonshaven) beleven. In 1813 kwam de Keizerin maria louisa, om getuige te zijn van het volloopen van dit eerste bassin, waarbij het ook aan feestelijkheden en officiële aanspraken niet ontbrak. Minder officiëel was de verklaring van napoleon zelven, dat hem dit werk 75 millioen francs gekost had. En nog waren het grootendeels krijgsgevangenen, die er, zeker niet uit nationalen ijver, aan gewerkt hadden. Naast deze haven werd vervolgens een groot dok aangelegd, insgelijks uit den rotsgrond uitgehouwen. Bij den minder krijgshaftigen geest der Restauratie werden de werkzaamheden ook niet met dien koortsigen spoed vervolgd; rustig voortarbeidende bragt men het echter in 1829 tot zijne voltooijing. In het bijzijn van den Hertog van Angoulême werd het ingewijd, en het bassin charles X genoemd. Het was den derden napoleon weggelegd de voltooijing te beleven van het derde, naar hem bassin Impérial genoemd. Hij heeft echter niet meer gedaan dan voltooijen, wat zijne voorgangers begonnen

{==749==} {>>pagina-aanduiding<<}
zijn, en de voltooijing van dit werk des oorlogs kan hem dus evenmin tot eer worden toegerekend, als het voor een bewijs van bijzondere krijgszuchtige plannen kan gelden. Alleen kan men zeggen, dat er onder hem met die energie aan gewerkt is, waarmede tegenwoordig alle publieke werken in Frankrijk worden uitgevoerd. Dit laatste dok, achter de twee vorigen gelegen, is verreweg het grootste; het kan 1,600,000 kubiekellen (Nederl.) water bevatten, en wat meer van belang is - minstens 50 à 60 linieschepen.
Na de korte geschiedenis volge eene korte beschrijving. De marine-stad met hare talrijke werven, magazijnen, en fabrieken ligt ten noord-westen van de stad zelve. Van de zeezijde wordt zij omzoomd door breede kaden, die alleen een ingang openlaten tot de Napoleonshaven, van 200 voet breedte. Van de landzijde wordt zij door grachten, muren en forten behoorlijk beveiligd voor het lot, dat Sebastopol getroffen heeft. Alles wat de tegenwoordige kunst doen kan om dit kostbare tuighuis voor elken aanval te beschutten, is geschied. Doch al die verdedigingsmiddelen zijn hier geen hoofddoel; klaarblijkelijk is het karakter van Cherbourg defensief; uit alles spreekt de bedoeling, om hier geduchte strijdkrachten van zee- en landmagt te kunnen vereenigen.
Bij gelegenheid der Augustusfeesten werd den vreemdeling bereidwillig de vergunning gegeven, om deze verbazende oorlogswerkplaats te bezigtigen. Wanneer men van de westzijde de stad binnenkomt, ziet men eerst eene groep gebouwen, waar de verschillende deelen van een schip, als masten, ra's, gangspillen, enz. gemaakt worden. Dan volgt een modellengebouw, vervolgens colossale loodsen ter vervaardiging van stoomketels en andere onderdeelen van het stoomwerktuig. Oorverdoovend is het beuken, ratelen, hameren en knarsen, dat hier gehoord wordt. Hier is de gieterij, waar het ijzer zich willig voegt in de vormen der machines; daar de smederij, waar ieder stuk tot die verwonderlijke volkomenheid wordt afgewerkt, die de nieuwe industrie aan al hare scheppingen geeft, ginds slaan cyclopische hamers het gloeijende ijzer tot platen. Eene menigte andere gebouwen biedt de ruime stad nog ter bezigtiging aan. Wij noemen hier alleen nog het tuighuis, eene ontzagwekkende ruimte, wier wanden van ijzer en staal schitteren. Enterbijlen, sabels en pistolen hangen in sterren en andere figuren

{==750==} {>>pagina-aanduiding<<}
aan den wand. Verder eene verzameling buksen, groot genoeg om er eene gansche vloot mede te wapenen. Wij willen echter wat haastiger onze wandeling voortzetten. Van de Napoleonshaven hebben wij nog alleen te melden, dat zij 900 voet lang en 750 breed is, met eene ruimte voor 40 tot 50 schepen eerste klasse. Aan de zuidzijde zijn 4 groote werven en een droogdok. Het dok charles X, ten noorden hiervan gelegen, heeft dezelfde lengte, maar is 50 voet smaller; ook hierin zijn 4 groote werven en eenige kleinere. Van daar gaan wij voort naar het dok napoleon III, 1300 voet lang en 650 breed (*). Het is uit den rotsgrond uitgehouwen, dat wil zeggen, dat de wanden voor een groot deel daardoor gevormd, en op andere plaatsen van onder tot boven uit brokken van hetzelfde graniet opgemetseld zijn. Rondom deze geduchte kom, vooral aan de westzijde, zijn verscheidene schoone overdekte werven en droogdokken. De aanblik van dit werk, vóór de inlating van het water, was onbeschrijfelijk grootsch, en wanneer men duizelend in de verbazende diepte nederzag, die door menschenhanden langzamerhand in de rots was uitgehold, en die er nu zoo glad en symmetrisch uitzag als een marmeren sarcophaag, dan gevoelde men de juistheid van tocqueville's vergelijking, die van de werken van Cherbourg
zeide: ‘Het zijn de piramiden van Aegypte naar omlaag uitgehouwen in plaats van omhoog opgetrokken.’
Weinige lezers zouden belang stellen in eene naauwkeurige beschrijving van alle forten, redoutes en schansen, die als wachters gesteld zijn, om dezen oogappel van Frankrijks marine te verdedigen. Van het fort Impérial op het eilandje Pelée, tegenover de oostpunt van den zeebreker, tot aan het fort de Querqueville liggen langs het strand van de baai reeds nu 9 forten, die de ingangen tot de reede en de havens

{==751==} {>>pagina-aanduiding<<}
verdedigen, behalve de batterijen en nieuwe forten, die nog gebouwd moeten worden. Men berekent, dat een schip, zoo het al geslaagd ware, om door een der ingangen bij den zeebreker te komen, op de reede 3000 (*) vuurmonden op zich gerigt zou zien, om het een krachtig ‘terug!’ toe te spreken. - Even zorgzaam is men geweest bij de bevestiging van de landzijde. Behalve de reeds genoemde grachten en schansen strekken twee halve cirkels van forten en redoutes hunne armen beschermend naar Cherbourg uit. Ik heb hier de namen van 14 forten opgenoemd gevonden en weêr vergeten. Zij liggen meest op hoogten, die zich amphitheatersgewijze achter de stad verheffen, en kunnen dus ook dienen om de reede schoon te vegen of te bestrijken, zooals men dat, zeer zachtaardig, noemt. Maar zij hebben nog eene andere doelmatige eigenaardigheid. De meesten, behoorlijk gekasematteerd, zijn tevens ingerigt om als kazernen voor niet geringe troepenmassa's te dienen, b.v. het fort de Roule alleen voor 10,000 man. Alsof dit nog niet genoeg ware, zijn rondom de stad nog gelegenheden, ruimten opengelaten, waar zeer geschikt legerkampen kunnen opgerigt worden.
Dat alles hebben de Engelschen kunnen zien en opmerken, en het heeft hun de overtuiging kunnen geven, dat, zoo men al geene landing wil doen, men het toch van hier zou kunnen doen, zoo men wilde. Even als zij wel gedaan zullen hebben, willen wij over de meerdere of mindere sterkte van Cherbourg een oogenblik nadenken.
Gelijk wij gezegd hebben, de haven binnen te dringen schijnt eene onmogelijkheid. Maar het is eene andere vraag, of eene vijandelijke vloot niet in staat zou zijn, om de forten op den zeebreker tot zwijgen te brengen. Engelsche ingenieurs houden dit voor niet onmogelijk, daar dit werk van de zeezijde niet genoeg door flankbatterijen van beteekenis gedekt wordt. Men beweert, dat zelfs Fransche officiers zich in dien zin zouden uitgelaten hebben, alsof uit een militair oogpunt de zeebreker verkeerd geplaatst is, omdat hij te weinig verdedigd kan worden. Eene vloot, sterk genoeg om het uitloopen van schepen uit de reede te verhinderen, zou zonder groot verlies de verdedigingswerken op den zeebreker kunnen ontwapenen, de bezetting verjagen, het kunstmatige eiland bezetten, en

{==752==} {>>pagina-aanduiding<<}
dáár hare kanonnen planten om de reede te veegen en de gansche stad met hare arsenalen- en wervenpracht plat te schieten. Want men moet niet vergeten, dat Cherbourg aangelegd is in een tijd, dat men nog geen begrip had van de verreikende stemmen der Lancaster kanonnen. Vroeger door haren zeebreker beschut, zou Cherbourg thans er door bedreigd kunnen worden.
Doch men kent nu eenmaal dit bezwaar, en er zullen wel maatregelen getroffen kunnen worden, om het te voorkomen. Cherbourg is nog niet afgewerkt. Naar het spreken van velen te oordeelen, was het alsof napoleon III alleen met het plan om Engeland te nemen, Cherbourg had gesticht, en nu het af was, de Engelschen uitgenoodigd had, om eens te komen zien, om zoodra als der Britten schepen en boeijers den steven hadden gewend, hen met eene onoverwinnelijke vloot en landingstroepen eene contra-visite te brengen.
Zoo ver was het nog niet. Er was slechts een nieuw stuk voltooid van het groote geheel, het grootste der 3 bassins. Nog blijven er verscheidene forten en werken over, die nog op de afwerkende hand wachten. Hierin ligt reeds dadelijk het antwoord opgesloten op de vraag, wat Engeland van Cherbourg te vreezen heeft. Voor het oogenblik zeker nog niets. - Eene expeditie zoo als deze fantastische togt wezen zou, is geene zaak van eene oogenblikkelijke opwelling. Mogen al de betere middelen van vervoer vele voorbereidselen bespoedigen, een welgeordend leger heeft tegenwoordig ook meer noodig, eene uitgebreidere huishouding dan vroeger, en bovendien de meerdere openbaarheid van al wat geschiedt, opent den vijand spoediger de oogen. Ook is het geheel iets anders, in Cherbourg rustig krachten en troepen te kunnen verzamelen, of veilig daarmede de haven uit en over het Kanaal te steken. Alle schepen zouden den vrij engen pas aan de westzijde van den zeebreker moeten uitloopen, en Engeland heeft nog schepen. Rustig en statig wiegelen zich zijne kustvaarders op de golven van het Kanaal, en zij zouden spoedig bij de hand zijn, om dien enkelen uitgang te bewaken, en elken Franschman die er uitkwam, de behoorlijke eer te bewijzen. Nog blijft dus de hoofdbeslissing aan de kracht der vloten overgelaten.
Nu is er in den laatsten tijd veel geschreven over de betrekkelijke kracht van Engelands en Frankrijks marinen. Men is aan het tellen gegaan en heeft berekend dat in 1857 Engeland

{==753==} {>>pagina-aanduiding<<}
708 en Frankrijk 480 groote en kleine oorlogschepen bezat; men heeft daaraf getrokken het groote aantal schepen, dat Engeland in alle deelen der wereld verspreid moet houden, terwijl Frankrijk ze meer in eigen havens en op eigen kusten heeft. Men heeft het marine-personeel nagegaan, - kortom, men is tot de slotsom gekomen, dat Frankrijk grooter effective magt beschikbaar heeft, dan het met drukte overladen Engeland. Maar wat ook de Krim van der Franschen vlugheid hebbe geleerd, wat men ook zegge van het voordeel dat hun de stoomschepen bieden, Engeland heeft meer zeeondervinding, meer zeehulpbronnen, en nog is de meerderheid der Engelschen in den zeestrijd door geen feit gelogenstraft.
Wat de toekomst op zal leveren, dat is geheel iets anders. Frankrijk ontwikkelt zijne zeemagt en zeebekwaamheden met Napoleontischen ijver en Napoleontische veerkracht. En dan is het niet te ontkennen, dat Cherbourg in den gang dier ontwikkeling eene groote schrede voorwaarts is. Het is op te groote schaal ingerigt, om alleen als een middel ter verdediging tegen vreemde vloten of legers beschouwd te kunnen worden. Zijne houding is niet defensief, maar aggressief. Om zich een juist denkbeeld te vormen van Cherbourgs beteekenis voor de toekomst, leze men thiers over de voorbereidingen die napoleon I te Boulogne trof, om eene landing in Engeland te doen. Zijne hoofdklagte was, dat hem eene haven ontbrak, groot genoeg, om zijne preparativen onder de beschutting van een groot leger te nemen. Cherbourg voorziet in dat gebrek. Zijne reede kan eene vloot bergen, grooter dan Frankrijk ooit bezeten heeft, en bovendien nog de noodige transportschepen opnemen voor een leger van 100,000 man, met paarden, geschut en bagage. Op het land staan ontzaggelijke kazernen, en worden er nog meer gebouwd. Hoe ver men dus ook het denkbeeld moge wegwerpen, dat het plan tot een onmiddellijken aanval op Engeland bestaan zou, men kan onmogelijk het feit ontkennen, dat de werken van Cherbourg eene vaste basis geven voor alle mogelijke operaties tegen Engeland.
Ofschoon de ophef, die in de laatste tijden van Cherbourg gemaakt is, de andere havens van Frankrijk op den achtergrond heeft geschoven, zijn deze daardoor toch niet

{==754==} {>>pagina-aanduiding<<}
weggecijferd. Integendeel, Cherbourgs gewigt ligt vooral in het verband, waarin het tot Frankrijks andere havens staat. Daarover nog een paar woorden.
Aan deze zelfde kusten, waarmede Frankrijk Engeland aanziet, ligt ten noorden Duinkerken, met eene haven, die ook voor 200 schepen groot genoeg wordt gerekend. En op gelijken afstand ten zuiden ligt, behalve Lorient en Rochefort, veilig in een diepen zeeboezem, het wel versterkte Brest. Ook dit heeft eene reede, goed beschermd tegen ongevraagde bezoeken, en ruim genoeg voor 500 schepen. Op zich zelf zou Cherbourg met zijn enkelen uitgang, ondanks alle onneembaarheid, van weinig uitwerking zijn; maar nu het ter regteren ter linkerzijde zijne kleinere broeders heeft, die de operaties kunnen seconderen, nu wordt het eerst van gewigt, als verzamelplaats om belangrijke krachten uit te rusten en tevens als toevlugtsoord na nederlagen of ongelukken. Portsmouth, met Sheerness en Plymouth aan beide zijden, kon zonder moeite de krachten van Brest en Duinkerken gescheiden en in bedwang houden; maar nu het vlak tegenover zich in Cherbourg zijn gelijke heeft gevonden, houdt de overmagt van Engelands krijgshavens op. Eindelijk is Toulon in den laatsten tijd ook voor deze zijde van belang geworden. In de dagen van het eerste Keizerrijk waren weinige Engelsche schepen voor de straat van Gibraltar genoeg, om de gansche vloot van Toulon binnen de Middellandsche Zee te houden. De zeilschepen vonden slechts zelden èn stroom èn wind gunstig om den moeijelijken doortogt door Gibraltars straat te doen. Maar de stoomschepen kennen dat bezwaar niet. Een sterk observatie-eskader zou thans noodig zijn, om de vloot van Toulon te verhinderen, dat zij zich bij die van de andere 5 havens kwam voegen. Wat dus vroeger voor napoleon's geest een louter ideaal moest blijven, om Frankrijks zeemagt tot die hoogte op te voeren, dat zij de vergelijking met die van Engeland kon doorstaan, - is dus onder napoleon's nazaat geschied. Doch niet door hem alleen; maar door de zorg die Frankrijk sedert jaren en vooral onder de krachtige opwekking van den
prins van Joinville aan zijne zeemagt heeft besteed, en door de stoomschepen, die het uitzigt openden, dat die zorg niet geheel ijdel zou zijn. En zoo is dus Cherbourgs voltooijing op zich zelve van zooveel belang niet, maar alleen

{==755==} {>>pagina-aanduiding<<}
in zoo verre als het de kroon zet op al wat in de laatste jaren voor Frankrijks marine is geschied.
Audi et alteram partem. Welnu! bij gelegenheid zullen wij Portsmouth en Engelands kustversterkingen ook eens bezigtigen.

d-d.

Louis Veuillot.

Aan niemand der lezers van dit tijdschrift is zeker de naam onbekend, dien zij hierboven lezen. Immers men kan bijna geen dagblad in handen nemen, of men vindt daarin uittreksels uit artikelen in l'Univers door den hoofdredacteur geplaatst. En hoe uiteenloopend de zaken zijn, die daarin besproken worden, altijd herkent men terstond aan vorm en inhoud de taal van den strijdlustigen kampvechter voor het Ultramontanisme, den fanatieken bestrijder van alle vrijheid, alle verlichting en vooruitgang, die het oppergezag der Roomsch-Katholieke Kerk schijnen te bedreigen. Somtijds zou men, lettende op de stellingen en denkbeelden door veuillot verkondigd, geneigd worden om te vragen: of de schrijver wel weet wat hij zegt? of hij wel handelt te goeder trouw, en niet misschien zijne scherpe, geoefende pen bezigt tot de verspreiding van gevoelens, die hem persoonlijk vreemd zijn? Maar zoodra men de uitdrukkingen zelve beschouwt, waarin die gevoelens worden voorgedragen, moet elke twijfeling verdwijnen. Wie met zooveel hartstogt spreekt, niet voor een oogenblik, maar voortdurend, zoo weinig zich bekommert om billijkheid, om betamelijkheid, om waarheid zelfs, die moet zich wel bewust zijn van het oogmerk waartoe zijne taal leiden moet, die zal uit de innige overtuiging van de waarde der zaak voor welke hij kampt, alleen de onontbeerlijke geestdrift en den telkens frisschen moed kunnen putten om voort te gaan op het ingeslagen pad. Hoe men over den man oordeele, altijd zal men veuillot moeten tellen onder de merkwaardige personen van onzen tijd. Zoowel om zijne persoonlijke eigenschappen, als om de rol die hij speelt, en den invloed dien hij zich heeft verworven, verdient hij onze aandachtige beschouwing.
Naar aanleiding van een opstel in een Duitsch maandwerk willen wij hier het een en ander meêdeelen uit de geschiedenis en de werkzaamheid van dezen zonderlingen man.

{==756==} {>>pagina-aanduiding<<}

Louis veuillot werd geboren in 1809 te Beaumont, een stadje niet ver van Orleans. Zijn vader was een arme kuiper, die zich genoodzaakt zag eenige jaren later zijne woonplaats te verlaten, om elders de middelen te zoeken ter voorziening in de behoeften van zijn gezin. Hij trok naar Parijs met de zijnen, was daar eenigen tijd portier, doch vond eindelijk meer voordeelige bezigheden; terwijl ook zijne vrouw de inkomsten deed vermeerderen, toen zij een herberg had geopend. Behalve louis hadden de kuiper en zijne echtgenoot nog drie kinderen, een zoon: eugène, en twee dochters: annette en louise. Aan de opvoeding werd niet veel zorg besteed. Louis zelf verhaalt daaromtrent in een geschrift: ‘Rome et Lorette’ getiteld, waarin hij een deel van zijn eigen levensloop heeft geschilderd: ‘Onze ouders zeiden ons niet anders als: gewent u aan het gebrek, gij zult genoeg hebben. Maar geen woord van God! Tot schande van mijnen tijd, niet om hen te smaden, zeg ik het: zij wisten niets van God.’ - In het ouderlijk huis heeft hij dus zijn godsdienst-ijver niet opgedaan.
Onder zulke omstandigheden kan natuurlijk de jeugd niet het tijdperk van onbezorgde vrolijkheid en kinderlijk geluk zijn, waarvan zij den naam pleegt te dragen. Bovendien gevoelde louis zich in de herberg niet op zijne plaats. Reeds als kind openbaarde hij trotschheid en prikkelbare ligtgeraaktheid. Daar hij door de pokken vreeselijk geschonden was, moest de laatste eigenschap hem vele kwellingen bereiden. Halsstarrig weigerde hij het handwerk zijns vaders te leeren, en daar hij ook in de huishouding geen nut deed, werd hij eindelijk als schrijver bij een deurwaarder besteld. Intusschen bepaalde zich het onderwijs dat hij ontvangen had tot een weinig rekenen en schrijven. Doch als uit instinct oefende hij zich in de weinige vrije uren, waarover hij te beschikken had, voor zijne toekomstige loopbaan als journalist door veel te lezen en opstellen over allerlei onderwerpen te vervaardigen. Door de natuur met een goeden aanleg bedeeld, verkreeg hij weldra vaardigheid en gemakkelijkheid in het uitdrukken zijner gedachten. Eenige zijner proeven werden getoond aan eenen begunstiger der familie, olivier fulgence, die daarin de sporen van talent erkende, zich het lot van den jongeling aantrok en hem naar Rouaan zond, waar hij mede werkzaam zou zijn aan de ‘Echo de la Seine-Inférieue.’ Dit geschiedde

{==757==} {>>pagina-aanduiding<<}
in 1831. Weldra hadden zijne artikelen, 't zij door de bijtende kritiek, 't zij door de ruwe, brutale polemiek, zijn naam bekend gemaakt. Meermalen werd hij gedwongen zijne smaadredenen of aantijgingen te bevestigen met den degen, maar hij vreesde voor geene uitdaging. Niet lang daarna kwam het blad in andere handen en verkreeg den titel: ‘Echo de Rouen’, doch veuillot bleef medewerker voor de plaatselijke aangelegenheden, en had nu edmond texier, den lateren redacteur van ‘Le Siècle’, en den romanschrijver gonzalès tot collega's.
Zijne levenswijze in deze dagen was ver van onberispelijk, en onder de vrienden met wie hij meermalen feestvierde en drinkpartijen aanlegde, stond hij bekend als een onderhoudend dischgenoot, die een onuitputtelijken voorraad van liederen en verhalen had. Van welke soort die vruchten zijner verbeelding of van zijn geheugen waren, kan men opmaken uit de gelegenheid, bij welke zij te berde kwamen.
In 1833 vertrok hij naar Perigueux en werd belast met de redactie van een ministeriëel blad: ‘Le Mémorial de la Dordogne’. Van zijne hand verschenen in dit blad eenige onzedelijke geschiedenissen, die vooral de aandacht opwekten en belangstelling vonden, omdat zij meestal steunden op gebeurde zaken en behoorden tot de ‘Chronique scandaleuse’ van Perigueux. Natuurlijk berokkende hij zich hierdoor vele onaangenaamheden en verwekte een aantal vijanden tegen zich. Doch ter vergoeding wist hij de gunst te verwerven van den generaal bugeaud, dien hij verdedigde tegen de beschimpingen der legitimisten. Bugeaud toonde zich erkentelijk en nam in 1834 veuillot met zich naar Algerië. Daar bleef hij twee jaren en verzamelde de stof voor zijne ‘Impressions de voyage en Algérie’. Na zijne terugkomst werd hij op aanbeveling van bugeaud aangesteld tot redacteur van de ‘Charte de 1830’; doch dit blad ging weldra te niet; daarop werd hij mederedacteur van ‘La Paix’; maar geraakte spoedig in oneenigheid met zijn ambtgenoot toussenel en liet de betrekking varen.
Omstreeks dezen tijd openbaarden zich de voorteekenen van louis veuillot's bekeering. Een man met zoo onmiskenbare talenten, zoo heftig van karakter, kon niet zoo ligtzinnig voortleven; hij moest er eenmaal toe komen om tot zich zelven in te keeren. Op treffende wijze heeft hij zelf den strijd

{==758==} {>>pagina-aanduiding<<}
geschilderd, die toen in zijn binnenste woelde. Nu eens voortgesleept door den bruisenden stroom der hartstogten, dan gekweld door een gevoel van walging, van onvoldaanheid en ontevredenheid, besefte hij met smart de nietigheid van zijn bestaan. Hij gevoelde zijne zedelijke en intellectueele zwakheid, zijne behoefte aan ondersteuning, en besloot die kracht en dien steun te zoeken in de Kerk. ‘Gewis,’ zegt hij, ‘God heeft mij gered. In de diepte des afgronds heeft Hij mij gegrepen en mij in zijne armen opgeheven. Ik was niet meer in staat mij zelven te redden.’
In Maart 1838 reisde veuillot naar Rome, hij nam deel aan de hooge kerkelijke feesten van de lijdensweek, en ten volle bekeerd kwam hij in Parijs terug. Maar hij was daarmeê nog geen nieuw mensch geworden, zijne natuur was niet veranderd: hij bleef journalist en kampvechter. Alleen was hij veranderd van terrein en van vaandel, zijne wapens, zijne manier van krijgvoeren bleef dezelfde; dezelfde hartstogtelijke stijl, dezelfde menigte van schimp- en scheldwoorden bleven hem kenmerken; geen spoor van Christelijke zachtmoedigheid of ootmoed is er te ontdekken in zijne geschriften. Maar hij had nu een bepaald doel voor zijn streven; sedert dien tijd heeft hij het nimmer meer uit het oog verloren, dat te bereiken of ten minste steeds te naderen is de taak zijns levens. Vraagt men wat hij zich dan eigenlijk voorstelt? men zou in het kort mogen antwoorden: de vernietiging der Gallikaansche Kerk en hare vrijheden; en vernietiging ook van alle vrijheid en alle instellingen die de uitbreiding en vestiging van de pauselijke heerschappij belemmeren. - Zoodra hij in de redactie van ‘l'Univers’ was gekomen, moest dit blad dienen om zijne wenschen te verwezenlijken.
Hij begon met eene vrij heftige polemiek voor de vrijheid van onderwijs, zoo als hij die verstond; en zijne taal trok de aandacht van montalembert, den aanvoerder der Ultramontanen. Een tijdlang scheen het als zouden beide mannen zich bij elkander aansluiten en hunne krachten ten behoeve derzelfde partij vereenigen, doch de verbindtenis kon niet duurzaam zijn. De grofheid en brutaliteit van veuillot kwetsten den beschaafden, aristocratischen graaf te zeer; hij kon met zulk een man niet in harmonie leven. In het staatkundige verandert hij telkens van meeningen en gevoelens, hij aanbidt

{==759==} {>>pagina-aanduiding<<}
elke nieuw oprijzende zon en huldigt ieder gouvernement, zoolang dat noodig schijnt voor de bevordering zijner plannen. Hij is consequent alleen in zijne zelfzucht. Tot 1848 was hij Orleanist, zoodra de Februarij-revolutie uitbrak verliet hij de partij, die hem tot hiertoe had ondersteund en werd democraat; napoleon III besteeg den troon en veuillot is Buonapartist. Alleen in datgene wat de godsdienst of liever de Kerk en hare aangelegenheden betreft is hij getrouw en altijd dezelfde; al wat daarbuiten omgaat kan voor hem niet dan ondergeschikt belang hebben. Ten behoeve van de Kerk eischt hij de wederinvoering van de inquisitie en andere middeleeuwsche instellingen, ja, werpt hij zich zelven op tot scheidsregter over kerkelijke zaken.
Polemiek is de sterkte van louis veuillot; voor den strijd leeft hij. Natuurlijk staat hij in vijandschap met alle menschen en rigtingen, die niet deelen in zijne meeningen. Niet enkel de Protestanten en de Liberalen zijn zijne verklaarde vijanden, niet enkel in dagbladen als ‘le Siècle’ en ‘le Journal des Débats’ erkent hij zijne tegenpartij; ook Katholieke bladen en bekende voorstanders van het Katholicisme, als montalembert en falloux, staan bloot voor zijne aanvallen. Op treffende wijze heeft victor hugo hem en zijn werk geteekend: ‘Daar zat de barrevoeter in zijn dakkamertje te peinzen, en als hij bemerkte, dat hij geen hart, geen geest en geen stijl had, viel het hem in, om een blad dat naar een vischwijf gelijkt, in de dienst van jezus christus te stellen. Hij slaagt, hij beleedigt, hij predikt en radbraakt; ware hij geen heilige, hij zou sapeur zijn geworden; hij wentelt zich in het slijk, alsof hij zich daarin baadde, en als hij ziet dat men zich afwendt, roept hij uit: zij zijn bevreesd!’ - Maar de gevaarlijkste tegenstanders van veuillot en zijn dagblad vindt men onder de Fransche geestelijkheid zelve. Ook degenen die eigenlijk met hem streven naar hetzelfde doel, ergeren zich aan de brutale stoutheid, waarmeê hij de bisschoppen beoordeelt, beschimpt en waarschuwt en in alle kerkelijke zaken het hoogste woord wil voeren. Wat echter vooral vele geestelijken tegen hem verbittert, is zijn onverzoenlijke haat tegen de nationale Kerk, die hij ‘de Gallikaansche scheuring’ noemt. Van dezen haat getuigen zijne smaadredenen tegen bossuet, die bijna algemeen als een sieraad zijner Kerk wordt vereerd, getuigt

{==760==} {>>pagina-aanduiding<<}
vooral zijne lastering van fénélon, dien hij met cabet vergelijkt en als een Socialist voorstelt. Protesteren de bisschoppen tegen zulke uitvallen, dan roepen de redacteurs van ‘l'Univers klagend uit, dat zij de ‘slagtoffers zijn van hunne verknochtheid aan den H. Stoel.’ Openlijk verkondigen zij, dat antireligieus en anti-Roomsch hetzelfde zij, en verklaren: ‘De naam van den Paus is de naam van God zelf, Heilige Vader. Deze naam is nevens den naam Gods boven alle namen; daar is geen andere om hier en hiernamaals te verlossen, en in den naam van den Paus moeten zich de knieën buigen van alle kinderen adams, in den hemel, op de aarde en in de hel.’ Men ziet het, ‘l'Univers’ is papistischer dan de Paus.
In 1850 ontving de redactie van ‘l'Univers’ eerst van het provinciaal Concilie te Parijs eene teregtwijzing, daarna van den aartsbisschop sibour op scherper toon eene ernstige waarschuwing. Daar deze middelen niet baatten, sprak de aartsbisschop het interdict over dit blad uit, en verbood allen geestelijken van zijn kerspel om het te lezen. Twee-en-dertig bisschoppen volgden dit voorbeeld. Maar veuillot trotseerde de bisschoppen, hij ging voort in dezelfde rigting. Hij werd naar Rome ontboden en spoedde zich derwaarts; hij verdedigde zijne zaak met heftige welbespraaktheid - en keerde terug, geprezen om zijn ijver. Alleen de vorm zijner stukken was niet goedgekeurd.
Intusschen had veuillot tegenover den aartsbisschop en de met hem overeenstemmende bisschoppen, een aantal hooge geestelijken voor zijne partij weten te winnen; die zijn streven billijkten, al was het dan ook met eenige berisping van den al te ruwen en hevigen toon. Bijna had de fanatieke journalist alzoo eene scheuring onder de bisschoppen des lands te weeg gebragt. Een priester uit de dioecese van Parijs ondernam het eindelijk, om de magt en den invloed van ‘l'Univers’ op afdoende wijze te vernietigen. Het middel door hem daartoe gebezigd, was zeer eenvoudig. Hij verzamelde uit de jaargangen 1845-55 van het dagblad eene bloemlezing, waarin hij alle buitensporigheden, dwalingen en tegenstrijdigheden opnam. Het dus vervaardigde boek gaf hij uit te Parijs in 1856 onder den titel: ‘Univers jugé par lui-même ou études et documents sur le Journal l'Univers de 1845-55.’ - De zamensteller tracht inzonderheid te bewijzen, dat ‘l'Univers’

{==761==} {>>pagina-aanduiding<<}
in geenen deele geacht moet worden de Kerk te vertegenwoordigen, daar deze onveranderlijk, onfeilbaar èn te heilig is om dergelijke schandtaal te bezigen; dat dit blad ook niet het orgaan der geestelijkheid is, daar de geestelijkheid veelmeer aan hare waardigheid en aan het belang der Kerk verschuldigd is om zich aan een dagblad te onttrekken, 't welk zich voor het bisschoppelijk gezag in de plaats stellen wil. - Dat boek verwekte buitengemeen opzien; te meer daar men vermoedde dat het door een bisschop was vervaardigd. Veuillot leverde terstond eene aanklagt wegens laster tegen den uitgever dentu en den ongenoemden schrijver in, waarop de abt coguian zich als auteur bekend maakte. Het proces werd echter niet doorgevoerd, de behandeling was wel reeds begonnen: de advocaat jozean had gepleit voor ‘l'Univers’, en dufaure zou spreken ter verdediging van coguian en dentu, toen in het begin des jaars 1857 de aartsbisschop sibour door de hand eens priesters werd vermoord. De verontwaardiging en de schrik door deze misdaad in de Katholieke kringen opgewekt, maakten het mogelijk om het geschil tusschen veuillot en coguian op vreedzame wijze ten einde te brengen; daar nu allen beducht waren voor meer schandaal.
Het merkwaardige boek van coguian verdient eene nadere beschouwing. Het is in onderscheiden rubrieken verdeeld, waarin ‘l'Univers’ beschouwd wordt in betrekking tot de revolutie, de democratie, de gewetensvrijheid, den Staat, de constitutionele vrijheid, en eindelijk tot het gebied der scheldwoorden. - Het een en ander uit de verschillende afdeelingen ontleend, strekke om veuillot en zijn blad duidelijker te doen kennen.
Op den 27sten Februarij 1848 las men in ‘l'Univers’: ‘Wie denkt er heden in Frankrijk aan om de monarchie te verdedigen; wie kan daaraan denken?’ - En den 19den Maart: ‘De vraag is thans niet meer: monarchie of republiek? De monarchie bestaat niet meer, de koningen hebben haar gedood. Wat gisteren nog daarvan over was, was een naam en niets meer.’ - Den 16den April: ‘De democratie zal zegevieren..... de bakermat der democratie is het Evangelie. - Een instinct, sterker dan de legers, roept door Europa uit, dat de tijd der kroonen ten einde is, dat de wil der volken niet meer afhangt van de uitkomst eens veldslags. Een tijdlang

{==762==} {>>pagina-aanduiding<<}
kunnen nog wel een paar menschen op den troon zitten; maar er zijn geene dynastiën meer. De democratie treedt van alle kanten te gelijk voorwaarts, magtig, onweêrstaanbaar, zegerijk door de geestdrift en den schrik, dien zij inboezemt.’ En verder: ‘De verwoesting van het Europesche gebouw is heden voleindigd, zij zal volkomen, onherstelbaar zijn. Terwijl karel albert droomt van den scepter over Opper-Italië, terwijl ferdinand en frederik wilhelm strijden om den titel van Duitsch Keizer, vragen Italië en Duitschland elkander: of zij eene gemeenschappelijke republiek vormen, of zich in verbonden republieken verdeelen zullen? Die vraag is niet voorbarig, al zijn de Duitsche vorsten nog in hunne hoofdsteden en al bewaart een Oostenrijksch leger nog de sleutels van Italië.’
Nog den 18den April 1851 schrijft ‘l'Univers’: ‘Het regt van opstand kan in zekere gevallen de heiligste pligt zijn.’ Maar met den loop der dingen verandert de heilige democraat zonder aarzelen zijne gevoelens en de tegenstrijdigheid komt onbeschaamd te voorschijn. Reeds den 18den Januarij 1853 luidt het: ‘De kerk heeft minder geleden van de leeringen en de mannen des gewelds, dan van de zoogenaamde leeringen der vrijheid, en van de mannen, die zich zelven vrijheidsmannen noemen. De Kerk beschouwt de politieke vrijheid met wantrouwen.’ - Den 13den Nov. 1853 verwijt hij aan de Katholieke partij van de Heeren de montalembert, de falloux, enz. de verkondiging der leer, die hij zelf zoo ijverig gepredikt had: ‘De heete, ongezonde atmospheer der revolutie, die de beste hoofden verbijstert, bragt hen in verwarring door zonderlinge spiegelingen en vreeselijke gezigten. Zij verwachtten eene nieuwe aera; zij zagen in de democratie nu eens een Messias, die het aangezigt des aardrijks vernieuwen en het lijdende menschdom naar de schaduwen van Eden zou terugvoeren; dan weêr een monster, in het laatste der dagen van zijne ketenen bevrijd.... Deze Katholieken wilden ons tot democraten maken..... en allen, die hun journaal gelezen hebben, kunnen betuigen of zij spaarzaam geweest zijn met redenaars-geklinkklank over het schoone thema van godsdienst en vrijheid.’
Zoo lang en zoo vaak het veuillot en zijnen ambtgenooten nuttig toeschijnt, verdedigen zij zelfs met ijver de vrijheid des

{==763==} {>>pagina-aanduiding<<}
gewetens, ofschoon het geene vermelding behoeft hoe zij doorgaans de woedendste onverdraagzaamheid en vervolgzucht openbaren. Zoo schreven zij: ‘De Katholieken willen en verlangen de vrijheid voor allen zonder onderscheid; men late ons onze geestelijke orden, dan mogen de aanhangers van fourier phalanstères vormen zooveel zij kunnen.’ (9 Julij 1845). ‘Wij protesteren niet tegen de verdraagzaamheid, verre van daar, wij willen dat men die tot een regt make.’ (14 Aug. 1846). ‘Wij smeeken de republiek onze privilegiën af te schaffen, om ze aan allen te geven, aan de Phalanstèriers zoowel als aan de Katholieken, maar ook den Katholieken zoowel als den Phalanstèriers; de vrijheid om hunne godsdienst en theologie te onderwijzen wanneer zij willen, door wie en hoe zij willen.’ (19 Aug. 1848). Nog in 1850 was ‘l'Univers’ van dit beginsel doordrongen. Zekere deschanel, professor in de rhetorica aan het Collège Louis le Grand te Parijs was door den minister van onderwijs, de parieu, in zijn ambt geschorst wegens een door hem uitgegeven brief van socialistische strekking. Daarover leest men in ‘l'Univers’ van 20 Februarij: ‘De minister heeft zijn ijver voor de godsdienst willen toonen en het voorkomen aannemen, alsof hij den Katholieken voldoening gave. Hij bedriegt zich ten hoogste. De Katholieken verlangen niet anders dan het regt om het vrije onderwijs der Kerk tegenover de heillooze goddeloosheid der leerlingen van het Eclecticisme te stellen.’ Maar in 1855 riep hetzelfde blad de politie-magt op om aan ‘le Siècle’ het zwijgen te gebieden.
Over godsdienstige vrijheid en de betrekking tusschen Kerk en Staat oordeelde het blad later zoo: ‘Kerk en Staat zijn van nature verbonden als ligchaam en ziel.’ (19 Dec. 1850). ‘De Kerk moet vrij zijn, maar dan eerst is zij volkomen vrij, wanneer de regering haar beschermt tegen de hartstogten, die onophoudelijk trachten haar onder het juk te brengen.’ (18 Jan. 1853). Maar vroeger klonk het heel anders. B.v.: ‘Opdat de Kerk vrij zij, mag niemand zich met hare aangelegenheden bemoeijen, zelfs niet om haar te beschermen; het betaamt haar niet beschermd te worden, zij zelve beschermt alles.’ (26 Aug. 1847). ‘Het oude verbond tusschen Kerk en Staat zou tegenwoordig onnatuurlijk zijn.’ (23 Julij 1849). Eenmaal was Amerika het ideaal van ‘l'Univers’ (26 Aug. 1847). ‘Een blik over de aarde toont, waar de Kerk met den meesten

{==764==} {>>pagina-aanduiding<<}
roem heerscht; vergelijkt de Vereenigde Staten met Oostenrijk. In de republiek, die haar niet beschermt, is zij vrij en bloeijend, breidt zij hare veroveringen uit; in het keizerrijk, dat haar beschut, is zij krachteloos en zonder invloed.’ Maar toen in Frankrijk de republiek week voor het keizerrijk, veranderde ook ‘l'Univers’ van meening. Het ergerlijkste daarbij is dat het blad, bij al die wisseling van gevoelens, altijd als het orgaan der Kerk wordt voorgesteld; onbeschaamd worden daarin de bisschoppen en de Paus zelf als getuigen opgeroepen. Den 27sten Februarij 1847 heette het: ‘De eenige vrijheid is de vrijheid van allen. Wij, die hier spreken, zijn maar eenvoudige leeken; maar wij verklaren, dat de Kerk niets anders verlangt.’ Daartegenover kan men een uitval stellen van 5 Nov. 1852: ‘Dat beginsel van gewetensvrijheid, honderdmaal door de Katholieke Kerk verdoemd, is niet overeen te brengen met het bestaan des Christendoms.’ - Dezelfde wisselzieke gezindheid openbaren veuillot en de zijnen ten opzigte van de constitutionele vrijheid. In 1854 predikten zij: ‘Zijn er ook regters onder eene constitutionele regering? Dat is eene groote vraag.’ Of: ‘De parlementaire regeringsvorm maakt het inderdaad bijzonder gemakkelijk, om alle regelen van zedelijkheid en billijkheid te overtreden.’ Of nog sterker: ‘Het woord vrijheid heeft geene beteekenis. Alles was in Frankrijk verloren, toen men in de plaats der vrijheden, die wij genoten onder de oude monarchie, die vage, onbepaalde vrijheid stelde.’ - Diezelfde heeren hadden weinige jaren vroeger verkondigd: ‘Er is geen troon meer, wij zullen geen tweeden maken: ‘God in den hemel en de vrijheid op aarde, dat is onze Charte in twee woorden.’ En zelfs: ‘Wij van onze zijde nemen het programma aan van “la Presse” over de vrijheid van
godsdienst, van drukpers, van onderwijs en van de tribune.’
Bij het zamenstellen der afdeeling betreffende de smaadredenen, is coguian met groote gematigdheid te werk gegaan, misschien was hem de stoffe te overvloedig. Ongeloofelijk is het aantal schimp- en scheldwoorden in ‘l'Univers’ te lezen, die dikwijls in een woordenboek vergeefs gezocht zou worden. Coguian bepaalde zich bij zijne aanhalingen grootendeels bij de honende uitdrukkingen, die betrekking hebben op vorsten en dynastiën. Geene regering, geen vorstelijk geslacht is aan

{==765==} {>>pagina-aanduiding<<}
de beschimpingen van dit godsdienstig(!) dagblad ontkomen. Zelfs napoleon III deelde, toen hij nog President der republiek was, in dit algemeene lot. In 1851 spotte ‘l'Univers’ en maakte zich vrolijk over de reis van den President naar het Oosten; het noemde zijne keizerbegeerte onzinnig en dwaas, want ‘nergens zou de stof voor een keizer te vinden zijn.’ Maar de 2de December van datzelfde jaar kwam en bragt eene volkomen omkeering in de gevoelens van ‘l'Univers’ te weeg; van toen aan worden de Legitimisten, ‘welke de hulp niet aannemen willen, door God hun gezonden’, voorgesteld als ‘heidenen en afgodendienaars, met wie wij niets gemeen hebben, en die wij in geen opzigt onderscheiden van de revolutionaire, socialistische bende, voor welke God het vaderland en het menschdom eeuwig bescherme!’ - Geen naam, waarop Frankrijk roem draagt, is veilig voor den zwadder van veuillot. Buffon heet bij hem ‘een afschuwelijke huichelaar’; descartes ‘een arme philosoof, die half gek was’; thiers is ‘welsprekend als een dolle stier.’ - Zoolang deze ‘gladiator van het moderne Romanisme’, of, zooals zijne aanhangers hem noemen: deze ‘athleet des geloofs’ alleen op kerkelijk gebied zijne krachten beproefde, had zijne werkzaamheid minder algemeen gewigt; maar na den aanslag op het leven des Keizers, 14 Januarij 1858, heeft hij de grenzen van dat terrein overschreden en eene staatkundige stelling ingenomen. Zijne kunstgrepen om de oppositie tegen het gezag van napoleon te doen voorkomen als vereenigd met de oppositie tegen de H. Kerk, bleven niet zonder gunstig gevolg. Hij werd opgemerkt in de hoogste kringen en vervult waarschijnlijk ook eene rol in de Napoleontische politiek. Zijn doel is natuurlijk altijd de
vermeerdering van den invloed, van de magt der Kerk. Hij begrijpt zeer wel dat hij voor de keizerlijke regering een werktuig is, waarvan men zich bedient zoolang het noodig schijnt, om het daarna onverschillig te verwerpen; maar hij is gewis zelf ook bereid zich tegen den ‘erfgenaam van St. Helena’ te keeren, zoodra de oppermagt in Frankrijk in andere handen mogt overgaan. Dat het doel de middelen heiligt, is eene stelling, die hij reeds lang aangenomen en betracht heeft.
Louis veuillot, wiens dagwerk meestal bestaat in schimpen, verdoemen en tweedragt zaaijen, begint en eindigt dat

{==766==} {>>pagina-aanduiding<<}
werk dagelijks met het gebed tot God. Iederen morgen te half 7 ure hoort hij de Mis, en geen enkelen avond verzuimt hij zijn rozenkrans af te bidden. En zonder twijfel is hem dat bidden ernst, want uit alles wat wij van hem vernemen, blijkt: hij is geen huichelaar. Hij handelt uit overtuiging, maar uit de fanatieke overtuiging van een vurigen zeloot, die waant Gode eene dienst te doen met allen te vervolgen, die niet gelooven zoo als hij.




De twee broodjes.

Schets van Kjelmann Gőranson; uit het Zweedsch door C. Eykman.

Patroon (*) stolt ging met langzame schreden, vooruitstekenden neus en dito buik, op een grazigen weg voort, welke ter weêrszijden door goed bebouwde velden met koren, dat zijn bloesem opende voor den zonneschijn, begrensd werd. Hij berekende in zich zelven hoeveel zuivere winst het gewas zoude afwerpen, en besloot, het koren tot aan de lente te houden, hopende, dat het dan het duurst worden zoude, aangezien de Engelsche vloot in de Oost-zee verwacht werd.
Patroon stolt is een groot land-eigenaar en tevens koopman. Hij ging verder naar een hek, dat naar een klaverveld geleidde, waarin zijne groote, statige volbloed-koeijen graasden. Daar stond hij, beschouwde de vette beesten met welbehagen, maar waagde het niet door het hek te gaan, want hij zag, dat zijn Ayshire-beest er heel digt bij stond; het was een zwart-bont monster, dat zijne diepe basstem liet brommen, en eene trotschheid in uiterlijk en blik vertoonde, welke zelfs die van den patroon overtrof.
Juist toen patroon stolt zich omkeerde, zag hij den predikant der gemeente heel gerust de weide door tot zich komen. De patroon en de dominé zijn juist geene beste vrienden, en ware de laatste niet zulk een vreedzaam en voorzigtig man geweest, zij zouden reeds lang vijanden geweest zijn, want hunne beginselen waren geheel tegenstrijdig. De predikant is

{==767==} {>>pagina-aanduiding<<}
een ouderwetsche dominé, die zijne geleerdheid onder een nederigen wandel verbergt, de patroon is een man van de jongst verloopen tijden, en waant zich bijna alwetend. Hij veracht de ouderwetsche begrippen van den leeraar aangaande godsvrucht en ootmoed, en pocht op zijne zelfstandigheid, zijn groot verstand.
Menigmaal heeft hij den leeraar den handschoen toegeworpen, maar gewoonlijk niet anders ten antwoord bekomen dan een ontwijkenden glimlach, dien hij evenwel als tegenspraak vertolkte, iets dat hij niet dulden kan. Volgens het oordeel der wereld is de patroon geen kwaad mensch, maar toch werd hij door eene boosaardige drift aangegrepen, toen hij den predikant het brommende dier zoo onbekommerd zag naderen.
- Als nikolaas - zoo noemde hij het beest naar den Russischen keizer - den priester eens over hoop stiet! Dan kreeg de courant wat nieuws, en konde tevens aan mijn beest de premie ten deel vallen.
Zoo dacht de patroon, terwijl hij zijne gouden doos voor den dag haalde en een snuifje nam, om dan in veiligheid achter het sterke hek aan te zien, wat er gebeuren zou.
Maar de leeraar ging stil zijnen weg zonder acht te geven op het gevaarlijke beest, dat brulde, met het hoofd schudde, op den grond stampte, en van plan scheen een aanval te doen; maar op het oogenblik dat de predikant vlak voor hem was, keerde het zich haastig om, sloeg zijn staart in de lucht en draafde naar de andere zijde van het veld.
De leeraar was intusschen aan het hek gekomen, opende het zelf en groette den patroon vriendelijk.
- Nu, dominé! - zeide de patroon - gij durft nog al veel: zoo alleen hier over te gaan; zaagt gij mijne groote beesten? Ze zijn waarlijk niet gemakkelijk.
- Neen, die zag ik niet - antwoordde de predikant bedaard.
- Het is een groot geluk, dat gij er heel huids afgekomen zijt.
- Neen, geen geluk, maar Gods genadige bescherming.
- Gekkenpraat! Meent gij, dat God de beesten weidt? Meent gij, dat God het beest bij de hoornen nam en het omkeerde?
- Bij God is niets onmogelijk, geen haartje valt van mijn hoofd zonder zijnen wil.
- Gekkenpraat! Dat is toch overdreven, een haartje! Wat

{==768==} {>>pagina-aanduiding<<}
is een haartje? Niets! En daarover zou de groote God zich bekommeren? Ha! ha! ha!
- Wie weet, of een enkel haartje niet eene gansche wereld van schepselen zijn kan, die onder Gods bescherming staan. Hebt gij niets van de mikroskopische proeven gehoord, welke in elken waterdroppel eene menigte zeldzame dieren ontdekt hebben?
- Ja, dat heb ik dikwijls genoeg gehoord, en daarom drink ik nooit water. Maar hoe komt dit hier te pas?
- Dit bewijst zoo ongeveer aan de kinderen dezer wereld, dat het allerminste gewigtig kan zijn voor God.
- Hoor, mijn lieve dominé! - zeide de patroon, terwijl zij zamen tusschen de rijk voorziene koornakkers voortgingen - gij waart vele jaren vóór mij in het kerspel, en weet hoe het er hier uitzag. Hier lag alles braak, sloten waren er niet, alles lag woest, oogst was er niet, de plaats wierp niets af, de beesten waren zoo mager als brood, er was geen dak op het huis, de gansche hofstede was een bouwval; en hoe is het nu? Alles staat in den bloei, het geheele veld is voorzien van draineer-buizen, het geheele goed is met het beste te vergelijken, de oogsten worden met ieder jaar grooter, de winst is aanmerkelijk, aan ossen en koeijen heeft geen de weêrgade, de geheele hofstede is nieuw gebouwd, zie, welk een lief gezigt met het nieuwe tienjarige plantsoen er om! Wie heeft dit gedaan? Heeft God het misschien gedaan?
- Ja, zeker.
- O, wat een praat! Waarom deed Hij het dan vroeger niet? Vroeger was alles eene wildernis, maar ik heb een schoon en rijk oord geschapen.
- Waarmede?
- Met mijn goed verstand en krachtigen wil!
- Hebt gij die ook zelf geschapen? Hebt gij uw goed verstand en uwen krachtigen wil niet van God ontvangen?
Hierop had de patroon niets te antwoorden, maar nam een snuifje en bood ook den leeraar zijne doos aan.
Het gesprek werd na eene poos over andere onderwerpen voortgezet, en kwam eindelijk op het stokpaardje van den patroon neder, dat alles wat ambtenaar heette, vooral de predikanten, een nutteloos volk was, dat niet dan met groote kosten te onderhouden was.

{==769==} {>>pagina-aanduiding<<}

- En deze willen magt en aanzien hebben - zeide de patroon; - wij boeren en grond-eigenaren, de ware heeren des lands, voeden en kleeden hen, wij moesten veel hooger geschat worden.
De weg ging nu over een veld, alwaar tien paar ossen met Amerikaansche ploegen in de zware klei werkten.
- Nu - zeide de leeraar, glimlagchend - wie voedt en kleedt de heeren en boeren?
- Wij zelven! - antwoordde de patroon en streek zich de vette kin.
- Neen, toch niet; de ossen voeden en kleeden u, en dus zijn zij beter en voornamer dan gij.
- Wat, schaam u! - schreeuwde de patroon, al te zeer gewond door dit bewijs uit het ongerijmde, en sloeg een smal pad in, dat naar een boschrijk heuveltje geleidde, terwijl de predikant zijn weg naar de hofstede voortzette, alwaar hij een ouden huisknecht zoude bezoeken.
De patroon was woedend, hij raasde en tierde en ging met haastige schreden naar eene kleine woning, die in de helling van den heuvel stond, en omgeven was van een stukje aardappel-land en eenige oude seringen-boomen. Hij was aan het achterste gedeelte van het huisje gekomen, bleef, achter de seringen verscholen, voor een open venster staan en luisterde naar twee vrouwen, die in het vertrek in gesprek waren. De patroon was zeer achterdochtig en nieuwsgierig. In het huisje woonden eene la̋nsmans- (*) en eene kapiteins-weduwe, beiden arme zusters van den patroon. Hij was zoo goed als door zijne bekenden gedwongen geworden om zijne arme zusters onder zijne hoede te nemen, maar hij vergunde haar niet bij de heeren-hofstede te wonen, maar had de oude hut voor haar laten inrigten en haar een karig onderhoud toebedeeld. Intusschen scheen hij genoegen te scheppen in haar gepraat, vooral in dat van de oudste, de la̋nsmans-weduwe, welke in hare jeugd eene beauté geweest en daarom door hare ouders en broeder en zuster gevierd geworden was.

{==770==} {>>pagina-aanduiding<<}
Zij waren vroeg getrouwd, hadden in eene afgelegene landstreek gewoond, terwijl hij in Stockholm rijkdommen verzamelde, en eerst vóór een paar jaren had hij haar wedergezien en in genade aangenomen. De oudste heette eva, de jongste maria.
- Ik zeg, zooals ik altijd gezegd heb, - zeide eva met eene scherpe stem - mijn lieve man, toen hij nog leefde, was een stumpert, anders zoude hij gedurende den tijd, dat hij la̋nsman was, geld genoeg verzameld hebben, om ook iets te kunnen nalaten. Het is zijne schuld, dat ik op mijnen ouden dag genadebrood moet eten. Ware mijn man zoo bij de hand geweest als onze broeder is!
- Uw man - antwoordde maria - was een braaf en regtschapen man, die zich rein hield van onregtvaardig gewin, toen hij la̋nsman was.
- Ik kon niet denken, dat hij zulk een schaap was, toen ik hem trouwde. Maar gij wist, dat uw kapellaan een ‘hals’ was, toen gij trouwdet; het is uwe eigene schuld, dat gij arm zijt; waarom moest gij een kapellaan nemen?
- Ik nam hem niet, ik kreeg hem van God, en nog heden ten dage dank ik mijnen God voor zijne goede gave.
- Gij praat over God, even alsof gij Hem voor iets te danken hebt, gij leeft immers even als ik van de genade van onzen broeder.
- Alle goede gave komt van boven, van den Vader der lichten! Verkrijgt men iets goeds, dan is het niet van menschen, maar van God.
- Gij zijt niet wijs, vrome zus; ik ben verstandig. Eene vrouw krijgt niets goeds dan van een goeden man.
Dit was de dagelijksche strijd tusschen de beide zusters; de patroon had dien reeds vroeger gehoord, maar luisterde er toch nog gaarne naar, vooral naar hetgeen eva zeide, hetwelk met zijne eigene begrippen overeenstemde.
Hij vond evenwel geene roeping om naar binnen te gaan, en ging voorbij.
- Ik wil toch eens de grap hebben om zuster maria te bewijzen, dat eva gelijk heeft, ha, ha, ha! - zeide de patroon in zich zelven, - dat is ligt te doen. Ik zal haar eene volmaakt goede gave zenden, namelijk goud, want dit is het hoogste goed, ik ben er van verzekerd, dat zij het niet

{==771==} {>>pagina-aanduiding<<}
verkwisten zal; zij is even spaarzaam als ik, ofschoon zij niets weet te verdienen; zij zal wat zij krijgt, wel tot haren dood goed bewaren, en dan krijg ik het toch weêr, want zij, die tien jaren ouder is dan ik, zal natuurlijk vóór mij sterven.
De patroon ging naar huis, en daar er toevallig gebakken werd, maakte hij van deze gelegenheid gebruik om zijne beide zusters eens beet te hebben. Hij nam eene handvol dukaten en deed die in een broodje, dat vervolgens gebakken werd. Daarop liet hij een knecht dit broodje met nog een ander, dat even groot was, naar de zusters brengen, met uitdrukkelijk bevel om aan eva het zwaarste te geven. Hij zelf volgde, maar verborg zich achter de seringen bij het venster, terwijl de knecht het huisje binnen ging, om de geschenken af te geven.
Maria nam haar broodje met groote blijdschap aan en verzocht den knecht hare groete en dankzegging over te brengen; eva zeide niets, maar woog, ergdenkend als zij was, haar broodje op de hand.
- Wat is het zwaar! - barstte zij eindelijk uit; zie, nu ziet men hoe de rijken met de armen doen; zij gunnen iemand geen goed brood, maar zenden ons het ongegiste, ongare.
- He - zeide maria - mijn broodje is zeer goed gebakken, het is heel ligt, wilt gij ruilen, dan krijgt gij het mijne; ik wil gaarne het zware hebben, want voor arme menschen is het best, brood te hebben, dat lang strekt. Daar, neem mijn broodje.
- Nu, dat doe ik gaarne.
En zoo ruilden de zusters de broodjes. Beide sloten het tot gelegener tijd weg, want beide waren spaarzaam. Eerst den volgenden dag haalde maria het hare voor den dag, want een oud tandeloos bedelaar was aan de deur verschenen en hij konde geen hard brood eten; maria gaf altijd aan de armen, al was het ook nog zoo weinig; eva bragt hun altijd hunne booze genegenheid om te willen omzwerven zonder werk, onder het oog, en gaf niets, maar beweerde, dat zij hun meer voordeel deed met hun de waarheid te zeggen, dan maria met hare boterhammen. Juist toen zij den grijzen bedelaar de les las, dat hij in zijne jeugd niet gewerkt en gespaard had, sneed maria haar broodje op en een blanke dukaat viel op den grond. Bij nader onderzoek vond zij er nog meer in.
- Zoo, ja, nu begrijp ik - riep eva - waarom de knecht

{==772==} {>>pagina-aanduiding<<}
mij dat broodje gaf; voor mij had broêr de dukaten bestemd. Maria! gij kunt zoo onbillijk niet zijn, die te willen behouden, wij hebben alleen het brood geruild. Niet?
- O, ja, mijn lieve! - antwoordde de vrome maria - gij moogt gerust alles hebben.
Eva haastte zich het schitterend goud tot zich te nemen, kuste iederen dukaat, beschouwde dien meermalen en sloot ze allen in hare latafel weg.
De oude ging, en maria zette zich heel bedaard aan haar werk. Eva had allen lust voor het spinnewiel verloren, en zat langen tijd stilzwijgend in eenen hoek en zag er regt bedroefd uit.
- Zijt gij niet blijde, eva? - vroeg maria.
- Wel zeker ben ik blijde! - antwoordde eva scherp.
- Hoe ziet gij dan zoo donker?
- Nu, als iemand eens wist, dat ik zooveel geld had, negentien dukaten is meer dan honderd rijksdaalders!
- Nu, weet iemand het dan?
- De bedelaar zag het toch! Daar ziet gij nu de gevolgen van uwe gewoonte om altijd die bedelaars naar binnen te halen. Nu kan ik geen nacht gerust meer slapen, want er kan iemand komen, die mij vermoordt om het geld weg te nemen.
Eva peinsde den ganschen dag en een goed gedeelte van den nacht, hoe zij haren nieuwen schat zoude bewaren, aanwenden en uitzetten; zij had in langen tijd zooveel zorgen niet gehad.
- Intusschen is het, zoo als ik zeg - zeide zij, vóór zij insliep - verkrijgt men iets goeds, dan moet het komen van een man.
- Goud is geene goede gave! - antwoordde maria, en deed vergenoegd haar avondgebed.
Terwijl patroon stolt naar huis ging, dacht hij na over hetgeen gebeurd was, namelijk dat zuster maria, geheel tegen zijne bedoeling, het goud gekregen had en wel door hare inschikkelijkheid en nederigheid, die haar met het schijnbaar geringere deel deed tevreden zijn.
- Zou het mogelijk zijn - dacht hij - dat God zich mengt in onze voornemens, dat hij alles bestuurt tot ons bestwil. Hm, ik heb Hem nog nooit met eenige bede lastig gevallen, maar steeds mij zelven geholpen! Maar het was toch zonderling,

{==773==} {>>pagina-aanduiding<<}
dat maria het goud moest krijgen, en waarlijk niet zonder eenig regt!
Zoo peinsde hij, en dacht, en vermoeide zich de hersenen, en liep voort zonder vóór zich te zien; eensklaps stapte hij in eene greppel, viel met zijne gansche zwaarte en brak een arm. Gelukkig was hij zoo digt bij huis, dat zijn roepen gehoord kon worden. Hij werd naar huis gedragen, maar viel in zwijm en kreeg 's nachts eene beroerte. Eenige dagen daarna stierf hij.
In denzelfden nacht, dat hij stierf, werden de beide zusters gewekt door een zacht geraas. Vóór zij tot bezinning konden komen, kwamen twee groote kerels door het venster naar binnen, braken eva's latafel open en namen haar goud. Eva sprong met den toorn der wanhoop op om het te verdedigen, maar kreeg in het halfdonker onverwacht een bijlslag, zoodat zij ter aarde stortte en nooit meer opstond.
Maria vouwde de handen, lag stil en hield zich alsof zij sliep, totdat de roovers zich verwijderden met het goud, zoowel als met de kleederen, die zij maar konden medepakken.
- Dat goud was eene booze gave - zuchtte maria en dankte God daarvoor, dat zij het leven had mogen behouden. Toen alles weêr stil was, stond zij op om naar hare zuster te zien, maar eva was en bleef dood.
Des morgens overviel haar de boodschap, dat haar broeder ook gestorven was, en de bode zeide, dat hij in zijne doodsure gezegd had, dat eva al zijne bezittingen zoude erven, want hij was weduwnaar en zonder kinderen. Maar aangezien nu eva dood was, was er geen ander erfgenaam dan maria.
- Heere God! - zeide zij - is dit eene goede gave? Dat moet wel zoo wezen, nu ik die als van God zelven ontvang tegen den wil van mijnen broeder.
Men kan begrijpen, hoe de vrome maria besteedde, wat haar zoo onverwacht ten deel gevallen was.

Spoorweg-prophetieën.

Eenvoudige menschen denken dat onze tijd het al vrij ver gebragt heeft in zijn spoorweg-fabriekaat. Kleingeestigen! er is nog niets gedaan. Hoort wat een profetenzoon uit het moderne Babylon heeft gezien, die zich noemt a. de céséna,

{==774==} {>>pagina-aanduiding<<}
en zich verwaardigd heeft die geheimen der toekomst in eene eenvoudige brochure, l'Angleterre et la Russie, te openbaren: ‘Het uur van den val van Engeland is door het noodlot reeds aangewezen op de wijzerplaat van Europa's koninkrijken. Dit is eene waarheid, die hoe weinig nieuw ook, daarom niet minder waar is. Alvorens het laatste jaar van deze eeuw voleindigd zal zijn, zal de heerscheres der Oceanen (Engeland) weder tot het peil van Holland zijn teruggezonken.’ - En welke is nu de verklaring, waardoor deze eenvoudige waarheid binnen het bereik van ons beperkt verstand wordt gebragt? Luistert met aandacht. Spoorweg is het woord, dat de oplossing geeft van het raadsel. Kent ge Calais? kent gij ook de Oostkaap bij Straat Behring? - Weldra zullen deze twee punten door een spoorweg verbonden zijn. Gij denkt aan een dijk door den Atlanticus; maar gij zoekt te ver, wat immers voor de hand ligt. Over land zal de weg loopen: Parijs, Constantinopel, Bassora, Bombay, Canton en Pekin zijn de hoofdstations voor de sneltreinen. Als die weg - die zeker niet zoo veel wrijven en kijven zal kosten als onze, thans gelukkige, Noorderspoorweg - gereed zijn zal, dan zal Engeland dood zijn. Weenende zal het den oceaan in zijne ongenade volgen. ‘Wanneer de locomotief het schip onttroond zal hebben, en de Aarde den Oceaan verdrongen; wanneer Engeland gedwongen zal zijn om in de haven van Calais demoedig zijne reizigers en koopwaren aan te voeren, om door Europa, Indië en China tot naar Straat Behring te worden gebragt - wat heeft het dan aan zijne schepen, matrozen en havens?’ En-zoo-voort.
En zoo spreekt, schijnbaar althans in vollen ernst, een man van vrij wat naam in het groote gilde van Fransche publicisten. Droombeelden, zooals een eenvoudig Hollander wel eens bij het hoekje van den haard kan droomen, maar die hij zich niet zou vermeten in druk uit te geven.
Toch heeft zulk dronken spel eener opgewonden verbeelding eene zekere beteekenis. Het getuigt vooreerst van den ingewortelden naijver, die altijd bestaat tusschen deze thans zoo innig verbonden volkeren, die tegenwoordig zoo goedmoedig en eensgezind tegen Chinezen of anderen de bommen afzenden, die zij vroeger met elkander zouden gewisseld hebben. Maar ook spreekt er uit een onbepaald bewustzijn van de wijze, waarop beschaafde volken elkander moeten beoorlogen. Een paar naijverige knapen koelen hun gemoed met welgemeende

{==775==} {>>pagina-aanduiding<<}
vuistslagen; volwassenen doen hetzelfde door elkaâr afbreuk te doen in naam, in crediet, in zaken. Lodewijk XIV dacht slechts om uniformen en diplomatische coalities, als hij Engelschman en Hollander - toen nog in één adem te noemen - hunne rijkdommen benijdde, en willem III zocht zijn grootsten roem, om op dat veld den Jupiter van Europa's vorsten te overtreffen. Maar de volkeren der negentiende eeuw, naderende althans tot volwassenheid, bevechten elkander met beetwortelsuiker- en katoenfabrieken, met Suëz-kanalen en telegraaflijnen door Azië of door den Atlanticus, met spoorwegen naar Euphraat en Indus, of zelfs langs der Chinezen staarten, - hetzij dat ze werkelijk tot stand komen, of dat men er slechts van droomt.

Vooruitgang op het papier.

De afschaffing der slavernij is eene schoone daad dezer eeuw, die alleen reeds genoeg zou zijn, om haar met regtmatigen trots op hare voorgangsters te doen nederzien. Maar zij wilde nog meer, onze beschaafde, menschlievende, vooruitstrevende eeuw. Ook den oorlog wil ik afschaffen, zoo spreekt zij. Op het congres van Parijs heeft Europa - Turkijë incluis - bij monde van hare 12 vertegenwoordigers het beginsel uitgesproken, dat voortaan de geschillen die tusschen beschaafde staten zouden oprijzen, door de arbitrage eener bevriende mogendheid mogten opgelost worden. Waarlijk, ofschoon dit slechts een eerste stap was tot deze groote zaak, de vooruitgang was belangrijk genoeg, om al wat hart en verstand heeft te doen juichen. Vooral mogt men goede verwachtingen hiervan koesteren, daar het magtige, het militaire Frankrijk dit denkbeeld had opgeworpen, en dus als de vertegenwoordiger en beschermer er van mogt beschouwd worden.
Hoort niet naar mijne woorden; maar ziet op mijne daden! - Één nietig voorval is genoeg om te doen zien, hoe die schoone theoriën in praktijk gebragt worden.
In het begin van October wierp een Fransch schip, de Charles George, het anker in de baai van Conducia, behoorende tot de Portugesche bezittingen van Mozambique. Daar ter plaatse mag geen vreemd schip ankeren, en de Portugesche beambten waren dus in hun regt, toen zij zich hiertegen verzetten. Maar zij deden meer. Zij wisten zeer goed, dat dat schip 110 Negers aan boord had; zij wisten wel, dat die met den liefelijken naam van ‘vrije Negers’ bestempeld werden; maar zij wisten ook dat de naam, ook hier, tot de zaak niets afdeed. Bovendien zagen zij uit de boeijen aan boord en uit de geheele inrigting, dat dit schip juist zoo handelde als de ouderwetsche slavenhalers, en toen bovendien, die ‘vrije Negers’, tot hunne groote verbazing, gevraagd werden, of zij voor genoegen dit reisje ondernomen hadden, antwoordden zij allen een welgemeend: ‘neen, waarlijk niet.’

{==776==} {>>pagina-aanduiding<<}

In hun ijver voor de goede zaak meenden onze goede Portugezen, dat zij gerust deze overtreding der wetten mogten straffen. Zij daagden den kapitein voor hun gerigt en confiskeerden het schip. Zij gingen te ver. Om een oogenblik juristerij te spreken, - wel is het waar, dat bij verdrag tusschen Oostenrijk, Engeland, Pruissen en Rusland (1841) de slavenhaler met den zeeroover gelijk gesteld wordt, dat Engeland dat meestal maar deed ook zonder verdrag: maar, - wat men ook zeggen moge, op zich zelf, zonder een bepaald verdrag, is dit nooit een beginsel van volkenregt, - en tusschen Portugal en Frankrijk bestond zulk een verdrag niet. En dan had men nog iets over het hoofd gezien: eene Fransche uniform. Er was aan boord van het schip ‘un agent du ministère de la marine, dont la présence garantissait la moralité de ses opérations.’ Ik neem die woorden van een Franschman over, omdat ik mijne pen en onze taal voor zulk eene uitdrukking niet leenen wil.
Oogenblikkelijk was het Fransche Gouvernement er bij, om vergoeding te vragen voor deze beleediging, der nationale vlag aangedaan. Ziehier dus een geschil tusschen twee staten, en wel een geschil over een slavenhaler. Vertrouwende op de zoo even genoemde beginselen, koos Portugal den weg, dien ieder voor den besten in dit geval zou gehouden hebben. Het verzocht, dat de zaak aan de beslissing van eene derde mogendheid zou overgelaten worden, en het sloeg daartoe voor Engeland, - Engeland, de afschaffer bij uitnemendheid en Frankrijks boezemvriend.
Thans zou het blijken, of het der 19e eeuw ernst was met hare goede voornemens. Maar Engeland hield zich zoo stil en bescheiden als het anders nooit doet; Frankrijk beweerde, dat het hier een punt van nationale eer gold, en dat het daarbij niet bedoeld had, dat arbitrage-systeem toe te passen (waarbij dan?) - en zond zonder aarzelen twee stoombooten naar den Taag, die, al deden zij niets, duidelijk spraken: ‘Portugal! zwijg stil en gehoorzaam!’ - Zoo deed Portugal dan ook, echter met de uitdrukkelijke verklaring, dat het niet in staat was, om aan de overmagt van Frankrijk weêrstand te bieden. Het gaf het schip terug en betaalde met gratie de 40,000 francs schadevergoeding, waarmede Frankrijk zoo genadig was zich tevreden te stellen, in plaats van de eerst gevraagde 400,000 francs. Beleefd tot den einde toe, sluit de Fransche officiële pers de debatten over deze zaak met tal van complimenten aan Portugal, dat het zoo tijdig en zoo loijaal ‘zijn ongelijk erkend heeft.’
Op die ‘vrije Negers’, die in Afrika door de sultans of koninkjes gevangen en verkocht worden als bij ons de hazen, en op het schip gebragt als bij ons de dieven naar de galg, zal ik later nog wel eens terugkomen.
Voor het oogenblik vergenoeg ik mij met de vraag: Is de vooruitgang op het papier ook vooruitgang in werkelijkheid?


(*) Om van die fraaije zinsnede op bl. 32 niet te gewagen, waar de schrijver den heilzamen invloed van de godsdienst op het gemoed vergelijkt met.... een zuurdeeg, denkt gij, neen! met pek, dat een ieder die er mede omgaat besmet. Het tertium comparationis zal hij toch wel niet willen laten gelden. Overigens waar zouden wij heen indien wij op al de slordigheden, die dit kleine geschrift ontsieren, wilden opmerkzaam maken.

(*) Aan Recensent namelijk; ook sara martin is wel al bedacht door onze stichtelijke lectuur; maar wien is het ten kwade te duiden, dat hij veel vergeet van 't geen zij oplevert?

Red.

(*) Hebben wij van zulk eene dooreenmenging van kort aanstaande en verder verwijderde gebeurtenissen niet een treffende parallel in de rede bij de eerste uitzending der Jongeren uitgesproken?

(*) Dat deze vier de hervormers worden geheeten is eigenlijk te verklaren uit des schrijvers besproken particularisme; geregtvaardigd wordt het daardoor echter niet.

(*) Men zegge niet: deze naam komt dus geschreven in eene aanhaling voor, en ‘moest dus onveranderd worden overgenomen.’ De nederlander die zoo te huis is in de kerkgeschiedenis als Dr. diest lorgion, had het regt de fout van zwingli te herstellen, waar de zwitser zich een verkeerde spelling van den naam des hollanders veroorlooft. Corn. hoen of honius, bekend door zijnen brief aan zwingli over het avondmaal, was raadsheer bij den hove van Holland. (Brandt, Hist. d. Ref., I, 92, 95; kist, Verh. over bloccius; w. moll, Merula, 113.)

(*) Alleen bij verwantschap door huwelijk of bij mindere onderlinge bekendheid hoort men soms Sie en Ihr.

(*) Vroeger verscheen bij den uitgever van dit geschrift eene door den heer bakkes vervaardigde Kaart van Palestina en omliggende landen, in 8 bladen, die wegens doelmatige teekening en inrigting alle aanbeveling voor katechisatiën verdient, o.a. boven de veel kleinere en daardoor op grooten afstand min bruikbare van van senden.

(1) Schrijft deze wijze van behandeling voor minder van den vorm, 't gewaad en de typografische uitvoering dan van den inhoud des boeks en den geest zijns schrijvers te spreken, toch mag een grief tegen den uitgever niet verzwegen worden. Zij geldt de ellendige correctie, die het lezen onaangenaam, het naslaan der bewijsplaatsen vaak lastig, en het aanhalen van paragrafen zonder voorafgaande zuivering van het boek bepaald onmogelijk maakt, eene correctie, zoo slordig, dat de lijst der corrigenda achter 't tweede stuk eene spotprent op zich zelve moet geheeten worden. De heer engels was iets beters verschuldigd, waar hem zulk een werk ter uitgave was toevertrouwd. In bovenstaande beschouwingen zullen paragrafen en bijbelplaatsen worden aangehaald zooals ze behoorden te zijn aangeduid.

(2) Vgl. vooral de opschriften en den inhoud van Hoofdst. VII-X.

(3) Terwijl de christelijke kerk hevig bewogen werd door de vraag naar de verhouding der zoogenoemde beide naturen van christus, weigerde nestorius, bisschop van Konstantinopel, maria θεοτόκος (woordelijk Godbaarster, dus = moeder Gods) te noemen. Getrouw aan het historischexegetisch standpunt der oostersche kerk hield hij de menschelijke natuur van christus vast, en zocht hij hare verbinding met 's Heeren goddelijke natuur mechanisch te verklaren. Zijne leer, door cyrillus van Alexandrië in een valsch licht gesteld, werd op de synode van Efese in 431 als ketterij veroordeeld.

(4) Men zou kunnen wenschen dat ze in de moedertaal geschreven voor ieder
verstaanbaar waren, ook al bedenkt men dat ze tot leiddraad voor des hoogleeraars akademische lessen bestemd zijn. Maar men vergete niet dat ze dan, met weinige uitzonderingen, slechts binnen de grenzen van ons kleine vaderland bekend zouden worden. Nu, in 't latijn geschreven en ook te Leipzig bij weigel verschenen, kunnen ze dienen om ook in 't buitenland den man bekend te maken, die zoozeer verdient in geheel de theologische wereld bekend te zijn. De nederlander, die den roem zijns vaderlands liefheeft, moet het op prijs stellen, dat door dezen maatregel de duitscher, die zooveel aan de nederlandsche godgeleerden van vorige eeuwen verschuldigd is, maar dit vergetende den nederlanders verwijt, of liever minachtend herinnert, dat: ‘ze zich tegenwoordig uitsluitend voeden met 'tgeen Duitschland levert’, gedwongen wordt tot de crkentenis, dat ook ons vaderland in deze eeuw, zoowel als in vroegere, zelfstandige denkers op godgeleerd gebied bezit, - en in staat gesteld om zich zuiverder en juister denkbeelden van den toestand der kerk en wetenschap hier te lande te vormen, dan waartoe hem bijv. zijn landgenoot herzog de gelegenheid heeft geboden.

(5) Maar wanneer nu de echtheid van een boek, de geloofwaardigheid van een bewijs of een schrijver niet genoegzaam gestaafd, niet boven elken redelijken twijfel verheven of, gelijk van sommigen geldt, aan zeer ernstigen twijfel onderworpen is, moet het toch ook pligt gerekend worden zeer voorzigtig te zijn met aanhalingen uit zulke schriften. Daarom zou de uitspraak: ‘praeter libros veteris novique testamenti fontes alios, unde religio Israelitarum itemque christiana historice cognoscantur, admittere disciplina dogmatica nequit’ (I, § 4), zelfs in verband met de slotsom van cap. II, of misschien juist daarom te ruim kunnen zijn. Die regel ontzegt wel allen anderen dan de bijbelsche schriften iedere aanspraak op den rang van historische bronnen, om langs den geschiedkundigen weg tot de kennis der Israelitische godsdienst te geraken. Maar moet die aanspraak niet zelfs en veeleer aan sommige bijbelboeken ontzegd worden? Waarom zou bijv. 't boek Daniël, welks ontstaan thands vrij algemeen zeer laat wordt gesteld, welks schrijver onbekend is, zoodat tot diens geloofwaardigheid slechts op gronden van den tweeden rang kan worden besloten, als getuige kunnen gelden, terwijl de apokryfen van het O.T., allen op ééne lijn gesteld, als zoodanig gewraakt worden (§ 6)? of waarom zou de onbekende schrijver van 't boek Esther, van wien schier alles geldt wat (t.a.p.) van die apokryfen wordt gezegd, meer waardig zijn gehoord te worden dan een levensbeschrijver van de Makkabeeën? - Zoo kan 't worden afgekeurd wanneer ter bevestiging van een gevoelen, dat nog bovendien uit andere berigten of mededeelingen kan worden gestaafd, een beroep geschiedt op Joh. xxi, zooals cap. III, § 7 -, of op de eerste hoofdstukken der euangelieën volgens matthaeus en
lukas, gelijk pars mat. cap. IV, § 21 plaats heeft, terwijl toch zoo menige stem van gemoedelijke theologen, dien 't waarlijk niet om afbreken te doen is, de echtheid dier gedeelten op zoo gewigtige gronden betwijfelt?

Het doel dezer opmerking is niet zich bij de behandeling der dogmatik tegen het gebruik van ieder geschrift, welks schrijver onbekend is, te verheffen. Dat ware zooveel als eene geschiedkundige kennis der Israëlitische godsdienst, en daarmede 't regt verstand van menige zaak, die tot de christelijke behoort, onmogelijk maken. Maar zij wordt in het midden gebragt om de aandacht te vestigen op de vraag: of niet bij de samenstelling der dogmatik, voor 't historisch element uitsluitend wat op wetenschappelijke gronden als geloofwaardig wordt beschouwd, - en voor 't profetische blootelijk wat door de getuigenis des heiligen geestes waarheid blijkt, als bron moest worden gebruikt, onverschillig of 't boek waarin 't gebruikte gevonden wordt kanonyk of apokryf wordt geheeten?

Misschien zal men zeggen, dat X, § 4 naar analogie uit cap. II (vooral § 11) moet verklaard worden. Maar is dit 't geval, zoo blijkt het niet genoegzaam uit de bewoordingen. Overigens is ook die verklarende uitspraak zelve niet volkomen helder, zoolang niet is uitgemaakt of de woorden ‘eosque agnoscere fontes fide dignos e quorum testimonio de religione a christo condita historice constct’, dus vertaald moeten worden: ‘en hen als geloofwaardige bronnen te erkennen, uit wier getuigenis enz.’ - of: ‘en die uit wier getuigenis enz. als geloofwaardige bronnen te erkennen.’

(6) 'tGeen voorafging en terstond volgt zal de juistheid van dit gevoelen duidelijk doen uitkomen. Maar als nu ten dezen aanzien wordt opgemerkt, dat de vermelding der geschiedkundige feiten niet tot de gesamenlijke openbaringen mag worden gebragt (cap. IV, § 5), kan 't noodig wezen tegen een misverstand, dat uit dien wenk zou kunnen ontstaan, te waarschuwen. Welke de bedoeling zij, zal ligtelijk blijken uit hetgeen boven aangevoerd over de tijd- en plaatsaanduidingen van ezechiël en jeremia is gezegd. Maar men bedenke, dat er onderscheid is tusschen de vermelding eener gebeurtenis en de gebeurtenis zelve. De vermelding eener gebeurtenis is evenmin een woord van God als de vermelding eener openbaring. Maar wanneer uit die gebeurtenis zelve zonneklaar 't een of ander gebleken is, dan is zij eene stemme Gods, en 'tgeen uit haar bleek een woord van God. Daar nu de bijbel tal van geschiedkundig gestaafde berigten bevat van gebeurtenissen, waardoor deze of gene waarheid geopenbaard werd, zoo bevat hij tal van stemmen des Heeren, en wat door deze stemmen gesproken wordt behoort mede tot de gesamenlijke goddelijke openbaringen of tot Gods woord.

(7) Nagelaten leerredenen van abr. des amorie van der hoeven, jr., de Geest der profetie, blz. 208 vv. 1ste uitg.

(8) Vandaar het woord ἀποκάλυψις. Naarmate de mensch meer vrij van zonde wordt, wordt de sluijer die 't oog des geestes bedekt, van lieverlede verdund tot hij (bij den volmaakte) geheel is weggenomen. Gelijktijdig en door dezelfde oorzaak wordt het onreine, dat het in 's menschen hart geschreven woord van God bedekt en verbergt, daaruit van lieverlede weggedaan; zoodat de verloste met helderen blik een duidelijk schrift leest, waar de zondaar met beneveld oog de letters op eene dikbestoven bladzijde tracht te ontcijferen. Zoo wordt de openbaring in waarheid en
in dubbelen zin eene ‘ontdekking’, eene ‘dekselwegneming’: de blinddoek wordt van 't oog dat lezen moet, de sluijer van 'tgeen moet worden gelezen, weggenomen. Hierdoor wordt tevens begrijpelijk en tot onmiskenbare waarheid verheven wat de hoogleeraar zegt: ‘dat de getuigenis des geestes met de inwendige openbaring overeenkomt, en alzoo de voortzetting der oude profetie in de kerk is. Want wie de getuigenis des geestes bezit is de ware profeet.’ Wat door schepping, geschiedenis en andere openbaringsmiddelen gepredikt werd heeft hij leeren verstaan. Maar nu drijft hem 't godvruchtig hart om 'tgeen hem duidelijk werd anderen mede te deelen. Daar zijne overtuiging hem zelven regt helder werd, is 't hem niet moeilijk haar ook anderen klaar voor te stellen. Zoo openbaart hij anderen wat hem door God geopenbaard is. Daarom is 't een voortreffelijke wenk wanneer de hoogleeraar (p.f. V, § 29) doet opmerken, dat φανέρωσις en ἀποκάλυψις, uitwendige en inwendige openbaring, elkander in de geschiedenis van 't menschelijk geslacht in nooit verbrokene orde opvolgen en afwisselen: zóó dat bijv. wat jesus leerde, voor de discipelen eene uitwendige openbaring was, die door hen overdacht, begrepen en aangenomen, voor hen eene inwendige werd, maar nu door hen aan anderen voorgedragen, voor die anderen weder eene uitwendige werd. Men verg. ook hier de bovenaangehaalde leerrede van ab. des amorie van der hoeven, jr.

(9) Zoo deze uitdrukking nadere toelichting mogt behoeven, strekke daartoe dat rationalisme de naam is der redevergoding, rationaliteit die van 't redegebruik. 't Rationalisme verwerpt al wat de rede niet doorziet, de rationaliteit alleen wat met de rede in klaarblijkelijken strijd is. Het supranaturalisme, waarvan straks sprake zal zijn, is die rigting welke de christelijke openbaring beschouwt als eene leer, die 't menschelijk begrip soms te boven gaat, en die de mensch dus op uitwendig
gezag moet aannemen, ook al doorziet hij haar niet.

(10) Of die naam juist gekozen is mag betwijfeld worden. Door rede verstaat men meer bepaald de verstandelijke vermogens des menschen. Daar nu, om iets te noemen, met het hart (Matth. xxii:37) en den inwendigen mensch (Rom. vii:22) zeker niet slechts het verstandelijke, maar ook het zedelijke in den mensch is bedoeld, is 't eenzijdig aan 't redelijke in hem alleen toe te schrijven, wat slechts door het redelijke en zedelijke gesamenlijk kan worden verrigt. Beter ware 't dus geweest in dit hoofdstuk rede en zedelijkheid ieder tot haar regt te doen komen, die
beide saam te vatten onder den naam van 't geestelijke, of 't goddelijke in den mensch, en daaraan toe te schrijven wat nu aan de rede alleen toegeschreven wordt.

(11) Het hoofdstuk waarin over 't geloof gehandeld wordt is uitnemend rijk aan inhoud. Juist echter wegens dien rijkdom mag 't bevreemding wekken, dat over de beteekenis van dit woord in den brief van jakobus niet uitdrukkelijk wordt gehandeld. 't Ware voor velen wenschelijk geweest te doen uitkomen: dat in de schrift zoowel zekere werkzaamheid des verstands en zekere werkzaamheid des harten, ieder op zich zelve, als de vrucht van beider samenwerking (de overgave van 't harte ten gevolge der overtuiging des verstands) geloof wordt geheeten. Misschien echter bleef deze opmerking achterwege ten gevolge van den zin waarin 't woord rede door den hoogleeraar werd gebezigd. Wordt daardoor niet slechts 't verstandelijke, maar al het goddelijke in den mensch bedoeld, dan spreekt van zelf dat, waar 't geloof ‘actus quo ratio humana dirigitur in Deum caet.’ wordt geheeten, zoowel 't verstandelijke (jakobitische) geloof als de paulinische en johanneïsche uit verstandelijke overtuiging gesprotene overgave wordt bedoeld.

(12) Deze gronden ter bestrijding van het zoogenaamd wondergeloof, het geloof op wonderen gebouwd, zijn te helder dan dat ze toelichting, te stringent dan dat ze aanbeveling zouden behoeven. Minder gelukkig echter is 'tgeen § 33 wordt gezegd: ‘miraculis superstrui fides religiosa nequit, quandoquidem miraculum sensus quidem et phantasiam percellit, hominis vero mentem et conscientiam non afficit.’ Behooren de zintuigen tot de middelen waardoor de mensch indrukken ontvangt, is ook in zekere mate eene werking der verbeelding op den geest onloochenbaar, dan moet ook erkend worden dat hetgeen de zinnen en de verbeelding verbaast - op de ongunstige beteekenis waarin het werkwoord percellere meest wordt gebruikt, mag zeker niet al te zeer gedrukt worden, - geschikt kan wezen om eenigen indruk te maken op 's menschen verstand en bewnstzijn. Zoo kan die inwerking op de zinnen en de verbeelding de weg worden waarlangs men toegang erlangt tot de hoogere vermogens des menschen. Scholten zelf erkent dit, schoon met andere woorden (§ 38). - Heeft men vroeger de wonderen te hoog gesteld, in onze dagen is 't gevaar groot, dat velen in een tegenovergesteld uiterste vervallen. Daarom wordt hier een plaatsjen gevraagd voor het schoone woord van ewald (Geschichte christus' und seiner zeit, S. 199): ‘Jede solche that (sc. machtthat) minderte die wrucht der leiden, liess eine höhere aus reinsten liebe befreiende und erlösende thätigkeit ahnen, offenbarte ein königlich erhabenes und kräftiges walten seines (sc. christus') geistes, und wurde leicht immer ein
neuer stein zu dem breiten tiefen grunde des Gottesreiches.’ Zoo de redactie dezer aanhaling de gevraagde plaats in haar tijdschrift niet weigert, menige vrijzinnige onzer dagen ontzegge haar die niet in zijn hart.

(13) In de eerste paragraaf van het hoofdstuk waarin dit geschiedt (cap. XII), en dat tot opschrift voert: ‘de religione christiana atque ethnicismo’, komt eene bedenkelijke stelling voor. ‘Religionis verae corruptio in dogmatica christiana dicitur ethnicismus’, heet het daar. Dit is waar in zoover het heidendom een bederf, eene verbastering der ware godsdienst is. Maar zooals het daar geschreven staat kan het ook beteekenen dat ieder bederf, elke verbastering der ware godsdienst door de christelijke dogmatik heidendom wordt genoemd. Deed zij dat, dan zou ze onregtvaardig wezen. Het judaïsme bijv., de joodsche godsdienstrigting die op het tijdvak van 't profetisme volgde, was zeker eene verbastering der ware godsdienst. Toch zou 't onbillijk zijn die rigting heidendom te heeten.

(*) Zie ‘Vaderlandsche Letteroefeningen’, Jaar 1856, December, pag. 706-711. No. XV.

(1) Zonder in deze laatste woorden ‘leer der hervormde kerk’ eenige hatelijke bedoeling te kunnen of te willen zien, mag men er eene onnaanwkeurigheid in opmerken, op gevaar af van wegens de opmerking zelf van hatelijkheid beschuldigd te worden. 't Betreft de verwarring der begrippen hervormd en gereformeerd. Dat er tusschen die beiden onderscheid bestaat, al schijnen zelfs sommigen onder de beoefenaars der godgeleerdheid dit niet te kunnen inzien, blijkt uit hetgeen in de bovenaangehaalde inhoudsopgave van des hoogleeraars aangehaald werk volgt. Men leze. Wat het materiële grondbeginsel der hervormde kerk is werd door de wederdoopers overdreven, door de lutherschen niet volledig ontwikkeld. Wie iets overdrijft of niet volledig ontwikkelt moge er 't regt gebruik niet van maken, maar hij bezit het toch. Beiden, wederdoopers en lutherschen, waren dus, schoon niet gelijk zij 't behoorden te zijn, hervormden. Maar de remonstranten bragten er bedenkingen tegen in. 'tGeen waartegen men bedenkingen inbrengt kan men niet gezegd worden te omhelzen, noch wanneer 't een beginsel is te bezitten. De remonstranten bezaten 't dus niet. Derhalve van beide een: of zij waren geene hervormden, daar zij het materiële grondbeginsel van de leer der hervormde kerk, d.i. de algemeene, onveranderlijke grondstelling die van 't gansche dogmatische gebouw den grondslag uitmaakt, (zie de aangehaalde woorden van Prof.
scholten, Vaderl. Letteroef. 1858, No. VII, blz. 317) verwierpen; - of zoo zij hervormden waren is dat door hen verworpen grondbeginsel niet dat der hervormde kerk. Aan ieder de keuze! Maar zoo men den remonstranten geene plaats onder de hervormden ontzeggen wil, is 't duidelijk dat het aangeduide beginsel niet dat der hervormde kerk is. Toch is 't onloochenbaar dat der gereformeerde kerk, die de remonstranten om die verwerping van dat beginsel op hunne beurt van hare gemeenschap uitwierp. Waaruit blijkt dat gereformeerd en hervormd, in weerwil van de beteekenis dier beide woorden, niet hetzelfde is, maar gereformeerd als een onderdeel van hervormd beschouwd moet worden. - Wie deze opmerking leest, leze haar gelijk ze gelezen moet worden, d.i. in den geest waarin ze neêrgeschreven werd: de waarheid zoekende in liefde: sine ira et studio.

(2) Het tegenovergestelde standpunt, waarop men uitgaat van 'tgeen aangaande het wezen des menschen bekend is, wordt het anthropologische geheeten.

(3) 't Ware anders der moeite waardig de scherpte van blik te doen opmerken waarmede 'tgeen niet tot de dogmatik behoort van 't daartoe wel behoorende wordt onderscheiden. Zoo worden de bijzonderheden van 't scheppingsverhaal (§ 7), de vraag naar de afstamming van ons geslacht uit een of meer eerste menschenparen (§ 8), het leerstuk over de engelen (§ 9) buiten behandeling gesteld: die bijzonderheden wijl slechts de natuurwetenschap, die vraag wijl alleen geschiedenis en menschkunde daarover uitspraak kunnen doen, dat leerstuk wijl het buiten alle grenzen van ons waarnemingsvermogen ligt, allen omdat ze voor 't godsdienstig leven van hoegenaamd geen belang zijn.

Maar spreekt de schrijver niet over 't scheppingsverhaal, over de schepping zelve handelt hij bepaaldelijk, gelijk bij 't volgen van den aangewezen regel noodzakelijk is. Onder 'tgeen dienaangaande door hem wordt uitgesproken, verdient zijn gevoelen over de eeuwigheid of niet eeuwigheid der schepping opmerking. Hij rangschikt zich onder degenen die eene eeuwige schepping aannemen (§§ 11, 12 en nader toegelicht § 55) en doet dit op de volgende gronden, ten deele reeds door frommann in zijn werk ‘Der johanneïsche Lehrbegriff’ aangevoerd en uiteengezet. Die bewijsvoering luidt aldus: ‘Daar God de absolute (volstrekte) oorzaak der wereld is, maar iedere oorzaak in hare gevolgen moet kenbaar worden, volgt hieruit dat de uitdrukking scheppen hetzelfde beteekent als dat God zich in het heelal openbaart (§ 11). De wereldschepping kan dus niet als een willekeurige daad van God beschouwd worden, welke, behoudens de volmaaktheid der goddelijke natuur, ook ongedaan had kunnen blijven, maar bepaaldelijk als een eeuwige daad die met de natuur zelve van God noodzakelijk verbonden is’ (daaruit noodzakelijk voortvloeit) § 12. Waarop deze bewering steunt wordt duidelijk, wanneer men weet dat een eeuwige werkzaamheid wordt aangenomen op grond hiervan dat, daar God de absolnte causaliteit is, een werkelooze God niet verondersteld kan worden(vgl. § 55), en God vóór den aanvang der schepping als werkeloos gedacht moet worden, tenzij de schepping eeuwig of, zooals men zegt ‘van eeuwigheid’ zij. Maar de bedenking ‘dat hetgeen voortgebragt is, uit den aart der zake eerst na dengene die voortbragt kan ontstaan zijn, en dat indien de schepping zoowel eeuwig is als God, zij niet na God ontstaan kan wezen’ wordt wederlegd noch aangeroerd.

Het leerstuk over den satan en zijne engelen kon niet geheel onaangeroerd blijven, wijl sommigen de oorzaak van 't kwaad in den satan zoeken. Daarvan wordt dus gesproken waar de beschouwingen over het godsbestuur aanleiding geven om over 't zedelijk kwaad te handelen. 'tGeen dienaangaande gezegd wordt, geeft wederom in weinige woorden eene heldere voorstelling van 't ontstaan en de onwaarheid der satansleer. Min juist zijn daarin echter de woorden: ..... ‘I Reg. xxii:21 Satan inter coelites degens....’ Te dier plaatse is geen sprake van satan, den boozen geest, het hoofd der gevallen engelen, zooals men zegt, maar van een boozen geest. Wel wordt degene die vs. 22 ד
{== afbeelding 	==} {>>afbeelding<<}
    
וּר een leugengeest geheeten wordt vs. 21 
{== afbeelding 	==} {>>afbeelding<<}
    
וּר
{== afbeelding 	==} {>>afbeelding<<}
    
 de geest genoemd. Maar tegen 't gevoelen van thenius (‘die Bücher der Könige’ in 't ‘Kurzgefasstes exeget. Handb. z. Alt. Test., Lief. IX, S. 252’) kan niets met grond worden ingebragt. De bedoelde plaats luidt aldus: ‘der Geist..... wie sich aus dem ganzen Zusammenhange, namentlich aber aus dem Artikel, und daraus, dass auch die anderen Propheten als wirkliche Jehovapropheten gedacht sind, deutlich ergibt: האָוּב
{== afbeelding 	==} {>>afbeelding<<}
    
וּד, der personificirte Geist der Weissagung, der mit Gottes willen auch ein ד
{== afbeelding 	==} {>>afbeelding<<}
    
וּר ein Täuschgeist werden kann.’ Uitgaande van des
hoogleeraars eigene stelling, die op genoegzame gronden steunt: ‘dat de leer aangaande den satan eerst in en na de babylonische gevangenschap is ontstaan’, zou met den geest ook bezwaarlijk de satan bedoeld kunnen zijn, daar de boeken der Koningen, blijkens hunnen inhoud, die het voortdurend bestaan van den joodschen staat veronderstelt, vóór de ballingschap moeten zijn geschreven.

Ook des hoogleeraars denkbeelden aangaande den logos, een onderwerp naauw samenhangend met de drieëenheidsleer, tot wier tegenstanders de schrijver behoort, op welke gronden zal o.a. bij de behandeling der christologie blijken, verdienen vermelding, en zouden reeds hier vermelding eischen indien 't bestek haar gedoogde. Thands voorloopig alleen dit, 'twelk strekken kan om meer licht te verspreiden over 'tgeen in 't verder beloop dezer beschouwingen over dit onderwerp zal moeten worden gezegd: scholten stelt zich den logos ('t woord) in den aanhef van 't euangelie volgens johannes voor niet slechts als de volstrekte idee van 't heelal, dat ook de gestalte (het beeld) van den volmaakten mensch in zich bevat (Joh. xvii:24), maar als een (de) idee (een of de gedachte Gods) welke te gelijk werkelijk in de wereld tot stand brengt wat ideëel in Gods eeuwige gedachten is vervat.

(4) 't Gevoelen dat de mensch door zijn wezen bestemd is om zijn leven zoo in te rigten dat hij Gode gelijk wordt, is ontwijfelbaar juist. Maar 't kan betwijfeld worden of de mensch wegens deze bestemming in de schrift gezegd wordt naar 't beeld en de gelijkenis Gods geschapen te zijn. Althands wat de aangehaalde plaatsen betreft blijkt dit slechts bij zeer wijde gevolgtrekking uit I Kor. xi:7, en volstrekt niet uit Jak. iii:9 en Gen. i:26, waar wel gezegd wordt dat de mensch naar de gelijkenis Gods geschapen is, maar niet waartoe dat geschied is. Het tweede lid der § is uit dit oogpunt meer afdoende.

(5) De § luidt aldus: ‘Daar de godsdienst in de H.S. regtvaardigheid (δικαισσύνη) geheeten wordt’ ('tgeen vroeger was aangetoond Praem. § 5) ‘hebben de dogmatikers den toestand van den volkomen mensch teregt ‘regtvaardigheid’ genoemd. Vgl. Efes. iv:24.

(6) Socinianen zijn de volgelingen van laelius en faustus socinus, italiaansche edelen en, in weerwil hunner dwalingen, beroemde godgeleerden der zestiende eeuw. Deze beiden behoorden tot de zoogenaamde unitariërs of bestrijders van het leerstuk der drieëenheid. De kern van deze sociniaansche dogmatik wordt in de leer aangaande den persoon des Verlossers gevonden. Jesus is volgens hen, als gewoon mensch, hoewel zonder vader, geboren, bijzonder door God begenadigd, in den hemel opgenomen en tot belooning van zijn leven vergoddelijkt, om, als middelaar der door de zonde van God verwijderde menschheid, de kennis zoowel als de genade Gods te brengen, en als koning ten allen tijde over de zijnen te regeren. Want de mensch bezit geene natuurlijke godskennis (naturaal), maar hem is eene openbaring naar de mate zijner geestvermogens ingerigt van buiten aangebragt.

(7) Werktuigelijk = mechanisch: 'tgeen door uitwendige middelen en krachten werkingen voortbrengt zonder dat degeen in wien of hetgeen waarin die voortgebragt worden daartoe krachtens een eigen zelfstandig vermogen medewerkt. Zoo is b.v. de zwelling van 't gespannen zeil door de kracht van den wind iets mechanisch. Daartegenover staat dynamisch = 'tgeen ten gevolge van 't organisme, de zelfstandige bewerktuiging, eener zaak of van een persoon, door uitwendige omstandigheden bevorderd, geschiedt. Zoo b.v. de wasdom van een boom.

(8) 't Kwam wenschelijk voor den naam van arminianen te bewaren. 't Is een geschiedkundige naam, waaronder meer bepaald de remonstranten van vroegeren tijd, nu eens die der 17de, dan die van het einde der 18de eeuw, moeten worden verstaan. 't Gebruik daarvan schijnt dus de voorkeur te verdienen boven dat van 't woord remonstranten, wijl daardoor wordt voorgekomen dat den remonstranten van dezen tijd in ieder, bepaald in 't materiële, opzigt wordt toegeschreven wat slechts op die van vroegeren tijd toepasselijk is.

(9) De aanhef dezer § is niet juist. ‘Peccatum (ἁμαρτία) in S.S. sumitur de interna vitiositate Rom. v:12, vii:9, viii:3’ wordt daar gelezen. Stond er interdum universe sumitur, dan kon de stelling worden toegestemd, gelijk erkend mag worden dat des hoogleeraars opvatting juist is wat de aangehaalde plaatsen betreft. Maar wel verre van altijd de inwendige verdorvenheid, en dus een toestand aan te duiden, komt het enkelvoud ἁμαρτία wel bepaaldelijk in den zin van verkeerde daad, daadzonde voor. Zoo b.v. waar het gebruikt wordt als voorwerp der werkwoorden die een denken, willen, handelen of bedoelen uitdrukken. Dit blijkt o.a. I Petr. ii:22 δς (sc. Ch.) ἁμαρτίν οὐκ ἐποίησεν, waar 't duidelijk is dat het enkelvoud ἁμαρτία geen inwendige verdorvenheid, geen toestand, maar een verkeerde daad aanduidt. Vgl. Joh. xix:11, I Joh. i:8 in verband met 9, Joh. ix:41, xv:22, 24 en anderen, en, si tanti videtur, eene bijdrage, over de leer der anamartesie in de voormalige ‘Jaarboeken voor wetenschappelijke theologie’, Dl. XII, St. I, 1854.

(10) Dit wordt in 't midden gebragt met het oog op 'tgeen men den val of de zonde der engelen noemt.

(11) Deze uitdrukking is zeer gewoon en door het voorbeeld van achtingwaardige geleerden geijkt. Maar toch, doet ze iets ter zake? Baat het den mensch indien de zonde slechts eene ontkenning is? Wordt de zondaar daardoor iets miuder rampzalig, iets minder schuldig of strafbaar? Wordt niet iedere negatie op hare beurt een positie? En kan men er met regt en groud iets tegen inbrengen wanneer iemand, in strijd met de gewone spreekwijze ziekte, koude, dood iets positifs, gezondheid, licht, warmte en leven de negatie van dat positive noemen wil?

(12) 't Valt moeilijk 't § 17 gezegde met des hoogleeraars theorie in overeenstemming te brengen. Indien 't waar is dat een zondige toestand noodzakelijk zondige daden veroorzaakt, hoe kan dan de stelling waar zijn: dat de zonde door de menschelijke natuur kan verwonnen worden? Onverklaarbaarder ook wordt bij deze theorie de persoon van den christus.

(13) IIet woord hier door regtszaak vertaald, zou misschien door geregtelijke aanklagt moeten overgezet worden. Maar ook die vertolking geeft het oorspronkelijke niet volkomen terug. Want reatus is eigenlijk de toestand van een aangeklaagde, en dus de staat van beschuldiging. Wordt daar forensis bijgevoegd, dan geeft het te kennen dat het een staat van beschuldiging voor een wettig aangestelde regtbank is. Doch de volzin: ‘maar dat schuld voor zoover daarin 't begrip ligt opgesloten van een staat van beschuldiging voor een wettig aangestelde regtbank enz.’ zou te wijdloopig, door de herhaling van den klank schuld te stootend, en door het gebruik van het te bepalen woord in de bepaling zelve in strijd met de vereischten eener goede omschrijving geweest zijn. Vandaar de overzetting zooals ze is.

(14) In 't latijn in bondgenootschap met het grieksch treedt het onderscheid tusschen die beide uitdrukkingen in scherper licht. τὸ posse non peccare dient om 't eerste, τὸ non posse peccare om het andere begrip aan te duiden. Geve iemand in even weinige woorden een goede vertaling dier beide formules! Hij zal een uitnemende dienst bewijzen aan menigen predikant. Bij 't bespreken dezer aangelegenheid met gemeenteleden valt het zoo moeilijk dezen tot helder inzigt van dit leerstuk te brengen.

(15) Vgl. bepaaldelijk cap. II § 20, aangehaald op blz. 473, waar ‘vera libertas moralis’ nader gedefiniëerd wordt als ‘aliter quam recte faciendi potestatem et possibilitatem excludens.’

(16) Merkwaardig is daaronder 'tgeen te dien aanzien § 25 gelezen wordt over de dubbele beteekenis der benaming Zoon van God, welke soms als aanduiding van jesus' Messiaswaardigheid voorkomt, soms als uitdrukking der naauwe betrekking tusschen Hem en God.

(17) De Synoptische euangeliën zijn die volgens matthaeus, markus en lukas, dusgenaamd wegens de overeenkomst van den inhoud, deels ook wegens die van den vorm der verhalen en de indeeling, welke overeenkomst op eene gemeenschappelijke bron schijnt te wijzen, waaruit die euangelisten zouden hebben geput.

(18) reëel = werkelijk, ideëel = in de gedachte (h. nl. van God).

(19) Arianen zijn volgelingen van aríus. Hij was presbyter, ouderling, der gemeente van Alexandrië. Hij was een bestrijder van het in zijnen tijd nog wel niet geheel ontwikkeld, maar toch zich ontwikkelend leerstuk der drieëenheid. Waarin hij bij die bestrijding feilde blijkt uit het bovenstaande. Zijn gevoelen werd als ketterij veroordeeld op de eerste algemeene kerkvergadering te Nieaea in 325.

(20) In de statenvertaling leest men: ‘de tweede mensch is de Heer uit den hemel’. Maar de hoogleeraar volgt natuurlijk den grondtekst, waaruit de woorden ὁ κῦριΓoς, de Heer, op krachtige uit- en inwendige gronden verwijderd zijn. Reeds zonder eenige kennis van de wetten der exegese, hermeneutik en kritik, zal de onbevangen bijbellezer inzien dat die verwijdering gewenscht is. In 't verband heeft hetgeen nu gelezen wordt noode eenigen zin. Maar lees: ‘de mensch uit de aarde is aardsch’ of ‘is uit de aarde aardsch: de tweede is de hemelsche mensch’, en de gedachtegang wordt ieder duidelijk. Voorts: de lezing die den eenvoudigen bijbellezer wenschelijk voorkomt, wordt door de wetenschap niet slechts geoorloofd, maar geëischt, maar als de eenig ware erkend.

(21) sensibilis.

(22) ‘Onze harten gereinigd zijnde’, heeft de statenvertaling op de aangehaalde plaats (Hebr. x:22). Maar in 't oorspronkelijke wordt het woord gelezen dat besprengd beteekent.

(23) De uitspraak over de waarheid of onwaarheid van het leerstuk aangaande de volharding der heiligen komt meer aan de geschiedenis dan aan de godgeleerdheid toe.

(24) Paulus, wiens zienswijze over dit leerstuk de hoogleeraar volgt, ontwikkelt en als tot de zijne maakt, heeft echter evenmin als de hoogleeraar de bedenking opgelost hoe 't mogelijk kan zijn, hoe 't gedacht kan worden dat God zich een persoon anders zou kunnen voorstellen dan hij is, en zoolang deze niet opgelost is blijft er een gewigtig bezwaar tegen de omhelzing eener theorie, tegen welke mede kan ingebragt worden dat ze uitgaat van eene toerekening van vreemde godsvrucht (vgl. ook beneden § 43), eene zekere plaatsvervanging - hier vertegenwoordiging geheeten (§ 20) - die met strikte regtvaardigheid niet kan worden overeengebragt.

(25) Behalve op dezen grond had nog gewezen kunnen worden op Gods betrekking tot den mensch, welke Hem tot niets jegens het schepsel verpligt, en op het zondige leven des menschen, 'twelk hem alle zegening Gods onwaardig maakt.

(26) Deze bepaling vindt haren grond in 't volgende: onder 't O.V. openbaarde God zich als de strenge regter die de misdaad straft: onder 't N. als de Vader die haar vergeeft. God is onveranderlijk, dus kan Hij die eerst de strenge regter was, niet later begonnen zijn op vaderlijke wijze te handelen. Daarom wordt door zondenvergiffenis het bovenstaande aangeduid. Welligt ware 't juister geweest te zeggen dat niet God, maar 't godsbegrip der menschen veranderd was: zoodat de kinderen des O.V. (doorgaans) God als hunnen regter beschouwen, terwijl die des N. tot de kennis van God als hunnen Vader gekomen zijn. Behalve dit kan er eenheid in Gods wezen zijn, bestaat daarin eenheid, ook bij verschil van openbaring zijner eigenschappen. Als God zich aan Israël meer in zijne regtvaardigheid, aan den christen meer in zijne liefde openbaart, handelt Hij als de menschelijke vader, die zich anders jegens den zesjarigen zoon gedraagt dan jegens den twintigjarigen, maar nogthands
geheel dezelfde blijft: de wijze en liefderijke, die zich naar de vatbaarheid zijner kinderen schikt. Waar dit in 't oog gehouden wordt zal de schuldvergiffenis iets meer worden dan eene verzekering van niet uitsluiting.

(27) De oorzaak der korte behandeling van het stuk der verlossing, die geheel als ter loops geschiedt, zal hierin moeten worden gezocht, dat de hoogleeraar niet haar, maar de regtvaardiging, het hoofddoel van christus' werkzaamheid, acht. Veel dus van 'tgeen bij laatstgenoemde behandeling is gezegd, moet hiermede van de verlossing verstaan worden. Of 't echter goed is, gene op den voor- deze op den achtergrond te plaatsen, blijve aan ieders eigene meening ter beslissing overgelaten. Opmerking echter verdient het dat jesus wel leerde bidden: ‘Vergeef ons onze schulden, verlos ons van het booze’, maar niet: ‘regtvaardig ons’. Ook mag de aanmerking niet worden verzwegen, dat waar wederom de vertegenwoordiging zoo gewigtig eene plaats inneemt, in des hoogleeraars voorstelling eene breedere uiteenzetting wenschelijk was geweest, opdat ieder terstond mogt inzien hoe het offer van christus verlossen kon. § 48 is daartoe ongenoegzaam.

(28) Bij de behandeling der beide laatste hoofdstukken is de aanduiding der §§ weggelaten, wijl de opvolging in de Initia in 't verslag is behouden, en bijna iedere zinsnede den inhoud eener afzonderlijke § wedergeeft.

(29) Geheel billijk is die berisping der kwakers niet. Hij die de godsdienst van geen apostolisch gezag wil afhankelijk maken, make haar ook niet van dat der apostolische kerk afhankelijk, en als de kwaker, in zijn gemoed overtuigd dat het avondmaal niet voor
alle eeuwen is ingesteld, de viering daarvan begrijpt te moeten nalaten, mag hij zich niet laten terughouden door de vrees van tegen de zigtbare kerk te zondigen...... zoolang althands de zigtbare kerk nog niet onfeilbaar of feilloos geworden is.

(30) perfectior. Daar de beteekenis van 't woord in 't nederduitsch even weinig als in 't latijn trappen van vergelijking van 't woord ‘volmaakt’ gedoogt - al heeft cicero zoowel den comparativus als den superlativus gebruikt - is de voorkeur aan de vertaling ‘minder onvolkomen’ gegeven. De bedoeling blijft echter dat het onvolmaakte organisme zich tot een volmaakt zal ontwikkelen.

(31) Ook met den blik op 'tgeen straks aangaande de eeuwige straf volgt, is het te betreuren dat het woord αἰώνινς, in de
statenvertaling altijd door ‘eeuwig’ teruggegeven, niet breeder behandeld is. De joden verdeelden de wereldgeschiedenis in twee groote tijdvakken: deze eeuw en de toekomende eeuw. Deze eeuw bevat het tijdperk vóór den Messias, de toekomende dat 'twelk met zijne verschijning zou aanvangen. Laatstgenoemde was de eeuw, de eeuw bij uitnemendheid. Straf die in haar voltrokken, oordeel dat in haar geveld, vreugde die in haar genoten zou worden, in één woord al wat in haar geschieden zou, werd straf, oordeel, vreugde, enz. der eeuw geheeten. In 't grieksch werd dit denkbeeld door αἰώνιος uitgedrukt. De letterlijke vertaling van dit woord is de oorzaak dat men van eeuwige straf, enz. spreekt, waar men behoorde te spreken van straf, enz. tot het tijdperk der christus-regering behoorende, der messiaansche eeuw.

(32) Dit woord herinnert een pligt die nog moet worden vervuld. In cap. V, § 26 leest men onder meer: ‘Locis autem I Joh. 1:7, 9 verba πᾶσα ἁμαρτία et πᾶσα ἀδικία interpretanda sunt: unaquaeque actio prava’, waaruit dus blijkt, dat ook de hoogleeraar, niettegenstaande het gezegde cap. III, § 2, ook aan het enkelvoud ἁμαρτία (zonde) de dubbcle beteekenis van toestand en daad toekent.

(*) Ook Nederland; zie den vorigen jaargang van dit Tijdschrift, Mengelwerk, No. II.

(*) Zie Mit Livs Eventyr, bl. 347.

(*) Hier: Engelsche.

(*) Zoo vinden wij ook het geheele boek door: Herr die en die; is dit woord niet te vertalen?

(*) Wij laten deze beweringen voor rekening van onzen medearbeider, die met de podagristen particulier bekend schijnt.

Red.

(*) ??

Red.

(†) ??

Red.

(§) Behalve de Geldersche!

Red.

(*) Mozes. Voorrede viii.

(*) ‘een tegenstrevig anachronisme’ zegt de vertaler. 't Is één dier germanismen wier optelling een aartige lijst zou worden, vooral wanneer er de ‘dezelve's’ werden bijgevoegd.

(†) Om de strijdende partijen in de avondmaalsquaestie tot elkander te brengen veranderde hij in dat art. de woorden: ‘Quod corpus et sanguis Domini (sub specie panis et vini) vere adsint et distribuantur vescentibus in coena Domini, et improbant secus docentes’ aldus, en derhalve meer in overeenstemming met de calvinistische voorstelling: ‘quod cum pane et vino vere exhibeantur corpus et sauguis christi vescentibus in coena Domini.’

(*) Vgl. 'tgeen hij aangaande zich zegt in zijne Opuscula (Ed. Genev. 1611) pag. 94 met hetgeen hij van zijne bekeering vermeldt in zijne voorrede op de psalmen.

(*) Wij weten geene betere vertaling voor het oorspronkelijke woord Ruffians of Borderuffians, waarmeê men de gewapende benden aanduidt, die in dienst staan der partij, welke de slavernij wil in stand houden en uitbreiden. Zij vormen eene bijzondere volksklasse, die niet enkel gewoon is aan al de ruwheid van het woudleven, maar het ook schande acht haar onderhoud te zoeken in regelmatigen arbeid, en wier voornaamste karaktertrek de liefde tot de whiskey is. Het is een zaâmgeraapte hoop avonturiers, die voor geld en whiskey tot de schandelijkste en gevaarlijkste ondernemingen zich gebruiken laat.

(*) In zijn ‘Lorenzo benoni, passages of the life of an Italian, 1854’, en ‘Doctor antonio, a tale, 1855’.

(*) Wij hebben van dit belangrijk proces verslag gegeven in een stukje, geplaatst in den Jaargang 1857 van dit Tijdschrift, getiteld: Een Heksenproces uit de eerste helft der zeventiende eeuw. Een beeld des tijds.

(*) Prodromus dissertationum cosmographicarum orbium celestium demonstratus per quinque corpora geometrica a joanne kepplero Wittenbergico, Tubingae, 1596.

(†) Harmonia mundi, 1619.

(*) Epitome Astronomiae Copernicanae, IV Vol. 1618-1622.

(*) Deze tijdgenoot was friedrich lucae, een Sileziër van geboorte, die toen te Leiden in de theologie studeerde. Zijne nagelatene aanteekeningen gingen vijfmaal, onder zijne nakomelingen, van vader op zoon over, en zijn eerst in 1854 uitgegeven: Der Chronist fr. lucae. Ein Zeit- und Sittenbild, aus der 2en Helft des 17n Jahrh. von Dr. f. lucae. 't Hier gegevene is, met sterke verkortingen, naar dit werkje gevolgd. De Latijnsche woorden en de dus ‘ ’ geteekende zijn in 't oorspronkelijk. Met [?] heeft d' inzender zijne onkunde en twijfel gemerkt. - Als eenmaal onze zoo rijke geschiedenis niet meer bijna uitsluitend als eene historie der staatspartijen en der staatkunde zal behandeld worden, maar ook als eene beeldengalerij van 't werkelijk leven der vorige tijden, dan kan er uit dit en soortgelijke schriften nog menig kostbare trek ontleend worden.

(*) Dit schijnt een modewoord van den schrijver of van zijn tijd; 't komt meermalen in 't boekje voor.

(†) Jacobus golius, was rijk, aanzienlijk, en een groot geleerde, vooral omtrent het Arabisch een der verdienstelijkste mannen zijner eeuw. Of hij een stipendium had, weet ik niet; 't is niet waarschijnlijk. Voor zijne studiën was hij in 1622, onder 't gevolg van 't Nederlandsche gezantschap, naar Marocco geweest. Op eene tweede reis, 1625, vertoefde hij, uit liefde voor zijn vak, anderhalf jaar te Aleppo, bezocht een deel van Mesopotamië en Arabië, ook Constantinopel - Levensbeschrijvingen van eenige voorname meest Nederl. mannen en vrouwen, D. VI; en siegenbeek, Geschiedenis der Leidsche Hoogeschool.

(*) Tijdgenoot en nakomelingschap wegen niet altijd met dezelfde weegschaal. Volgens saxe, Onomasticon Litt., aangehaald bij siegenbeek, hebben des mans schriften geene bijzondere waarde. En nog staat de wereld.

(*) Zoo 't schijnt hield lucae 't voor uitgemaakt, dat die in 't zelfde logement hun verblijf houden, ook alle aan dezelfde tafel te zamen eten.

(*) Eigenlijk 't huis Nieuwburg. In 1697 werd er de vrede met Frankrijk gesloten. 't Gebouw is in 1783 afgebroken en de plaats tot hoven aangelegd. 't Sluiten van den vrede heeft men toen door 't oprigten eener steenen naald willen vereeuwigen.

(*) 't Blijkt nergens, dat lucae bij de spanning tusschen de staatsgezinden en de voorstanders van den prins heeft stilgestaan; veel minder, dat hij partij heeft gekozen. Zijn verhaal kan niet partijdig wezen, zoo 't schijnt. Dit aangenomen, dan verspreidt het, hoe eenvoudig, een helder licht over den toestand, waarin de 16jarige willem III zich in zijne jeugd bevond; ten minste op 't oogenblik toen de jongste overwinning 't bewind zijner tegenstanders op nieuw had bevestigd, en 't uitzigt op eene omwenteling weggenomen.

(*) Dat er te Delft ook stadssoldaten, of stoepies, waren, is mij onbekend. Nooit heb ik ze in de geschiedenis elders dan te Amsterdam en Leiden ontmoet. Intusschen, lucae heeft ze gezien. Men kan aan schutters denken: maar die waren, vooral te Delft, zoo verachtelijk niet. Integendeel: ‘een Delftsche schutter was zoo goed als elders een vroedschap’.

(†) Dit getal is vreemd: de jonge, Geschiedenis van 't Nederl. Zeewezen, heeft, op 't gezag van een brief van j. de witt, drie-duizend gevangenen, maar niet meer dan zes veroverde schepen in alles, D. II, St. 2. Welligt heeft lucae alle vaartuigen, die hij te Goeree zag, klein en groot, eigene en vreemde, voor prijsgemaakte schepen gehouden.

(*) Dit stuk is ons reeds ten vorigen jare door eene zeer geachte hand toegezonden. Gebrek aan ruimte heeft ons tot nog toe verhinderd het te plaatsen. De lezer gelieve dit echter in 't oog te houden.

Red.

(*) Turkestan is de algemeene naam, die weder meer in zwang komt voor alle landen tusschen de Kaspische Zee, Perzië, Afghanistan, Indië, China en Rusland. De naam beteekent echter niet, als velen meenen: ‘het stamland of vaderland der Turken’, maar is eene denkbeeldige uitbreiding van het kleine, afhankelijke gebied der stad Turkestan nabij de rivier Syr Darja of Jaxartes. De Perzianen geven aan deze landen den algemeenen naam Toeran.

(*) ‘Inderdaad zijn de Russen langs dezen weg in 1853 te Zhiwa gekomen. Tien jaren waren gebruikt tot de toebereidselen dezer expeditie, die door een belangrijk legercorps werd uitgevoerd.’ (Noot van den Eng. uitgever van ferrier's Dagboek.)

(†) ‘Men verzekert, dat de Russen sedert 1853 in het vaste bezit zijn van Oergendsj, de hoofdplaats van den handel in het rijk van Khiwa, een consul hebben, residerende te Khiwa zelf, naast den Khan, en eindelijk - dat zij den Oxus met stoombooten bevaren.’ (Noot van den vertaler in de Revue Britann.)

(*) Latere berigten bevestigen allezins de exploitatie van het meer Aral met zijne groote rivieren, den Syr en den Amoe (Jaxartes en Oxus), door de Russen, met toepassing van den stoom, wat thans op meest alle Aziatisch-Russische stroomen en wateren plaats heeft. Over 't geheel kan men de uitlegging der Russische grenzen naar deze zijde zich best voorstellen, wanneer men eene lijn trekt van den mond der rivier Koerkan in het Zuid-Oosten der Kaspische Zee naar de plaats, waar de Oxus den 40sten graad Noorderbreedte doorsnijdt, en van deze plaats tot aan het meer Balkasj. Wat ten Noord-Westen dier lijn ligt, is zoo goed als Russisch gebied.

Vert.

(†) Burnes heeft het oog meest op den handel langs den Oxus, ferrier op het militair vervoer.

Vert.

(*) Deze reiziger naar, en beschrijver van de Turkestansche landen, is niemand anders, dan de beroemde Generaal murawieff, de veroveraar van Kars.

Vert.

(*) Maakt deze gruwel van menschenroof der Turkomannische en Usbeksche stammen het Rusland niet evenzeer tot pligt er een einde aan te maken, als de rooverijen van Algiers Frankrijk er toe drongen? Heeft Rusland op Khiwa niet evenveel regt als Frankrijk op Algiers, en nog veel meer dan Engeland op Sind en op Oude?

Vert.

(†) Reeds vóór vele jaren hebben de Russen op een eilandje voor Asterabad een marine-station aangelegd, zoo het heette om de zeerooverijen der Turkomannen te stuiten; doch hierop is in 1855 de nog veel gewigtiger aanleg gevolgd van een militairen post op den vasten wal aan den Koerkan.

Vert.

(*) Volgens sommige berigten uit Indië versterken de Engelschen werkelijk deze punten.

Vert.

(*) Deze volslagene militair-morele onwaarde der Cipayers wordt tot dus ver uit hunnen opstand tegen Engeland nog niet bevestigd. Welligt was zij eene vrucht van gebrek aan sympathie voor de Engelschen. Vroeger toch werd hunne dapperheid geroemd.

Vert.

(*) Dat dit niets te veel gezegd is, kan de niet-militaire lezer (den militairen is dit alles toch wel bekend) bevestigd vinden in de schoone Verhandeling van den Heer w.j. knoop, Bijdrage tot de kennis der Indische Krijgszaken, in De Gids van 1849, D. II, bl. 245 en volgg.

Vert.

(*) Maar waarom hebben de Engelschen in den laatsten Perzischen oorlog van deze route geen gebruik gemaakt om Herat te ontzetten? Ontbrak het hun daartoe aan disponibele troepen? of gaven zij om andere redenen de voorkeur aan eene gecombineerde zee- en land-expeditie in de Perzische Golf?

Vert.

(*) Wij zijn geene militairen, maar wagen toch de vraag; of deze laatste bewering van ferrier nog zou doorgaan, indien de Russen Tsjardsjoei aan den Oxus en Merv aan den Moerghab tot arsenalen en magazijnen inrigtten, en hunne kozakken de Turkomannen in bedwang hielden? Ferrier toch kon niet weten, dat de Russen werkelijk reeds meesters zijn van het Khanaat van Khiwa.

Vert.

(*) Dit is evenwel in den laatsten Perzischen oorlog te vergeefs door de Engelschen beproefd, in weerwil aller overwinningen en gunstige kansen voor eene revolterende bevolking in de Z.-W. provinciën van Perzië.

Vert.

(*) Bij opgravingen worden dergelijke steenen uit den vóór-Christelijken tijd in Denemarken veel gevonden.

Vert.

(*) In het onlangs door de Maatschappij Tot Nut van 't Algemeen aan hare leden uitgereikt werkje van ‘Bernstein, Boven Lucht en Wolken, of een Togtje door het Wereldruim’, las ik met eenige bevreemding het woord ‘ruimteverkwisting’ in het zonnestelsel (bl. 43). Weet gij, waarom mij de woorden ‘vreesselijke ruimteverkwisting’ en ‘ruimteverspilling’ (bl. 46) maar niet wilden bevallen? Het is omdat ik oordeel, dat die ruimte wijs, goed en noodig zal zijn, wijl 't zoo is, al weet ik of de geleerdste Professor het niet te verklaren, waarom en waartoe. Heeft de Godheid die ruimte niet aangevuld, dan heeft zij er hare redenen voor, welke men later misschien
vermoedt - tot eenige zekerheid verheft - en anders in de hoogere school daarboven wel zal leeren, ten minste als wij dan bij die kennis belang hebben!

(*) Wij kunnen ons niet onthouden hier de navolgende woorden in te lasschen, welke wij overnemen uit het Volksblad, uitgegeven door ‘De Vriend van Armen en Rijken’, 3 Febr. j.l.; het is oorspronkelijk geschreven in een Duitsch Handelsblad:

‘De onpartijdige en dieper zoekende aanschouwer ziet in de geweldige crisis, die niet alleen Hamburg, maar ook de geheele handelswereld schokte, meer dan eene tijdelijke verstoring der handelsrelatiën van het oogenblik. Als die twee magtige hefboomen onzer eeuw, de associatie en het crediet, in zoo onvergeeflijke mate misbruikt worden, als thans in zoovele landen het geval is, dan kan een gematigde, gezonde toestand niet daargesteld worden, dan tegen eenige opofferingen van den kant van hen, wier uitspattingen het kwaad te weeg bragten.

De hebzucht moet binnen behoorlijke grenzen gebragt; de vurige dorst naar genietingen, die reeds, bij het geperfectioneerd crediet-systeem onzer eeuw, zoo menig koopman de grenzen der voorzigtigheid deed overschrijden, die moeten overwonnen. Bezadigdheid en zelfbeheersching moeten de plaats vervangen van de toomelooze winzucht.’ Wij mogen hier met den Nederlandschen berigtgever er bijvoegen: ‘dat alzoo de waarheid van het Christendom door de werken der wereld wordt bevestigd. Zelfzucht is niet alleen de zonde in het licht van het Christendom, maar ook het grootste kwaad in de handelswereld.’

(*) Zie o.a. de Voorrede voor het Ie en IIe Deel zijner Leerredenen. Amsterdam, bij allart.

(*) Een hopman, door wien arkel in 't heetst van 't gevecht verlaten werd.

(*) Ska̋ren noemt men in Zweden de groepen kleine eilanden langs de kust.

Vert.

(*) Wollen stof, waarvan de Zweedsche boer zijne bovenkleederen maakt.

Vert.

(*) Wij achten onzen lezers geene ondienst te doen met, zoo zij guizot's Mémoires nog niet kennen, er eene kleinigheid aan te ontleenen, zonder dat wij daarom met al de gevoelens, hier medegedeeld, instemmen. Men moge over veel geheel anders denken dan guizot, zijne Mémoires blijven toch een belangrijk boek.

Inzendee.

(*) Overgenomen uit Die gegenwärtige Lage der Critine Blödsinnigen und Idioten in den christlichen Ländern von julius disselhoff, zu Kaiserswert.

(†) Het Idiotisme en de Idiotenschool, enz. Schoonhoven, bij s.e. van nooten. 1856-57.

(a) Ds. van koetsveld behoudt het onderwijs des Bijbels aan zich, en de Heer hirsch, onderwijzer aan het Doofstommen-Institunt te Rotterdam, verleent edelmoediglijk zijnen bijstand, waar die noodig is. Inz.

(a) En thans gereed en in volle werking is, sedert 1o. Jan. 1.1.

Inz.

(b) Ook deze zijn der directie aangebragt, en tot dat doel aangewend.

Inz.

(c) Zie boven (a).

Inz.

(*) Het is niet onaardig te zien, hoe de Franschman met deze bijzonderheden vrij wel bekend is. In één punt echter verkeert hij in dwaling. Zij was de dochter van willem van haren, en na diens dood (1768) zorgde zijn broeder onno zwier van haren voor hare opvoeding. Toen deze overleed (1779) was zij 14 jaar oud. De ‘Algemeene Konst- en Letterbode’ van 12 Junij dezes jaars heeft reeds hierop gewezen; overigens kan men (zoo men 't heeft) hierbij nog vergelijken: j.h. halbertsma, ‘Het geslacht der van haren's’, bl. 202, ook aldaar aangehaald.

(†) Ofschoon de
Franschen algemeen haren naam nehra spellen, schijnt het derhalve beter met halbertsma nerah te schrijven.

(*) Mir. was erg door de pokken geschonden.

(*) Mr. de lomenie teekent hierbij aan: ‘Toespeling op onno zwier van haren, haren vader.’ Wij weten nu echter dat het haar oom was, wien ook mirabeau op zijne reize in Holland (1776) had leeren kennen, en op wien deze woorden veel beter passen.

(*) Mir. had een langdurig proces te voeren met zijne vrouw, de dochter van den rijken Marquis de marignane, die echtscheiding van hem eischte. Ofschoon dit proces voor beide partijen weinig eervol was, oogstte mir. door zijne welsprekendheid grooten roem hierbij in.

(*) Gelijk bekend is, was ons land in dien tijd de eenige zetel der drukpersvrijheid, waarvan vooral de Fransche schrijvers gebruik maakten, om de schriften te laten drukken, die in hun land verboden waren.

(*) Zietdaar wel de Hollandsche huismoeder. Dat karakter had wel een Fransch kleed, maar een degelijk oud-Hollandsch ligchaam.

(*) Julie carreau, later de vrouw van talma. (Noot van M. lucas de montigny.)

(†) Over het invoeren namelijk van de boven vermelde memorie. - De fameuse lettres de cachet waren verzegelde bevelen tot gevangenzetting, die de kroon uitgaf, zonder eenige contrôle of magtiging der regterlijke magt, - eene soort van regtsoefening, die talloos veel onregt heeft veroorzaakt.

(*) Dit was geschreven tegen de politiek van Keizer joseph II en in het belang van ons land in deze oude quaestie, - misschien ook voor Hollandsch geld.

(*) Zoo werd M. lucas de montigny als kind genoemd.

(*) Toespeling op het pamphlet van mirabeau tegen de Maatschappij, om Parijs van water te voorzien, die, door de bezorging van het water te vereenvoudigen, het getal en salaris der waterdragers zon verminderen.

(†) Om namelijk, daar de dood van frederik II werd te gemoet gezien, de gezindheden en handelingen des opvolgers te polsen en te observeren, en tevens de inrigting van den Pruissischen Staat te bestuderen.

(*) De uitgave dezer “Correspondance”, die anoniem uitkwam, en vele zeer compromitterende brieven, gedurende deze zending geschreven en ontvangen, behelsde, was trouwens eene zeer slechte daad van mirabeau, waartoe de straks te vermelden Mme lejay hem heeft weten over te halen; dit schijnt Mme de nerah niet te weten, of niet te willen weten.

(*) Het groote drama der revolutie in Frankrijk begon namelijk reeds gespeeld te worden.

(*) Mir.'s medewerker aan het geschrift over “La Monarchie Prussienne.”

(*) Zij spreekt hier in bedekte termen van mirabeau's betrekking tot Mme lejay, eene vrouw, die algemeen als zeer slecht en gemeen wordt afgeschilderd en die hem tot veel kwaads verleid heeft.

(*) Mirabeau heeft in zijn testament aan Mme de neraii eene som van 20,000 livres vermaakt, een bewijs hoe zeer hij, ondanks hunne verwijdering, haar steeds dankbaarheid meende verschuldigd te zijn.

(*) Hier schijnt zij te doelen op de vrij dubbelzinnige schriftelijke verbindtenissen tusschen mirabeau en den boekverkooper lejay (uitgever van den ‘Courrier de Provence’), waarin ook zijn kwade engel, Mme lejay, de hand had, en waarmede men hem in de magt wilde honden.

(*) Bij de groote bezwaren, die peter in zijne hervormingen ondervond, zocht hij in het laatst zijns levens vooral troost in het beoefenen der dichtkunst, en hij heeft inderdaad de Servische literatuur met schoone stukken verrijkt.

(†) Wij veroorloven ons hier de vrijheid het opstel van den Franschen schrijver, tot hiertoe gevolgd, eenigermate te wijzigen, door weg te laten wat minder noodig scheen, en van elders het een en ander bij te voegen.

(*) Men zou nooit aan zulk eene ontvolking gelooven, wanneer deze opgave niet bevestigd werd door een officiëel stuk, in den Moniteur van 11 November 1856.

(*) Het verschil van deze opgave met de vorige ligt òf in hunne vermindering gedurende de laatste jaren, òf in de moeijelijkheid, om het getal dezer zwervers juist te bepalen.

(†) Historical and statistical information, respecting the history, condition and prospects of the Indian tribes of the United States, collected and prepared
under the direction of the bureau of Indian affairs, by henry r. schoolcraft, published by authority of congress; Philadelphia 1851.

(*) Hoe hiervan gebruik gemaakt is, is algemeen bekend. Den Brit spelen is bij ons zelfs onder het volk een populair spreekwoord geworden, dat niets anders beteekent, dan eene zaak schandelijk exploiteren, gelijk de Britten met Indie hebben gedaan.

(*) Oude Dame is de eigenaardige naam, aan de eigenzinnige, vasthoudende en heerschzuchtige Compagnie gegeven.

(*) Niet te vergeten, dat in 1855 New-York met toebehooren 750,000 en reeds in 1850 Philadelphia 409,353 inwoners telde, en de Amerikaansche steden wat ruimer gebouwd zijn dan de oud-wereldsche.

(*) Ook weder eene Institution, doch deze teregt zoo genoemd. Het is eene inrigting op de wijze van de maatschappij Felix Meritis te Amsterdam, maar uit een legaat van een particulier bekostigd, en vrij wat grootscher en beter in hare fondsen.

(*) De lezer moet hierbij weder in het oog houden: 1o. dat dit niet door eene enkele alarmklok kan geschieden, omdat de Amerikaansche steden niet onze luxe in torens hebben, en ruimer gebouwd zijn dan de onze. 2o. Dat de brandspuitdienst niet zooals in Londen en Parijs door vaste pompiers, maar door (2000) vrijwilligers wordt waargenomen, die overal in de stad verspreid zijn. 3o. Dat een brand, om verschillende redenen gevaarlijker is dan b.v. in Amsterdam; de New-Yorkers hebben o.a. geleerd, wat een brand worden kan in December 1835, toen een gedeelte der stad van ongeveer 40 morgen oppervlakte in de asch werd gelegd; ook nog in 1842 en 45 hebben er zware branden gewoed.

(*) De ton is gelijk ruim 1000 Nederl. ponden.

(*) Terwijl graniet eene zamendrukkende kracht van omtrent 5000 (Nederl.) ponden per vierk. duim, en geslagen ijzer van 13000 pond kan verdragen, wederstaat gegoten ijzer eene drukking van 36 tot 49 duizend pond per vierk. duim. Daarentegen kan gegoten ijzer slechts eene uitrekkende kracht van 7000 pond, en geslagen ijzer van minstens 16 en zelfs 18 duizend pond per vierk. duim verdragen.

(*) Zulk eene duikerklok op grootere schaal wordt niet alleen voor dit soort van werk gebruikt. Geheel op dezelfde wijze is de toestel ingerigt, waarmede sommige Fransche ingenieurs de boringen bewerkstelligen bij het openen van kolen- en andere mijnen.

(*) De stoomboot-expeditie die in 1854 op aansporing van a. petermann ondernomen werd door den Engelschen Dr. w. baikie, ging met een expres daartoe gebouwd vaartuig den Benuc op en bereikte de plaats Dulti, die omstreeks één lengtegraad verwijderd is van de monding des Faro.

(*) Namelijk die van Hongarijë, Croatië, Dalmatië, enz., die te zamen op 26 millioen geschat worden.

(*) The life of j. watt. Lond. 1858. - The origin and progress of the mechanical inventions of j. watt, illustrated by his correspondence. Lond. 1854. 3 Deelen.

(*) Er zijn trouwens ook genoeg populaire beschrijvingen van het stoomwerktuig in het licht gegeven, gelijk nog onlangs dat van j. bourne, Leerb. over het Stoomwerktuig, enz. N. Diep. 1858.

(*) Omdat namelijk beneden den zuiger een luchtledig moest komen, en het water daarin, zoolang het meer dan 100 graden (fahrenh.) heeft, nog steeds in stoom vervliegt, en dus niet gecondenseerd wordt.

(*) Eene uitvinding van watt, om van beelden en schilderstukken eene zniver geproportionneerde copij in het klein te kunnen nemen.

(*) The theory, formation and construction of British and foreign Harbours. London, 1854. w. maps and pl. fol.

(*) Het spijt mij, dat ik niet in staat ben, om, ter vergelijking, hierbij op te geven de grootte van de dokken van Amsterdam. Ieder die weet, hoe de ruimte daarvan door verschillende andere inrigtingen, particuliere zoowel als publieke, wordt ingenomen, wie, in een woord, de topographische gesteldheid daarvan maar eenigzins kent, zal begrijpen, dat zulks ook niet zoo gemakkelijk is. Dit weet ik echter, dat alleen de dijken, die deze dokken aan den IJkant begrenzen, de eene, die van het Oosterdok, 4500 ellen lang is, en die van het Westerdok 2000 ellen. Daar is ruimte voor vrij wat meer schepen.

(*) Geloof het niet, zeggen de Engelschen, en ik ook.

(*) Zoo noemt men in Zweden de grondbezitters.

Vert.

(*) Een la̋nsman is te gelijk zoo veel als burgemeester, commissaris van politie en zelfs deurwaarder, aangezien hij ook gehouden is degenen, die ten achteren zijn in de betaling der belastingen, te vervolgen en in hechtenis te nemen.

Vert.

