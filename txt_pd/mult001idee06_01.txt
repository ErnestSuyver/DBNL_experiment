
   
	  
		  Ideën VI 
		  Multatuli 
		 
		  GEBRUIKT EXEMPLAAR 
		  exemplaar Multatuli Museum, Amsterdam 
		   
		  ALGEMENE OPMERKINGEN 
		  Dit bestand biedt een diplomatische weergave van het zesde deel van
			 de Ideën van Multatuli, naar de tweede druk uit 1878. 
		   Noten met een verwijzingsteken zijn ALTIJD als noot weergegeven.
			 Aantekeningen van Multatuli zonder verwijzingsteken zijn opgenomen als margenoten, en in dit bestand gemarkeerd met een #. 
Met dank aan het Multatuli Museum voor het ter beschikking stellen van een complete set van de uitgave ‘letzter Hand’ ten behoeve van de digitalisering van de Ideën.			 
		   
		  REDACTIONELE INGREPEN
Multatuli maakt vaak gebruik van drie puntjes aan het einde of in
			 het midden van een zin. Soms staan twee woorden met drie puntjes aaneen, soms
			 staat er een spatie na de puntjes. In deze digitale versie staat telkens een
			 spatie na drie puntjes.		   
		  p. 16: wat daaronder verstaan wordt (1002-1004) bedenke ? wat
			 daaronder verstaan wordt (1002, 1003, 1004) bedenke 
		  p. 33: Èén ding is zeker: ? Één
			 ding is zeker: 
		  p. 33: niet zeker van oplossing Griekse tekens: ???
			 ???? 
		  p. 65: niet kan optellen. (4-9) Vergaderingen ? niet kan
			 optellen. (4, 5, 6, 7, 8, 9) Vergaderingen
p. 92: afhankelyk van huiduitwaseming, onderbruik, ? afhankelyk van huiduitwaseming, onderbuik,			  
		  p. 121: By znlke fatsoenlyke menschen op vizite te komen ? By
			 zulke fatsoenlyke menschen op vizite te komen 
		  p. 131: myn 401-405 aangehaald. ? myn 401, 402, 403, 404, 405
			 aangehaald. 
			 p. 175: De leer der doeleinden duidelyk gemaak ? De leer der doeleinden duidelyk gemaakt
		  p. 184: En die gIimlach! ? En die glimlach!
		  p. 188: ‘Z n... eigen dochter?’ ? ‘Z'n... eigen dochter?’
p. 189: Er staat voor de tweede maal Idee 1160; in het XML-bestand van de dbnl is
			 dit idee gecodeerd als "idee1160.1"
p. 193: Er staat voor de tweede maal Idee 1161; in het XML-bestand van de dbnl is
			 dit idee gecodeerd als "idee1161.1"			  		  
p. 208: Er staat voor de tweede maal Idee 1165; in het XML-bestand van de dbnl is
			 dit idee gecodeerd als "idee1165.1"			 
		  p. 233: - Ben jy 't jongetje dat van 't paaad is gevallen? ? -
			 Ben jy 't jongetje dat van 't paard is gevallen? 
p. 244: Er staat voor de tweede maal Idee 1176; in het XML-bestand van de dbnl is
			 dit idee gecodeerd als "idee1176.1"			 
p. 252: Er staat voor de tweede maal Idee 1177; in het XML-bestand van de dbnl is
			 dit idee gecodeerd als "idee1177.1"			 
			 p. 259: ...de hoofdzaak komt neer op de toepraak van Thomasvaer. ? ...de hoofdzaak komt neer op de toespraak van Thomasvaer.
		  p. 325: Welnu, ik beroep my eenvoudig op 387-390. ? Welnu, ik
			 beroep my eenvoudig op 387, 388, 389, 390. 
		  p. 331: Het beroep op Paul Delaroche in 387-390 ? Het beroep op
			 Paul Delaroche in 387, 388, 389, 390
		   
		  Bij de omzetting van het oorspronkelijke tekstverwerkingsbestand
			 naar deze publicatie in de dbnl is een aantal delen van de tekst niet
			 overgenomen. Hieronder volgen de tekstgedeelten die wel in het origineel
			 voorkomen, maar hier uit de lopende tekst zijn weggelaten. Ook de blanco
		  	pagina's (p. 2 en 4) zijn hier weggelaten. 
		  
		  [pagina ongenummerd (p 1)] 
		  IDEEN VAN MULTATULI
		   
		  [pagina ongenummerd (p 3)] 
		  IDEEN van MULTATULI 
		  
		  Een zaaier ging uit om te zaaien
		  Jezus.
		   
		  ZESDE BUNDEL 
		  tweede, door den auteur herziene druk 
		   
		  amsterdam - g.l. funke 
		  1878 
		   
		 
		   
			 2002 dbnl 
			  
		   
		  mult001idee06_01 
		ebook 
		  Multatuli, Ideen VI. G.L. Funke, Amsterdam 1878.
		   
		 
	  
		DBNL-TEI 1 
	  
	        
           
               Ideën VI
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Ideën VI
               Multatuli
               
               
               
                   
                   
                   
               
           
           
           
           
               
           
           
               
               
           
           
           
           
       

 
		 
		  2002-02-22 
		   
			 IH 
		   
		  colofon toegevoegd 
		 
	 	 
	 		2007-10-12 
	 		 
	 			IH 
	 		 
	 		conversie van het bestand naar teixlite 
	 	 
	  
   
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Multatuli, Ideen VI. G.L. Funke, Amsterdam 1878.
 
Zie: https://www.dbnl.org/tekst/mult001idee06_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
  	
  		
  	
	  
		
{==5==} {>>pagina-aanduiding<<}
 
		  Een zaaier ging uit om te zaaien.
Jezus.
		  
			 De keerzy van den roem. Wouter's begrippen over
				kommanditair wereldbestuur. Oorzaken van 'n ergernis die, viâ
				Missolunghi, uitloopt op Femke en 'n Idee over dichters en
				genien.

			 1081.

			 Het plan om in den handel te gaan, lachte Wouter toe. Misschien
				wel omdat-i niet recht wist wat het was. Hij vroeg 't aan Stoffel.
			 
			 - Wel, begryp je dát nu alweer niet? ‘In den
				handel’ beduidt zooveel als... koopman worden.
			 - Maar... wàt moet ik dan verkoopen? En hoe kan ik weten
				wat de menschen noodig hebben?
			 - Och, je moet je dit nu niet zóó voorstellen alsof
				je langs de huizen liep met 'n pak koopgoed, en overal moest aanschellen om te
				vragen of iemand wat van je hebben wil. Je bent en blyft toch altyd even dom.
				‘In den handel’ zieje, beduidt zooveel als... 
			 
			 Stoffel begon te hakkelen. Hy was de eerste niet die over 'n
				definitie struikelt, en zal de laatste niet wezen. Maar weinigen hebben by
				zulke gelegenheden terstond 'n bondgenoot 
{==6==} {>>pagina-aanduiding<<}
 by de hand, die hen zoo
				flink uit den nood helpt als hier geschiedde.
			 
			 - Hoe kan je toch altyd zoo dwarsdryven, Wouter! riep juffrouw
				Pieterse. Daar heeft nu Stoffel je de zaak zoo duidelyk uitgelegd, en je houdt
				je weer net of je 'r niks van begrypt. Wie ter-wereld heeft je toch gezegd dat
				je langs de deuren loopen zou met 'n pak op je rug, als 'n oliekoop of
				'n mersan de la perreplu? Heb ik je daartoe opgebracht, en je de eerste
				van je school laten worden? Je bent 'n ondankbaar kind. Wat helpt het nu of
				je-n-al zooveel weet, en mooie trekletters zetten kan, als je telkens je moeder
				zoo veraffrenteert!
			 
			 Lezers die op rechtvaardigheid gesteld zyn, zullen 't vreemd
				vinden - en onbillyk misschien - dat Wouter hier begraven werd onder 'n
				stortvloed van verwytingen. Onbillyk? Zeker! Maar... vreemd? O, neen. Ik beweer
				exakt te zyn in de teekening van zekere manier waarop nu-en-dan gepolemizeerd
				wordt, en waarin juffrouw Pieterse 'n ware virtuoze was. Aan de stiptheid die
				ik my tot regel stel, heeft dan ook 't woord parapluie in haar mond het
				vrouwelyk geslacht te wyten. Ze volgde hierin zeker straatlied van die dagen,
				waarvan de door haar gebezigde uitdrukking 't onvervalscht refrein was.
			 Maar... als nu Wouter eens ‘in alle bescheidenheid’ de
				opmerking gemaakt had, dit-i geen aanleiding had gegeven tot deze preek? Wel,
				dan had men hem bedolven onder 'n tweede predikatie over de verregaande
				brutaligheid van 't gelykhebben, wat dan ook in zekere omstandigheden inderdaad
				'n fout is.
			 Niet zoozeer omdat-i dit inzag - daartoe is dieper wysheid noodig
				dan hem gegeven was! - als wel uit ongewoonte om z'n meening te zeggen, die
				toch nooit werd aangenomen, besloot hy zwygend by de eerste gelegenheid de
				vereischte inlichtingen te vragen aan z'n Egeria, aan... Femke.
			 Dat hy, in-weerwil van z'n onkunde niet ontevreden was met het
				vooruitzicht ‘in den handel’ te gaan, is niet onnatuurlyk. In de
				eerste plaats zou 't vervelende school-gaan 'n eind nemen. Dit was 'n
				zékere winst. De minder stellige voordeelen eener verandering van
				standpunt, mat-i af naar z'n hoop, en naar den wensch om iets te zyn,
				wàt dan ook! 't Zou dan toch al heel slecht geschapen staan met
				‘handel’ wanneer daarin niet iets beters te bereiken was dan 'n
				geminacht schooljongensschap, dat hem meer begon te drukken 
{==7==} {>>pagina-aanduiding<<}

				naarmate hy hooger stond aangeschreven in Pennewip's achting. Het was namelyk
				ten-zynent 'n tic geworden - en z'n by uitstek domme zusters deden
				dapper mee - hem z'n arithmetische, aardrykskundige, grammatikale en
				kalligrafische kennis of bekwaamheid aanterekenen als 'n verpletterend
				servituut. De geringste fout tegen huis- of fatsoentucht werd door verrekte
				armen vaamsgewys uitgemeten, en in bezwarend verband gebracht met z'n
				veronderstelde schoolwysheid. Z'n onoverwinnelyke tegenzin in zuurkool, byv.
				‘paste geen jongen die zooveel boekjes van-buiten kende’ en als-i
				na 'n wandeling wat later thuiskwam dan hem genadig was toegestaan, moest-i de
				vraag hooren: of dàt nu 't goede gedrag was van iemand die zoo'n
				uitstekend onderwys te danken had aan z'n moeder, en zulke mooie krulletters
				maken kon in één trek?
			 De bespottelyke ingenomenheid met Wouter's vermeende gaven, maakte
				hem die schoolkennis tot nacht- en dagmerrie, en 't had er veel van of men hem
				by-voorbaat wilde genezen van mogelyke roemzucht.
			 Natuurlyk kende hy zichzelf volstrekt niet, en had dus niet den
				minsten grond om aan die laatste veronderstelling 'n plaatsje te gunnen in z'n
				overwegingen. Ook wanneer dit anders geweest ware, zoud-i tot het besluit
				gekomen zyn dat de onwelwillendheid zyner omgeving 'n veel minder
				wysgeerig-liefderyken grond had, dan voortydige bezorgdheid voor z'n zedelyk
				welzyn. De zaak kwam eenvoudig neer op de onsmakelyke stroefheid die, naar
				zeker soort van burgerlyke opvatting, de gezellin behoort te zyn van 't
				goede.
			 
			 De oorzaken van zoodanig genotbederf zyn niet ver te zoeken. Ze
				liggen in bekrompenheid van verstand en hart. De Bybel en 't christendom -
				vooral het dor protestantismus! - hebben er geen goed aan gedaan.
			 
			 Is 't wonder dat de Pietersens niet weten omtegaan met kinderen,
				zy die 'n God dienen, wiens hoofdbezigheid eeuwen lang schynt bestaan te hebben
				in vloeken en razen tegen de menschen die hyzelf gemaakt had? Het eeuwige
				vitten van Wouter's moeder was alzoo goddelyker dan zyzelf wist, en ook sprak
				ze meer waarheid dan haar bekend was, toen ze op den plechtigen salie-avend
				verzekerde: ‘ik doe daar m'n godsdienst mee!’ Wel zeker!
		  
		
		
		  1082.

		  Men ziet hier alweer dat de dogmatiek meer invloed heeft dan door
		  	velen geloofd wordt. Lang nadat ze werd uit-
{==8==} {>>pagina-aanduiding<<}
geroeid,  en zelfs daar
			 waar ze nooit zeer diep wortel schoot in 't gemoed van 'n byzonder persoon -
			 gelyk by juffrouw Pieterse het geval was - ontwaren wy haar nawerking op de
			 zeden. Indien geheel Italie protestantsch of turksch werd, zou men na vele
			 eeuwen nog blyvende sporen ontwaren van 't schynbaar vergeten katholicismus, en
			 wie Engeland of Nederland katholiek maakte, zou altyd tot z'n verdriet
			 ondervinden dat de door hem bewerkte bodem eenmaal bezaaid was geweest met 'n
			 huichelachtig puritanismus of steile dordrechtery. Even als in m'n
			 zeeziekte-vertelling (229) heb ik hier geenszins 't
			 oog op leerstellingen, maar op zeden, of juister gezegd: op onbewuste
			 levensopvatting. Lang nadat àlle godsdienst zal uitgeroeid wezen, of
			 teruggedrongen naar de lagen der maatschappy, waar thans nog 't geloof heerscht
			 aan aardmannetjes en heksen, zullen wysgeer, kunstenaar, moralist en wetgever
			 te stryden hebben met de zielewanstaltigheid welke door die godsdienst is
			 veroorzaakt geworden.
		  De sedert tien eeuwen gedragen keten laat 'n moet na!
		
		
		  1083.

		  Het verspreiden van geluk, en 't zoeken van genot in deze
			 levensrichting, stond niet in den katechismus van Wouter's omgeving. Met den
			 besten wil mogen wy dus 't verdriet dat hem voortdurend werd aangedaan, niet op
			 rekening zetten van 't hooghumanistisch streven om hem afschuw inteboezemen van
			 vermoeiende beroemdheid.
		  En toch, toch... Wouter wàs eerzuchtig! Maar hy was het in
			 geheel andere maat, en op gansch ander terrein dan ooit iemand had kunnen
			 gissen. Al de geneesmiddelen die men hem - al was 't dan doelloos - ingaf tegen
			 hoogmoed, waren niet toereikend om afbreuk te doen aan 'n zelfgevoel dat
			 waarlyk de perken van 't ooit da gewesene ver te-buiten ging.
		  
		  ‘Eerzuchtig? Hoogmoedig? Onbescheiden? Verwaand? Veeleischend
			 van de toekomst, tot het brutale toe?’
		  
		  Waarom vraagt ge dit, lezer? Omdat het kind zoo gaarne koning van
			 Afrika wilde worden?
		  Hebt ge niet opgemerkt dat er naast stond: ‘of 'n
			 bleekersjongetje?’
		  Was ook dat onbescheiden?
		  Neen, niet zulke nietigheden waren 't onderwerp van Wouter's
			 ongeëvenaarde eerzucht. Z'n wenschen zweefden hooger dan dit alles, en
			 wanneer-i droomde van koningschap, was 't by-wyze van spreken, en omdat hy
			 zichzelf geen rekenschap 
{==9==} {>>pagina-aanduiding<<}
 wist te geven van de matelooze vlucht
			 zyner begeerten, 'n vlucht zóó hoog dat-i alle verschil tusschen
			 'n bleekveld en 'n troon uit het oog verloor.
		  De Fancy-verschyning had hem aangestoken met onmetelykheid. Hy
			 onderging onbewust den indruk van 't verhevene, en z'n onwetende ziel doolde
			 rond in 'n oneindige reeks van middelen die hy te kiezen had, en van wegen die
			 hy wilde inslaan. Hy was goed, innig goed. Op 't gebied van het goede wilde hy
			 't hoogste grypen, het moeilykste tot-stand brengen. Z'n weifelen in keus was
			 'n natuurlyk gevolg van onwetendheid. By elk voorkomend geval greep hy met z'n
			 verbeelding terstond het uiterste, het hoogste, het beste, of wat z'n
			 ongeoefend oordeel daarvoor hield. Dat ook by hem alzoo 'n rol werd gespeeld
			 door de gewone fout van edele harten - 'n zeer ongewone fout dus! - om de
			 zedelyke waarde eener handeling alleen naar de zwaarte van 't gebracht offer te
			 schatten, spreekt vanzelf. En tevens, dat dit hem verleidde tot de zucht om
			 offers te brengen waar ze òf niet noodig waren òf niet verlangd
			 werden, en in beide gevallen niet gewaardeerd. Ach, hoe gaarne ware hy
			 uitgetogen om hier-en-daar op kruiswegen by bekken- en schildslag te doen
			 bekend maken dat er 'n ridder was aangekomen, die om de klandizie verzocht van
			 wat martelary!
		  
		  ‘Later, later!’ dacht hy. Later, als-i bevryd zou zyn
			 van schoolsche en huiselyke banden. Dan zoud-i 'n werelddeel gelukkig maken. En
			 nog een. En nòg een... 
		  Helaas, er stonden er maar vyf in 't boekje van z'n geografie!
		  
		  Vyf werelddeelen slechts! 't Is niet de moeite waard om van te
			 spreken.
		  
		  Wat dàn? Wat daarna?
		  
		  Hier begon zich z'n fantazie te verliezen in de ruimte, en 't
			 firmament verwarrende met 'n gedroomden ontstoffelyken hemel, naderden z'n
			 gedachten het Wezen dat men hem had opgedrongen als: God. Maar dit bevredigde
			 hem niet.
		  Geen ‘Weg ter Zaligheid’ en geen katechismus was
			 er in geslaagd het kind den anderen god te ontrooven, dien hy in 't gemoed
			 droeg, en waarmee hy zich - ziehier z'n hoogmoed! - zonder de minste aanbidding
			 vereenzelvigde. God, of 'n god, moest noodwendig het goede willen, het
			 goede zyn. Dit wilde en was Wouter ook. Hy stond dus zoo'n Wezen zeer na, en
			 beschouwde het in z'n trouwhartigen waan als 
{==10==} {>>pagina-aanduiding<<}
 z'n natuurlyken
			 bondgenoot, als z'n gezel, als z'n kameraad. Zoo voelde hy zich prins van
			 geestelyken bloede, al was hem dan de Fancy-vertelling ontgaan, die ik in den
			 aanvang dezer geschiedenis meedeelde om den lezer inzage te geven in Wouter's
			 stamboom.
		
		
		  1084.

		  Hoe hy 't aanleî om den god dien hy geschapen had, den god van
			 't goede, overeen te brengen met het zonderling Wezen dat men hem deed kennen
			 in Kerk en School, is moeielyk te zeggen. In hooggestemde gemoederen heeft de
			 bybelgod veel tegen zich door de boekerigheid waarmed-i noodzakelykerwyze wordt
			 voorgesteld. Het kind kan niet nalaten hem te beschouwen als onderwerp van
			 leeslesjes, opstelletjes of schooltaak - om nu niet te spreken van 't pynlyk
			 stil-zitten in de kerk - en al van-buiten leerende ‘dat God zoo byzonder
			 groot is’ geeft het als onderwerp van vereering en smaak, de voorkeur aan
			 'n straatgoochelaar, 'n kunstpaardjen of 'n handjevol kersen. Jazelfs 'n
			 ‘kip te water’ is smakelyker onderwerp van geestdrift dan die
			 vervelende ‘Heer.’
		  Ouders en geestelyken weten dit wel, maar wat is er aan te doen?
			 Wanneer ze, om verveling niet tot bondgenoot van onverschilligheid te maken,
			 het onderwys in de ‘godsdienst’ uitstelden tot het kind meer
			 ontwikkeld wezen zou, liepen ze gevaar zich 'n veel lastiger vyand op den hals
			 te halen dan gebrek aan belangstelling. Hun pogingen zouden dan schipbreuk
			 lyden op stellige ontkenning, want ‘godsdienst’ kan niet dan op
			 zeer jongen leeftyd aan de patienten worden ingegeven. En dit geschiedt dan ook
			 overal, met het gevolg dat de God des bybels in de gemoederen der jeugdige
			 adepten 'n bescheiden plaatsjen inneemt naast rekenen en versjes-opzeggen. We
			 zagen immers reeds hoe ook de eerwaardige Pennewip kind bleef op dit stuk, en
			 in z'n opvoedings-systeem het ‘breien en merken’ waarin z'n ega zoo
			 uitmuntte, tot paralel-studie verhief van 't ‘psalm-zingen’ en de
			 ‘leer der Zaligheid.’
		  Hoe volleerd nu ook onze Wouter was in den katechismus - of liever,
			 juist omdat z'n god van school en katechizatie maar 'n onderwerp was van
			 leeslesjes - hy zag er geen bezwaar in, 'n geheel ander wezen in z'n hart te
			 dragen. En Jehovah schikte zich.
		  Bovendien, Wouter's privaatgod was niet zeer aanzienlyk, en zelfs
			 niet verheven boven verwytingen. De kleine jongen veroorloofde zich, hem kwalyk
			 te nemen dat niet alles in de 
{==11==} {>>pagina-aanduiding<<}
 wereld overeenkwam met zyn
			 begrippen over 't goede, en hy was dan ook ernstig van plan allerlei
			 verbeteringen intevoeren, zoodra hy... 
		  
		  Wanneer? Hoe?
		  
		  Dit: wanneer en dit: hoe speelden de hoofdrol in z'n
			 gedachten. Het denken hieraan beheerschte hem, en had den dubbelen invloed,
			 eerst hem neerslachtig te maken, en ontevreden met het tegenwoordige,
			 vervolgens kracht te geven tot geduldig dragen van de kleine tegenspoedjes die
			 hem drukten, omdat-i de hoop koesterde later alles te regelen naar z'n wil.
			 Later - mymerde hy dan - als-i zou aangekomen zyn op 't punt waar hy wezen
			 wilde! Later, als zyn God - dit was hyzelf, maar hy wist het niet - ontwaakt
			 zou zyn, of... mondig! In zulke stemmingen zou 't z'n gemoed verlucht hebben,
			 wanneer-i had kunnen uitbersten in verwytende jammerklachten, als waarvan ik 'n
			 staal gaf in 
			 361. Maar hy was hiertoe te onbedreven in
			 uiting. En, bovendien, hy wist weinig van zichzelf, en zou inderdaad vreemd
			 hebben opgezien indien men hem den hier eenigszins beschreven toestand van z'n
			 gemoed had voorgespiegeld als de zyne. De mythologische poëzie die in hem
			 werkte, was hem evenmin bekend als aan Femke haar onschuld. Hy droeg z'n
			 hooggestemde levensopvatting in z'n binnenste als 'n kool vuurs. Ze brandde
			 hem, martelde hem, maakte hem onvatbaar voor menige andere smart, en jaagde hem
			 voort, voort, naar... 
		  
		  Ja, waarheen?
		  
		  Waarheen? Wanneer? Hoe?
		  
		  Daar kwamen ze weer, die pynlyke vragen!
		  
		  Ach, er was zoo véél te doen! En hy was zoo ver
			 achter! Wat moest er nog veel gebeuren voor-i 'n eind kon maken aan al 't
			 verkeerde! En dit toch was z'n roeping, naar-i meende. De straat was slecht
			 geplaveid. Daar ginds stond 'n huis op 't instorten. Leentje stak povertjes in
			 de kleeren. Er was onlangs 'n arme blindeman in 't water gevallen, en
			 verdronken. Er scheen niemand by geweest te zyn om te helpen... ook alweer God
			 niet. Bovendien, waarom was die man blind? En, nu eenmaal blind zynde, waarom
			 was-i arm? En, nu eenmaal arm zynde, waarom... och, er was geen eind aan
			 verwytende vragen.
		  En telkens als er regen noodig was, bleef 't weken lang 
{==12==} {>>pagina-aanduiding<<}

			 droog weer. Maar 't plasregende als alles onder water stond. En dan las men in
			 de courant: als nu de wind maar oost werd! Welnu, de wind werd niet oost.
			 Wouter's God scheen niet te weten dat de wind oost worden moest, en dus nog
			 dommer te zyn dan zoo'n krant.
		  Is dat 'n behoorlyk bestuur? Is dat orde? Is dat 'n wereld regeeren?
			 Zóó slecht konden de zaken wel gaan zònder bestuur,
			 zònder almacht, zònder God!
		
		
		  1085.

		  O, er waren nog veel meer dingen in de war. De deugdzame Grieken
			 streden tegen de wreede Turken, en leverden dagelyks de by zulke gelegenheden
			 gebruikelyke heldendaden. Ieder had er den mond vol van. Alleen God scheen
			 alweer niet op z'n post te zyn. 
			 Marko Bozzaris en 
			 Ypsilanti deden waarlyk hun best. Maar 't
			 hielp niet veel. En al de Grieken waren dapper. Maar dit hielp ook niet. En al
			 de Turken waren van 'n glad verkeerd geloof. 't Hielp nog niet. Zelfs hielp 't
			 niet dat ze zoo byzonder lafhartig waren, en overal by troepen te-gelyk op de
			 vlucht sloegen zoodra maar één Griek zich vertoonde...
			 tòch werden elke week alle grieksche vrouwen, kinderen en grysaards
			 vermoord. Wouter's historische en krygskundige kritiek ging niet ver genoeg om
			 te vragen waarom de grieksche helden dit toelieten? Hy hield zich aan de
			 verantwoordelykheid van z'n god, en was recht boos over zooveel plichtverzuim.
			 Ignorantie kon de trage wereldbestuurder ditmaal niet voorwenden. De zaak was
			 notoir, want de kinderen op de straat bezongen in tranenwekkende liedjes
			 de heldendaden der Grieken, en 't voortdurend wegloopen van die onchristelyke
			 Turken. Menig orgelman in Europa had goede dagen te danken aan de onmacht of de
			 onverschilligheid van Wouter's god.
		  En zie, daar vernam hy dat de ergernis over al dat plichtverzuim
			 zelfs was doorgedrongen naar vreemde streken, naar 't verre Engeland...
			 hoofdstad: Londen aan de Theems met veel handel, scheepvaart en 'n
			 yzergietery. Beeft by 't hooren van 't Nederlandsch geschut. De protestantsche
			 godsdienst is de heerschende. Heeft ook bezittingen in Aziën, Afrika,
			 Amerika en Australie. Regeeringsvorm: koninklyk. Getal inwoners... 
		  
		  Hm... zóóveel! Min één nu. Want zekere
			 dwaas - dichter en lord was-i ook - had er z'n zinnen opgezet om 't land
			 uitteloopen, en met de Grieken meetedoen. De man heetteByron, of zoo-iets, en verliet z'n vaderland... 
		  
		  Wel zeker, dit had Wouter ook willen doen - en met 
{==13==} {>>pagina-aanduiding<<}

			 pleizier! - om aan z'n god en die Turken 'n lesje te geven als-i maar...
			 permissie had kunnen krygen van z'n moeder, d.i. als-i maar niet 'n armzalig
			 schooljongentje geweest was! Ach, hoe gaarne had hy dien gelukkigen engelschman
			 gevraagd hoe men 't toch aanlegt om lord, dichter en held te worden? En wat men
			 doen moet, om van kleinen jongen zich optewerken tot onsterfelykheid... niet
			 die uit den katechismus! Een voorrecht dat-i zou te deelen hebben met ieder
			 ander die ‘geloofd zal hebben en gedoopt zal zyn’ kwam hem niet
			 byzonder wenschenswaard voor. Hy wilde in dit geval niets weten van verlossing,
			 zoendood en genade - altemaal dingen die zeer belangryk zyn in de
			 schooltheologie, en waarin-i dan ook op elk examen de eerste noot behalen zou -
			 maar de prikkel die hem thans aandreef, was van geheel anderen aard. In z'n
			 verbeelding zag-i hooggekleurde prenten met onderschriften als:
			 ‘Wouter's begrafenis by Thermopylae.’ De lykstaatsie
			 bewoog zich over 'n plaveisel van doodgeslagen Turken, drie man hoog, en zoo
			 breed als de prent maar eenigszins toeliet.
		  
		  Daar by Thermopylae namelyk, had-i, zoud-i, moest-i... 
		  
		  Ach, ach, ach, hy had nog niets gedaan, niets nog! De Turken maakten
			 laaghartig misbruik van z'n verdrietige onvolwassenheid. En die m'nheer Byron
			 ook.
		  Was er niet valsheid in dat vooruitloopen van 'n mededinger, die -
			 geheel buiten zyn schuld immers - nog niet gereed was? Ook deze onbehoorlykheid
			 had God moeten voorkomen, meende Wouter. By zoo'n verkrachten van wet en regel,
			 was er geen eerlyk mededingerschap mogelyk. Kon de Wereldgeschiedenis niet even
			 wachten tot-i gereed was?
		  Dan zoud-i... 
		  
		  Wat? Hoe? Wanneer? Waarheen?
		  
		  Alweer die martelende vragen!
		  
		  Hy gevoelde behoefte om te schreien. En als-i de plaats voor 't
			 kiezen had gehad, waar-i door ontlasting van z'n gemoed z'n wrevel had mogen
			 verzachten tot weemoedigheid... och, dan had-i willen uitschreien aan Femke's
			 borst.
		  
		  Het is opmerkelyk dat een der zéér weinigen die 't
			 verband zouden begrepen hebben tusschen... dat en dit, juist de Engelschman
			 was, dien hy zoo verwenschte.
		  
		  Ik geloof namelyk dat 
			 Byron - in-weerwil van z'n verzen
			 
{==14==} {>>pagina-aanduiding<<}
 dan (56) - inderdaad dichter was.
		
		
		  1086.

		  Het komt me voor, dat 
			 Da Costa de elementen die den dichter
			 vormen -Gevoel, Verbeelding en Moed - met betrekkelyke juistheid heeft
			 opgegeven. In personen die ik meende voor dichters te mogen houden - en waarvan
			 het aantal zeer gering is - heb ik steeds de door hem geëischte kenmerken
			 waargenomen, terwyl ze in anderen, die ik niet voor dichters mocht aanzien,
			 òf geheel of gedeeltelyk ontbraken, òf zich vertoonden in zoo
			 onregelmatige verhoudingen, dat ze niet leidden tot de gewenschte eenheid van
			 richting. De gevoelige, byv. verliest zich gewoonlyk in 'n sensiblerie
			 die den moed - voor-zoo-ver dit element aanwezig was - tot sinecuur maakt.
			 Lieden met levendige verbeelding begaafd, dwalen dikwyls rond in onpraktische
			 wolkerigheid, waar evenmin moed kan worden toegepast, omdat men in de wolken
			 geen tegenstanders aantreft. Anderen weder wenden hun moed ten-koste van 't
			 gevoel aan. Enz.
		  
		  We mogen dus vaststellen dat 
			 Da Costa de voorwaarde der juiste
			 verhouding als vanzelf-sprekend beschouwde.
		  
		  Dit aangenomen, en overigens nog in lang niet gereed om 
			 Da Costa's uitspraak volledig aantevullen,
			 heb ik toch nu reeds 'n opmerking te maken, die misschien tot meer
			 nauwkeurigheid leiden kan.
		  Ik meen dat zekere ongevoeligheid voor 't verschil tusschen
			 groot en klein, tusschen hoog en laag, insgelyks
			 tot de kenmerken sine quâ non van het dichterschap behoort, en wel
			 voor-zoo-ver dit schynbaar gebrek aan besef van onderscheid - altyd met behulp
			 der dacostasche gegevens - dienen kan tot het onbeschroomd
			 áándurven van 't zoogenaamd-verhevene, en tot het adelen van 't
			 zoogenaamd-geringe.
		  Door zekere byzondere schaalindeeling en rangbestemming alzoo, voelt
			 zich de dichter genoopt en bevoegd tot het naast elkander plaatsen van
			 denkbeelden, die in 't oog van anderen te-ver uiteen-loopen dan dat ze ooit met
			 elkaar in aanraking zouden kunnen komen. Hy echter, boven - of althans buiten -
			 den gewonen kring geplaatst, erkent dit verschil van rang niet, en vindt
			 verwantschap, of zelfs gelykheid, tusschen gebeurtenissen, denkbeelden,
			 begrippen en indrukken, die ieder ander voorkomen als heterogeen of
			 onvereenigbaar. Zoo zou byv. 'n Bourbon personen van gelyken stand zien in twee
			 Amsterdammers die misschien wel 'n heele straat verschillen 
{==15==} {>>pagina-aanduiding<<}
 in
			 deftigheid.
		  Voor-zoo-ver nu zoodanige vergissing voortvloeide uit onkunde -
			 Vorsten zyn zoo! - zou m'n vergelyking 'n treurig licht werpen op 't
			 dichterschap. Zóó negatief echter is de hier bedoelde gaaf van
			 synthese en assimilatie niet. De dichter kent het
			 onderscheid wel maar hy acht het niet, en toont ingewyd te zyn ook in 't
			 zoogenaamd-lage, door by voorkomende aanleiding dat lage te behandelen met
			 dezelfde nauwkeurigheid die hy aan 't hoogere ten-koste leî. Jezus gaf 'n
			 doorslaand blyk dat hy 't geringe niet beneden z'n aandacht stelde, en
			 tevens dat hem de eigenaardige alles overweldigende groeikracht van 't
			 mostertplantje bekend was, toen-i by dat kruid het Koninkryk der Hemelen
			 vergeleek. De tot zoodanige gelykstelling - d.i. vergelyking - noodige
			 bekwaamheid, is ver van negatief, zooals 't geval wezen zou met de
			 demokratische verdienste van 'n koning die twee personen in dezelfde loge
			 plaatste, waarvan de één koffi by 't pond verkocht, en de ander
			 by de baal.
		  
		  De vraag kan gesteld worden, of het dichterlyk samengrypen van hoog
			 en laag, 'n mogelyk uitvloeisel of noodzakelyk gevolg wezen kan van een der
			 door 
			 Da Costa genoemde eigenschappen? In dit
			 geval zou m'n opmerking overbodig zyn. Maar voorloopig geloof ik dit niet.
		  
		  Tot het wèl opvatten en wèl toepassen van de hier
			 bedoelde assimilatie, zyn hoedanigheden noodig, die - gedeeltelyk althans -
			 elkander schynen uittesluiten, en dan ook inderdaad by de meeste individuen
			 onvereenigbaar zyn. Maagdelykheid van indruk namelyk moet bewaard blyven
			 in-weerwil van veel leed - 'n gevolg van het door 
			 Da Costa gepostuleerd Gevoel - en
			 ondanks aanhoudende oefening in denken.
		  De eisch is zwaar. Is 't wonder dat de dichters zeldzaam zyn, als 't
			 in hen 'n vereischte is dat ze niet afslyten door pynlyke wryving, en dat ze
			 kennis en oordeel ontwikkelen boven 't middelmatige zonder schade voor de
			 naïveteit?
		  
		  Reeds elders heb ik op de kinderlykheid van genien gewezen (727,
			 
			 728) en de daar gemaakte opmerking is
			 ten-volle van toepassing op den dichter. Vanhier dan ook 't uit-eenloopende der
			 meeningen van de wereld over zoo'n natuurverschynsel. De een ziet hem voor 'n
			 ‘geleerde’ aan, de tweede voor 'n satan - zie 
			 Byron! - de derde voor 'n kunstenmaker, de
			 vierde voor 'n kind, en zeer velen voor 'n dwaas.
		  
		  Dat by zulke oordeelvellingen de wrok over eigen lager 
{==16==} {>>pagina-aanduiding<<}

			 standpunt - Kappelman weet het wel! - 'n rol speelt, ligt in de rede. We hebben
			 hier te doen met de zeer bekende kleinsteedsche zucht om alles naar beneden te
			 halen wat uitsteekt (635, vlgg.) Maar ook traagheid
			 speelt hier de gewone rol. Het veroordeelen ten-gevolge van
			 vóóroordeel, vordert minder inspanning dan Oordeel.
		  
		  Wie overigens ter-goeder-trouw meent dat de dichter ontbloot zou zyn
			 van gezond verstand, heeft 'n opvatting van 't dichterschap, die niet van
			 zyn gezond verstand getuigt. Ik roerde dit onderwerp reeds in den
			 vorigen bundel aan (1051) en voeg er by dat de ware
			 dichter volkomen in-staat is het hoofd te bieden aan ‘mannen van
			 zaken’ op hun eigen terrein. By zulke gelegenheden blykt er hoe
			 gering de waarde is van vak-routine, tegenover 'n schranderheid die
			 gescherpt is door aanhoudende oefening in algemeenheid van
			 opvatting.
		  Ter aanvulling van dit nummer, beroep ik my overigens op m'n
			 ‘Duizend-en-eenige Hoofdstukken over
			 Specialiteiten.’
		
		
		  1087.

		  Wie tegenspraak meent te ontdekken tusschen de wyze waarop ik
			 nu-en-dan 't woord ‘genie’ gebruik, en de betuiging dat ik niet
			 weet wat daaronder verstaan wordt (1002, 
			 1003, 
			 1004) bedenke dat de taal arm is (13, 
			 486) en dat alleen zeer oppervlakkige
			 denkers altyd met volkomen juistheid kunnen uitdrukken wat ze bedoelen. Van
			 anderen is niet meer te vorderen dan dat zy er naar trachten. En dit doe
			 ik.
		  De lezer moet van goeden wille zyn.
		
		
{==17==} {>>pagina-aanduiding<<}
 
		  Wouter's eerste studien in menschenkennis. Il y perd son
			 latin. Leentje's extra-woordenboeksche bydrage tot de kennis der
			 nederduitsche taal. Een half dozyn verbazingen.

		  1088.

		  Niet dan zeer langzaam brak voor Wouter 't oogenblik aan, waarop hy
			 begon zich rekenschap te geven van 't verschil tusschen uiting en
			 daden, of - want hiermee nam z'n studie 'n aanvang - tusschen
			 woord en meening. Maar dit oogenblik kwam toch, en wel nog juist
			 by-tyds om niet z'n naïveteit te doen overgaan in domheid. Een der eerste
			 aanleidingen die hiertoe meewerkten, was 'n schynbaar onbeduidend voorval. Hy
			 had op last van z'n moeder iets in 'n winkel gekocht, en voor goed geld slechte
			 waar thuis gebracht. De heele familie was 't eens: ‘dat dit nu al heel
			 dom was voor 'n jongen die... 
		  
		  Volgt: de schoolknapheid.
		  
		  ...en: die in den handel zou gaan.’
		  
		  - Maar, moeder, de man zei toch... 
		  
		  Allen bersten uit in schamper gelach.
		  
		  - Als men dáárnaar luisteren zou!
		  - Nu, wat men in zoo'n winkel zegt!
		  - Uiliger heb ik 't nooit gezien! Begryp je dan niet dat 
{==18==} {>>pagina-aanduiding<<}
 zoo'n man bly is als-i z'n bedorven goedje van-de-hand kan zetten?
		  - Maar, jongen, ben je dan niet recht wys?
		  - Wat is er aantevangen met zoo'n kind!
		  
		  De indruk van den storm die by deze gelegenheid over Wouter's hoofd
			 losberstte, was te dieper en blyvender omdat-i ditmaal zelfs by Leentje geen
			 troost vond.
		  
		  - Ja, Wouter, zei ze, ikzelf moet zeggen dat het heel dom van
			 je-n-is.
		  
		  Dit ‘ikzelf’ was hartelyk en verwaand te-gelyk. Het
			 beduidde zoowel: ‘ik, 't hooge hof van appèl!’ als:
			 ik, die anders zoo graag party voor je trek.’ Hoe ook opgevat, de
			 slag was zwaar voor Wouter's eigenliefde. Hy was dom, dommer, allerdomst, de
			 domste van allen. Leentje zelf had het nu gezegd.
		  
		  - Maar de man zei toch... 
		  - Gut, Wouter, de menschen liegen zoo! Wist je dàt niet?
		  - Maar... hy gaf er z'n woord op!
		  - Wel zeker, dat doen ze-n-altyd, in alle winkels. Maar toch liegen
			 ze. Weetje hoe je doen moet, Wouter... 
		  
		  Hoe jammer dat dit gesprek plaats had in 'n burgerlyke
			 boven-achterkamer! Waarlyk, de schildery mocht aanspraak maken op beter lyst.
			 Leentje's woorden hadden verdiend te weergalmen langs onafzienbare
			 tempelgewelven, of als bedwelmende wierook heentedringen door de spleten van
			 'n krypt. By de diepte van haar wysheid zou 'n ter-aarde gebogen
			 priesterschaar niet misstaan hebben, noch bebloede offersteenen, noch de
			 bekende honderd ossen die bezig zyn met overlyden aan ergernis over 't
			 ontsluieren van 'n nieuwe waarheid. De geheimzinnige Isis zal de mond openen...
			 
		  
		  - Maar hoe kan ik dan weten, Leentje, of zoo'n man de waarheid zegt
			 of niet!
		  - Wel, jongen... 
		  
		  De honderd ossen blazen honderd laatste adems uit. De stomme dieren
			 wisten wat er volgen zou.
		  
		  - Wel, jongen, je moet altyd zelf uit je oogen kyken. Al wat de
			 menschen je zeggen, is maar fut, zieje!
		  
		  Wouter kende dit woord niet. Als meer uitdrukkingen die 
{==19==} {>>pagina-aanduiding<<}

			 tot 'n lager soort van spreekwys behooren, was 't hem zeker meermalen in 't oor
			 gedrongen, doch altyd afgegleden op z'n onnoozelheid. Hy had het nooit in z'n
			 boekjes gevonden, en wist nog niet dat er zin kon liggen in termen die niet
			 waren geykt tot schoolgebruik. Voor weinige dagen nog zoud-i in allen ernst aan
			 Leentje gevraagd hebben onder welke klasse van rededeelen 't gebezigde woord
			 moest worden gerangschikt? Doch 'n toeval bewaarde hem ditmaal voor zooveel
			 nuchterheid. Er lag in Leentje's toon iets bepaalds, iets uitgemaakts,
			 iets dat geen verder redeneeren, en althans geen tegenspraak of twyfel toeliet,
			 en deze toon herinnerde hem aan 'n stembuiging, aan 'n toonval, aan 'n
			 melodie... 
		  Neen, 'n melodie was 't niet! Waar toch had-i - en onlangs nog -
			 iets gehoord, dat... dat... 
		  
		  Iets dat ook Leentje zou hebben kunnen verkondigen. Iets waarop haar
			 maxime als 't ware 'n weerslag was... 
		  
		  Hy wàs er! Iets dergelyks immers had ook mevrouw Holsma
			 gezegd. Hy herinnerde zich haar: ‘wel zeker, ieder moet handelen naar z'n
			 overtuiging!’ en op den klank af, begreep hy Leentje's apodiktische
			 uitspraak, zonder zich verder te bekommeren over den rang dien 't woord
			 ‘fut’ bekleedt in de nederduitsche taal.
		  
		  ‘Zelf uit de oogen zien!’ En ‘ieder moet handelen
			 naar z'n eigen overtuiging.’ Hy dus ook. Hy, de kleine Woutertje
			 Pieterse! Welaan dan... 
		  
		  Ach, z'n nieuwe wysheid haalde hem dien dag 'n verdrietig geval op
			 den hals. 't Was diep in 't voorjaar, en de aardappelen die in ons landjen 't
			 hoofdbestanddeel uitmaken der voeding van armen en burgerstand, begonnen den
			 dienst optezeggen. Ze waren byna zoo oneetbaar als de nieuwe die men aan
			 koningen prezent geeft. En Wouter nam de vryheid dit, of zoo-iets, te
			 zeggen.
		  Groot rumoer in den huize Pieterse! Zooveel brutaligheid had men nog
			 nooit bygewoond. Ieder was met die aardappelen volkomen tevreden, ieder behalve
			 die ondeugende jongen, die op z'n school... 
		  
		  - Zeg jyzelf nu eens, Stoffel, of 't geen schande-n-is! De
			 aardappelen zyn verleje-n-Oktober ‘opgedaan’ en de man zei, ze
			 konden best twee jaar duren, want, zeid-i, 't waren expresse winteraardappelen,
			 overblyvers... 
		  - Ja, moeder, riep Wouter, maar wat zoo'n man zegt, 
{==20==} {>>pagina-aanduiding<<}

			 is... fut!
		  - Christenzielen, waar haalt-i de gemeenigheid vandaan! Moet ik nu
			 ook dàt nog aan je beleven? Maak dat je weg komt van tafel, of ik zal
			 je... neen, zeg ik je, eerst je bord leeg! Leeg, leeg, heelemaal leeg! Denk je
			 dat ik je wil zien opgroeien voor 't schavot? Ja, voor 't schavot, zeg ik je!
			 Want het is zonde wat jy doet, 'n ware zonde! Mag je brutaal wezen tegen je
			 moeder, en... God verachten? Want dàt zeg ik maar, God heeft ze
			 laten groeien... die aardappelen! Weet je dàt niet? Wat geeft het dan,
			 of je-n-al allerlei dingen weet van versies en sogrefie, en zoo-al? Wat zeg
			 jy, Stoffel?
		  
		  Men moet erkennen dat onze kleine ridder van de waarheid niet veel
			 voldoening had van z'n eerste heldenfeit. Toen-i zich later beklaagde by
			 Leentje, viel ook deze hem af, of althans niet onverdeeld by.
		  
		  - Ja, zieje, Wouter, dit is nu zóó: de aardappelen,
			 zieje, zyn... niet heel goed meer. En dat komt, omdat we... Mei hebben. Want,
			 zieje, in Mei zyn de aardappelen altyd zoo slecht. Maar... je mag daarom niet
			 brutaal wezen tegen je moeder. Want, zieje, 'n mensch z'n moeder... gut,
			 ik lust ze-n-ook niet! Zoodat ik maar zeggen wil, dat je moeder... altyd
			 je moeder is. Weetje wat je doen moet? Vraag haar exkuus, en zeg dat je 't
			 nooit weer zal doen.
		  - Maar, Leentje, als ik nu werkelyk die aardappelen zoo erg slecht
			 vind, en ze niet eten kan. En... ieder moet toch handelen naar z'n overtuiging,
			 niet waar?
		  
		  De laatste opmerking ging Leentje's sfeer te-boven. Ze bleef er by
			 dat Wouter vergeving vragen moest. En dit deed hy, maar met zwygend voorbehoud
			 zich schadeloos te stellen, zoodra hy... 
		  
		  Wanneer? Waar? Hoe?
		  
		  Indien de oorzaak van z'n ergernis zich bepaald had tot de slechte
			 hoedanigheid der aardappelen, zoud-i reden hebben gehad tot tevredenheid. Kort
			 na z'n vreeselyke schavotzonde kwam hem 'n bondgenoot te-hulp, die den vyand
			 uit het veld sloeg. By 't behandelen van een der jonge juffrouwen - in den
			 burgerstand zyn altyd 'n paar huisgenooten ziek - had dokter Holsma gevraagd
			 welk voedsel er doorgaande gebruikt werd, en by deze gelegenheid het byna
			 uitsluitend gebruik van aardappelen, vooral in dit jaargety, verboden. Toen de
			 man over dit onderwerp begon, was Wouter angstig dat z'n 
{==21==} {>>pagina-aanduiding<<}
 moeder
			 haar denkbeelden, die hy meende te kennen, lucht geven zou op 'n wys die niet
			 paste by Holsma's toon en eenvoudige waardigheid. Maar hoe groot was z'n
			 verbazing, toen-i z'n moeder op-eenmaal welsprekend hoorde worden in geheel
			 andere richting dan onlangs toen hy zich beklaagd had over dezelfde
			 zaak.
		  
		  - Juist, dokter, zei ze. Ik zeg ook dat het geen behoorlyk
			 eten is. En de kinderen ook. En Wouter ook. 't Kind kan ze niet eten, die
			 glazige dingen! En als 't nu uit zuinigheid was, dan zou ik zeggen: wat God
			 doet, is wèl gedaan, niet waar, dokter? Maar zóó deun
			 hoeven we 't goddank niet te overleggen, en ik zeg ook: liever goeie
			 boonen dan aardappels die geen mensch eten kan. Daar heb je nu m'n oudste
			 dochter - Trui heet ze, maar we noemen d'r Sertrude - zy heeft
			 óók gezegd: niet waar, Trui?
		  - Ja, moeder.
		  
		  Holsma verdiepte zich niet in de nasporing van wat Sertrude zou
			 gezegd hebben. Hy zei dat Wouter aanstaanden zondag by z'n kinderen verwacht
			 werd, en verzekerde juffrouw Pieterse dat aardappelen in 't late voorjaar niet
			 veel beter waren dan varkenskost. Deze waarheid, die Wouter niet aan den man
			 brengen kon, werd nu gunstig ontvangen niet alleen, maar zelfs onder
			 toejuiching ingehaald als 'n oude bekende dien men byzonder genegen was. 't
			 Spreekt vanzelf dat Wouter niets van dien ommekeer begreep.
		  En zie, juist dienzelfden dag geschiedde er iets van geheel anderen
			 aard, dat de gelyksoortige strekking scheen te hebben hem wantrouwen
			 inteboezemen op z'n doorzicht. Juffrouw Laps werd verwacht. Hy had haar niet
			 weergezien sedert z'n... zonderling bezoek, en wist dat ook z'n huisgenooten
			 nog niet in de gelegenheid waren geweest, van háár kant iets te
			 vernemen omtrent de wyze waarop hy zich ten-harent gedragen had. Meer dan
			 gewoonlyk zag hy tegen haar komst op. Hy wist wel dat eens-vooral èlke
			 omstandigheid tekst leveren kon tot drukkende vermaningen, en zou dus bevreesd
			 geweest zyn, ook al had z'n afgelegd examen - of wat daarvoor heette doortegaan
			 - 'n normaal verloop genomen. Maar nu?
		  Wat er eigenlyk geschied was, wist-i niet. Of liever, hy wist niet
			 waaròm er niets geschied was, en waaròm hy op zoo vreemde manier
			 't mensch verlaten had? Zéker was het dat er iets haperde, en dit
			 ‘iets’ zou wel op zyn rekening worden gezet. Bovendien, hy had z'n
			 moeder in den waan gelaten dat hy zich onder de leiding van de oefenaarster had
			 
{==22==} {>>pagina-aanduiding<<}
 beziggehouden met genade, Israel, erfzonde en verwante rubrieken.
			 Hoe nu, indien zy aan 't licht bracht dat er over al die schoone vakken geen
			 woord gewisseld was, en dat Wouter's kwikzilverachtigheid daarvan de
			 schuld droeg?
		  De kans op ontdekking was des te grooter omdat de zeer ongunstige
			 stemming omtrent de oefenaarster, waarvan Moeder en Stoffel op den bewusten
			 zondag blyk gaven, juffrouw Laps waarschynlyk zou aanhitsen tot wrevelige
			 klacht. Hy zocht 'n middel om 't huis te verlaten, en was juist gereed met 'n
			 voorwendsel, toen er gescheld werd:
		  
		  - Daar is ze, riep Petro die 't spionnetjen in 't oog had. Daar is
			 ze-n-al. Ze heeft 'r zwart merinossen japon aan, en drie korenbloemen op 'r
			 hoed. Toe, Wouter, je moet toch uit, doe jy maar 'ns open, als 'n jongen!
		  
		  Hm, dit had-i liever niet gedaan! Op zoo'n wys hielp 't uitgaan niet
			 veel. Maar hy gehoorzaamde, als altyd. En zie:
		  
		  Tweede verwondering. - Zoo, lieve jongen, ben je daar om me
			 de deur te openen! Nu, dat is heel zoet van je... ik heb altyd gezegd dat je
			 zoo'n best kind bent!
		  
		  En ze gaf hem 'n tikjen op den wang. Wouter kleurde. Verlegenheid en
			 verbazing streden om den voorrang. Hy wilde langs de vriendelyke bezoekster
			 naar-buiten sluipen, maar ze liet het niet toe.
		  
		  - Wat? Wou je uitgaan nu ik kom? Dat's niet mooi van je! Komaan, die
			 boodschap zal zoo'n haast niet hebben. Ik blyf niet lang. Wacht maar even, dan
			 kunnen we straks samen gaan. Hoe meer zielen hoe meer vreugd, weetje. Dat zeg
			 ik maar.
		  
		  En ze biologeerde Wouter den trap op, zoodat-i heel bedeesd met haar
			 weer de kamer binnentrad.
		  
		  Derde en vierde verwondering. De heele familie Pieterse
			 ontving de bezoekster, alsof ze zich nooit had schuldig gemaakt aan
			 bybel-verwaandheid. Geen spoor van verstoordheid over de bespottelyke
			 vordering: ‘dat zoo'n kind àlles weten zou!’
		  Als Wouter latyn te verliezen gehad had... 
		  
		  - Ga zitten, mensch, en neem je gemak. Mine-tje, leg jy nu eens de
			 juffrouw 'r hoed op 't kammenet... korenbloemen, ja, net als Petro gezegd
			 heeft. Want Petro heeft je gezien, weetje, in 't spionnetje, en ze zei... nou,
			 dat 's tot daaraan 
{==23==} {>>pagina-aanduiding<<}
 toe. En Sertrude zal de koffi zetten, niet
			 omdat we-n-anders op dit uur koffi drinken, och neen, maar 't is gezellig. En
			 hoe gaat het? We hebben je-n-in lang niet gezien. Onze Mine heeft 't weer erg
			 in den rug, en Louweris sukkelt aan de fyt... we hebben er koekdeeg op. Maar 't
			 wil niet dóórgaan. Anders... koekdeeg is 't beste. Voor de fyt
			 niets beter as koekdeeg. Van snyen houd ik niet, en Louweris ook niet. We
			 hebben zoo'n goeien dokter... niet omdat-i zweeren snydt - gut né,
			 want-i is dokter, weetje, en geen surezyn - 't is maar om te zeggen dat we
			 zoo'n goeien dokter hebben. En hoe gaat het uwe!
		  
		  De lezer zal zich wel nagenoeg kunnen voorstellen wat er op al die
			 praatjes werd geantwoord, mits-i zich 'n ander punt van uitgang kieze, dan de
			 zoo-even door Wouter ondervonden vriendelykheid op den trap. Juffrouw Laps had
			 verschot van uitdrukking op haar gelaat, en 't viel Wouter niet gemakkelyk zich
			 te herinneren dat zy dezelfde persoon was, die hem by 't binnenkomen zoo
			 vriendelyk bejegende. Na de verbazing over den toon die z'n moeder aansloeg,
			 was dit dan ook de oorzaak zyner:
		  
		  vyfde verwondering. - En waarom ga je nu niet de deur uit?
			 vroeg hem z'n moeder. Ik kan je niet zeggen, m'n goeie juffrouw Laps, wat 'n
			 last ik van dien jongen heb! Zoo-even woud-i asseluut 'n booschap doen - hy
			 moest 'n potlood koopen, weetje, om 'n landkaart te teekenen - want in
			 landkaarten is-i knap, en als 'n land niet deugt, veegt-i 't uit met
			 gommelistiek - en-i zei dat het moest, en dat het niet wachten kon, zeid-i. En
			 ik geef 'm 'n stuiver, en-i gaat, en... daar zit-i nu weer! Dat's geen manier
			 van doen. Wat zegt uwe, juffrouw Laps?
		  - Wat ik zeg? God-bewaarme, hoop ik, dat ik me moeien zou met
			 'n andermans zaken, juffrouw Pieterse. Dat's m'n zinnigheid en m'n manier niet.
			 Maar als je me vraagt, dan zeg ik... 
		  - Maar, moeder, ik wil wel uitgaan! Ik wou juist uitgaan, toen...
			 
		  - Zwyg, brutaal kind! Nu zàl je niet uit. Nu zeg ik je dat je
			 dáár, daar in 't hoekje, zal blyven zitten zoolang ik 't verkies.
			 Ik kan die koppigheid niet verdragen. Trui, geef de andere suikerpot... er is
			 'n barsie in. Neem 'n boek, Wouter, en zit me niet zoo de woorden uit den mond
			 te kyken. Want, juffrouw Laps, dàt doet-i altyd. Wat moet ik er in
			 gods-heeren naam aan doen?
{==24==} {>>pagina-aanduiding<<}
 
		  - 't Zit 'm alleen in de kerk, juffrouw, en in de dominees.
		  - In de dominees?
		  - Ja, juffrouw Pieterse! Wat ik je zeg! In de dominees en in de
			 kerk. Wat hoor je daar? Wereldsche praat. 't Ware geloof gaat te-gronde met hun
			 grieks en latyns en geleerdhedens! Denk je dat zoo'n kind wat goeds leert in de
			 kerk? Gekheid! Och ja, zoo dom was ik ook, toen ik de genade nog niet had - met
			 pinkster wordt het zeven jaar - maar jawel! Prulwerk is 't, niets dan prulwerk.
			 't Heele woord ‘dominee’ komt in de Schrift niet voor. En
			 ‘preek’ ook niet. Wel lezen we dat de vrouwen nederzaten aan Jezus'
			 voeten. Dàt 's 't ware, zieje.
		  
		  Natuurlykerwyze begreep juffrouw Pieterse 't verband niet, tusschen
			 de klachten over Wouter, en dezen onverwachten aanval op de officieele kerk.
			 Met de inschikkelykheid die in zulke gevallen 't kenmerk is van verdraaide
			 gemoederen, sloeg ze geen acht op 't ontbreken van 'n paar schakels in de
			 redeneering, en begon meetespreken over de onderwerpen die juffrouw Laps
			 ter-tafel bracht. Wel was ze niet op de ware hoogte van de zaak, maar
			 zóó nauwkeurig kwam 't er niet op aan. Logische geleidelykheid is
			 geen suikerpot of jurk, waarin men 't minste scheurtjen opmerkt en
			 betreurt.
		  
		  - Ja, de dominees! Je hebt wel gelyk, juffrouw. Wil ik je-n-eens
			 zeggen wat de zaak is? 'n Dominee is net 'n mensch als 'n ander. Daar heb je
			 nu, byv. die man hier achter ons op de gracht... hoe heet-i ook, Sertrude!
		  
		  Trui noemde een naam.
		  
		  - Neen, dien meen ik niet. Ik bedoel... och, 't is 'n naam die... hy
			 heet... help me toch, Trui? In de Lange-Niesel woont 'n man die byna ook zoo
			 heet, maar toch anders, heelemaal anders... 
		  - De naam doet er niks toe, zei juffrouw Laps. Ik heb er niet tegen
			 dat het kind naar de kerk gaat, in 't minst niet! Al zingen ze daar telkens
			 gezangen die door menschen gemaakt zyn... 
		  
		  De lezer weet, hoop ik, dat de psalmen 'n heel andere afkomst
			 hebben?
		  
		  ...toch is 't beter dat-i dáár zit, dan dat-i zich
			 thuis verveelt, of rondloopt voor niemendal. Maar je moet niet denken dat het
			 preeken en bidden van de dominees aan den waren grond raakt, gut né! De
			 gemeente moet zich oefenen... met 
{==25==} {>>pagina-aanduiding<<}
 mekaar, zieje! Dàt is
			 het! Ik heb verleje zondag duidelyk aan 't kind gemerkt dat jelui dit
			 schandeloos verzuimt. Wouter staat niet vast in de genade! In 't geheel niet,
			 volstrekt niet! 't Kind dobbert tusschen de vleeschpotten van Egypten en den
			 tabernakel des Heeren.
		  
		  Hier volgde een beschryving van Wouter's gemoed, die juffrouw
			 Pieterse angstig maakte, en den betrokkene zeer verdrietig. Hy had den moed
			 niet, juffrouw Laps voor krankzinnig te houden - wat ze dan ook niet was - en
			 moest dus wanhopen aan z'n eigen verstand. Hoe toch kon zy uit het
			 voorgevallene by z'n bezoek, al die gevolgtrekkingen halen? Er was immers geen
			 tyd geweest voor 'n theologisch woord. Hy had niets gedaan dan hard wegloopen.
			 En in-plaats van 'n berisping dáárover, vernam hy eindelooze
			 opmerkingen over meeningen die hy niet geuit had, en over dwalingen die hy niet
			 kende. Hy begon op wat toelichting te hopen toen z'n moeder vraagde: uit welk
			 boekje de juffrouw hem dan ‘overhoord’ had?
		  
		  - Want, zieje, 'n ieder leert uit z'n eigen boek. En als je dan
			 op-eens uit 'n ander boek gaat vragen... 
		  - Ik vraag nooit uit 'n boek, riep juffrouw Laps, met 'n waardigheid
			 die haar prachtig stond. Boeken zyn maar menschenwerk! Neen,
			 dáárin zit het hem niet!
		  - Maar, juffrouw, zei Wouter met z'n gewone bedeesdheid, u heeft me
			 niets gevraagd!
		  - Ik heb je niets gevraagd, zegje? Juist, zoo is het! Ik heb je
			 niets gevraagd? Dit moet ik nu hooren tot m'n dank! Je ziet nu zelf, juffrouw
			 Pieterse, dat het kerkgaan niet helpt. Zou anders 't kind, na alles wat er
			 gebeurd is, nog zeggen dat ik hem niets gevraagd heb? Waar moet het naar toe,
			 ik vraag je om Kristis' wil waar 't naar toe moet? Zóó verzet
			 zich de mensch, en weet niet wat tot z'n eeuwigen vrede dient. De Heer kan toch
			 niet telkens om den wil der verstoktheid van 'n enkelen zondaar, landplagen
			 zenden, dat begryp je-n-immers ook wel? Moest ik je wat vragen, jongen?
			 Of moest jyzelf je zondig hart opdragen aan den Heer, tot verbryzeling en
			 reiniging en zaligmaking, hè? Gut, juffrouw Pieterse-n-als je-n-eens
			 wist hoe weinig uitverkorenen er zyn! Daar heb je nu, byv. Wouter. Geroepen
			 was-i, o ja... maar dat's 't ware niet. Meen je dat-i komt? Dat-i uitverkoren
			 is, meen ik? Ik zeg: neen! Niet... zie, zooveel!
		  
		  En ze knipte met de vingers.
		  
{==26==} {>>pagina-aanduiding<<}
 
		  - Maar... wat moet ik dan met het kind doen, juffrouw Laps?
		  - Stuur 'm gerust 'ns by me... al was 't van avend nog.
		  
		  Wouter rilde. Maar gelukkig drong z'n moeder dien dag niet op de
			 herhaling van 't bezoek aan. Integendeel, na 't vertrek der oefenaarster, gaf
			 de heele familie blyk van eenig gezond verstand door de eenstemmige verklaring
			 dat men toch eigenlyk uit haar praatjes niet recht kon wys worden.
		  
		  Dit troostte Wouter, die nog veel meer redenen dan de anderen had om
			 haar niet te begrypen. In z'n onnoozelheid meende hy slechts de keus te hebben,
			 háár voor waanzinnig te houden, of... zichzelf!
		
		
{==27==} {>>pagina-aanduiding<<}
 
		  Wouter's intrede in 'n brok van de werkelyke wereld.
			 Taalkundigheid van den auteur, blykbaar in 't vinden van den oorsprong van 't
			 woord hypotheek, dat geboren is op den Zeedyk te Amsterdam. Muntslag.
			 Zaken! Gods vinger in 'n leesbibliotheek, naast snuif en tabak.

		  1089.

		  ‘In eene gevestigde handelszaak wordt gevraagd een
			 jongeling (P.G.) van deftige familie. Vereischten zyn: eerlykheid, goed
			 zedelyk gedrag, en niet beneden de vyftien jaren. By lust tot werken, bestaat
			 er vooruitzicht op salaris. Op 'n fatsoenlyke behandeling kan men staat-maken.
			 Reflecteerenden worden verzocht zich met gefrankeerde en eigenhandig geschreven
			 brieven onder 't motto “Handel” aantemelden by den boek-
			 plaat- en kunsthandelaar E. Maaskamp, Nieuwendyk by den Dam te Amsterdam,
			 waar te verkrygen is...
		  
		  Welk kunstprodukt er in die dagen by Maaskamp van de pers kwam, weet
			 ik niet meer. Misschien iets van den aard der prenten die Wouter kleurde.
			 Bejaarde lezers zullen zich de hier bedoelde firma herinneren, en de jongeren
			 kunnen haar gebruiken als verklaring van zekere uitdrukking die burgerrecht
			 verkreeg in 't whistpel. 't Was 'n bonte winkel. Dáár zyn de
			 hollands-fransche modeplaten verschenen, waarnaar zich de
			 ‘incroyables’ en ‘merveilleuses’
			 kleedden... niet 
{==28==} {>>pagina-aanduiding<<}
 precies om te voldoen aan de proklamatie der
			 Amsterdamsche Regeering van 13 Juni 1795, die: ‘bevallige
			 tooy’ voorschreef ‘bestuurd door nette
			 eenvouwigheid.’ (514)
		
		
		  1090.

		  De lezer vergeve my deze chronologische vingerwyzing, waaraan ik
			 hier bedachtelyk plaats geef om hem zooveel mogelyk in den war te brengen. Ik
			 wil namelyk by 't schetsen van Wouter's ontwikkeling niet gehouden zyn aan
			 tydrekenkundige stiptheid, en wel: 10 gemakshalve. 20 Om
			 wáár te kunnen blyven in hoofdzaken.
		  Ik weet zeer goed dat het ‘P.G.’ waarop met zoo
			 aandoenlyke geloofsvastheid gelet wordt by 't kiezen van keukenmeiden,
			 boodschaploopers en leerjongetjes, van later wording is dan de bloei der
			 Maaskampsche prentenkermis. Doch juist deze verwarring heb ik noodig om my
			 eens-vooral ontslagen te rekenen van tydrekenkundige stiptheid. Juistheden van
			 de hier verwaarloosde soort kunnen van hoog belang zyn by geschiedschryvers die
			 hun leven ten-pand geven voor 't korrekt aanhalen van 'n diploom.
			 Psychologische kunstwaarheid heeft àndere eischen.
		  Wanneer 't me, om Wouter te teekenen, gelegen kwam de republiek
			 nà Lodewyk, of Willem I vóór de republiek te zetten, zou
			 ik 't zonder gewetensbezwaar doen. Het ziekteverloop van onze
			 Staatsgeschiedenis, na den bouw der huizen langs Heeren- en Keizersgracht te
			 Amsterdam, zal men misschien kunnen waarnemen uit werken van andere soort dan
			 ik nu schryf. Of men 't ooit waargenomen heeft, is de vraag. Zoo ook zyn
			 er maar weinigen die thans de beteekenis van 't Willemspark in den Haag
			 begrypen, tenzy men zich op den weg late brengen door de treurig-ware parabel
			 van Lacrymax. (1078.)
		
		
		  1091.

		  Met schryvers-almacht verkies en dekreteer ik nu dat het beminnelyk
			 ‘P.G.’ werkelyk voorkwam in de advertentie die de aandacht van de
			 familie Pieterse in zoo hooge mate opwekte. Stond het er niet... welnu, 't had
			 er moeten staan. Ik wil dit nu zoo.
		  
		  - Ik zeg dat het niet mooier kàn, zei de moeder. En wat zeg
			 jy, Stoffel?
		  - Ja, moeder, 't kan niet mooier.
		  - Wat me zoo byzonder bevalt, is dat ze zoo aandringen op goed
			 gedrag.
{==29==} {>>pagina-aanduiding<<}
 
		  - Op goed zedelyk gedrag, moeder!
		  - Ja, goed zedelyk gedrag... hoor je wel, Wouter? Precies wat ik je
			 altyd gezegd heb. En... er is uitzicht op salaris. Hoe vind je dàt,
			 Stoffel?
		  - Ja, moeder, maar... hy moet lust in werken hebben.
		  - Daar moet je dan voor zorgen, Wouter! Lust in werken, zieje. Heb
			 ik je niet altyd precies 'tzelfde gezegd? En... ze vragen: ‘P.G.’
			 Dat ben je, goddank!
		  - Ja, moeder, dat is-i!
		  - En, Stoffel, als jy nu eens den brief schreef? Wat dunkt je
			 dáárvan?
		  - Maar... er staat: eigenhandig!
		  - Wel zeker! Als jy nu eens 'n eigenhandigen brief schreef. Dat is
			 toch altyd beter, niet waar, dan dat zoo'n kind het doet?
		  
		  Stoffel slaagde niet zonder moeite in 't begrypelyk maken dat hier
			 zeer in 't byzonder de eigenhandigheid van Wouter zelf bedoeld werd, en dat de
			 zyne - hoe mooi ook - in dit geval niet baten kon. Wouter werd dus aan 't
			 schryven gezet.
		  
		  - Maar... wat moet ik er boven zetten?
		  - Weet je dàt weer niet? 't Is heel eenvoudig! Je moet
			 schryven: Weledele Heeren! Er staat immers dat het 'n gevestigde
			 handelszaak is?
		  - Ja, zei de moeder. En zet er by dat je vader ook 'n zaak heeft
			 gehad, 'n zaak, zieje. We verkochten schoenen uit Parys. Anders denken
			 ze dat-i schoenmaker geweest is, en dat stáát niet.
		  - En schryf dat je de-n-eerste bent op je school... 
		  - En dat je van de Protestantsche Godsdienst bent... 
		  - En van goed zedelyk gedrag... 
		  - En dat je zooveel lust in werken hebt. Zieje, dan geven ze je
			 misschien terstond salaris.
		  
		  Na eenige vruchtelooze pogingen op de lei, slaagde Wouter eindelyk
			 in 't voor-den-dag brengen van 'n staatsstuk dat aan alle eischen voldeed. 't
			 Adres werd, na rype deliberatie: Aan de Weledele Heeren, den heeren...
			 motto: ‘handel.’
		  Maar... 't frankeeren? Hoe te voldoen aan deze voorwaarde, als de
			 jonge handels-kandidaat den brief bezorgde in persoon? Stoffel had al z'n
			 wysheid noodig om te berekenen dat de Weledele Heeren... motto: handel,
			 in dit byzonder geval wel iets door de vingers zouden zien. ‘Maar,
			 zeid-i, zeg 't er dan 
{==30==} {>>pagina-aanduiding<<}
 by, als je m'nheer Maaskamp te zien
			 krygt.’
		  
		  Met 'n bezwaard hart toog Wouter op-weg. Hy verbeeldde zich dat alle
			 voorbygangers 't hem aanzagen dat-i nu eindelyk de wezenlyke wereld intrad, en
			 bezig-was den ‘handel’ te bestormen. De geringe dunk dien hy van
			 zichzelf had drukte hem neder. Hy vond er iets onbescheidens in, zich
			 aantemelden by Weledele Heeren die 'n ‘gevestigde zaak’
			 hadden. Zóó stond er in de advertentie, en 't zou dus wel waar
			 wezen.
		  By ieder manspersoon dien hy ontmoette, en die eenige deftigheid in
			 kleeding en voorkomen ten-toon spreidde, vroeg hy zich af: zou nu ook die man
			 'n gevestigde zaak hebben? En 't was alweer karakteristiek, dat-i verzuimde
			 naar 'n antwoord te zoeken op de vraag: wat zoo'n ‘gevestigde zaak’
			 dan toch eigenlyk voor 'n ding was? En wat men te verstaan had onder:
			 niet-gevestigde zaken?
		  Nu, dit zoud-i spoedig genoeg te weten komen.
		  Stamelend vroeg hy aan 'n bediende in den winkel verschooning dat de
			 brief niet gefrankeerd was. Deze begreep hem niet, en smeet onachtzaam Wouter's
			 dokument in 'n bakje waarin reeds 'n paar dozyn stukken van gelyken aard op 't
			 goedgunstig welnemen van de Weledele Heeren Motto, Handel & Cie
			 lagen te wachten. Met verdere praatjes liet zich de man uit den printwinkel
			 niet in, daar-i 't juist byzonder druk had met het debiteeren van hoogkleurige
			 Turkengevechten. De arme Wouter watertandde naar zoo'n bonte schets van
			 Grieksche dapperheid. Maar wat baatte dit? Geld om er een te koopen, had-i
			 niet. En bovendien hy was op weg naar ‘handel’ en niet naar
			 heldendaden.
		  
		  - Later, later! dacht-i.
		  
		  Thuis-komende werd hy op de gewone wys over een-of-ander berispt.
			 Z'n moeder beweerde dat-i zeker niet fatsoenlyk genoeg den prentenwinkel was
			 binnengetreden. Anders toch zou die bediende hem wel vriendelyker hebben
			 te-woord gestaan. Ze vreesde dat dit 'n slechte noot zou kunnen geven by de
			 beoordeeling van z'n goed zedelyk gedrag waarop de Weledele Heeren Motto,
			 Handel & Cie, blykens hun advertentie, zoo byzonder gesteld
			 waren.
		  
		  - En, zeg je, er lagen al zoo véél brieven aan dat
			 adres? Gut, Stoffel, als-i maar niet te laat komt! Wat hoeven nu al die
			 menschen zich terstond zoo haastig aantemelden, na zoo'n advertentie? Ieder wil
			 haantje-de-voorste wezen. God 
{==31==} {>>pagina-aanduiding<<}
 weet of er geen roomschen ook op
			 geschreven hebben, en of ze wel eens gelet hebben op 't goeie zedelyke gedrag!
			 Want, dit zeg ik maar, zoo zyn de menschen!
		  
		  Er werd besloten dat Wouter nogeens naar Maaskamp gaan zou, en 't
			 adres vragen van de firma. Dan kon hy zich rechtstreeks aanmelden, en al de
			 anderen die nu ‘haantje-de-voorste speelden’ zouden achter 't net
			 visschen. Die onbescheiden haast was onverdragelyk, want het was immers de
			 vraag of ze wel behoorlyk protestantsch waren, en de voorgeschreven lust in
			 werken hadden? Juffrouw Pieterse was bereid haar neus te-pand te geven op de
			 zekerheid, dat er onder al die andere kandidaten geen enkele zich zou kunnen
			 beroepen op 't voorrecht dat z'n vader schoenen verkocht die uit Parys
			 kwamen.
		  
		  - Dat kun je gerust aan die heeren zeggen, jongen! Je vader deed
			 geen steek. Hy kòn 'tzelfs niet! 't Is maar, zieje, om te bewyzen, dat
			 we-n-ook 'n zaak hadden, 'n effektieve zaak! Gut, de man nam nooit 'n
			 elst in z'n hand. Is 't waar of niet, Stoffel?
		  
		  De Weledele Heeren Motto, Handel & Cie woonden... ik
			 weet niet waar ze woonden, maar ze hadden 'n tabaks- en sigarenwinkeltje,
			 gekombineerd met 'n leesbibliotheek, gesticht op denZeedyk, niet zeer
			 ver van de plek waarschynlyk, waar zes, acht eeuwen vroeger de ‘grootste
			 koopstad van Europa’ werd opgezet door 'n paar visscherlui. Van paralel
			 tusschen 't succes dezer beide ondernemingen is nu geen spraak.
		  Wouter vond een van de Weledele Heeren kompagnons, in hemdsmouwen
			 achter de toonbank staan. De man was bezig met het afwegen van 'n paar lood
			 snuif, waarop 'n oud moedertje stond te wachten. Er werd dus wel inderdaad
			 handel gedreven in dat huis, en de heeren aanvragers hadden de waarheid niet te
			 kort gedaan toen ze beweerden aan 't hoofd te staan van 'n ‘gevestigde
			 zaak.’
		  Indien Wouter zich met eenig oordeel des onderscheids illuzien
			 gemaakt had over de beteekenis van 't woord: ‘handel’ zoud-i by
			 deze gelegenheid zich zeer teleurgesteld gevoeld hebben. Maar dit had-i niet
			 gedaan, en wel verre van de meening dat die snuifman zich wat hoog betiteld
			 had, verweet hy met de eigenaardige weekheid van z'n gemoed zichzelf dat-i de
			 ware beteekenis van 't woord ‘handel’ niet vroeger had begrepen.
			 Nu wist-i 't! ‘Handel’ beteekent zooveel als in hemdsmouwen
			 achter 'n toonbank snuif te wegen. En... op 
{==32==} {>>pagina-aanduiding<<}
 den Zeedyk
			 nogal!
		  
		  Ik ben doordrongen van den voorgeschreven eerbied voor de beide
			 visschers - laat ons voor de gezelligheid hopen dat ze van tweërlei
			 geslacht waren! - die, zonder te weten wat ze deden, Amsterdam
			 ‘stichtten.’ Maar ook aan m'n lezers heb ik verplichtingen, en om
			 hunnentwil moet ik de treurige erkentenis afleggen dat het bedoeld
			 visscherspaar, evenmin als de Weledele Heeren Motto, Handel &
			 Cie, 'n zeer fatsoenlyke buurt kozen voor de uitoefening van hun
			 bedryf. By stedenstichters is dit 'n allergewoonste, maar toch onverklaarbare,
			 fout. We mogen dan ook aannemen dat die visschers, als ze hun belangryke
			 onderneming eenige eeuwen later hadden aangevangen, hun eerste hut zouden
			 gebouwd hebben op de Keizersgracht, om 'n deftige afkomst te bezorgen aan de
			 patriciers die eenmaal de wel wat al te bescheiden goedheid zouden hebben hun
			 nazaten te worden.
		  
		  Ook de heeren Motto, Handel & Cie hadden wel iets
			 meer acht mogen slaan op de keuze van 't plekje waaruit de adel van hun
			 nageslacht zou voortspruiten. Verwaarloosden ze dit uit nederigheid?
		  
		  De tabaks- en sigarenwinkel nam slechts de halve breedte van 't huis
			 in, en stond door 'n zydeur in gemeenschap met 'n leesbibliotheek die 't
			 vloerlokaal van de andere helft vulde. Boven de winkelraampjes, rechts en links
			 van den ingang, besloegen twee lankwerpige borden de geheele breedte van 't
			 perceel, en gaven door overeenstemming van kleur, maaksel, symmetrische
			 plaatsing en lettersoort der opschriften, duidelyk te kennen dat ze, als de
			 Mensch volgens den bybel, bogen konden op eenheid van oorsprong. 't Moest 'n
			 byzonder domme voorbyganger wezen, die niet bemerkte dat de ‘zaak’
			 van de heeren Motto, Handel & Cie ‘gevestigd’ was op
			 twee industrien te-gelyk. Wie niet rooken of snuiven wilde, kon zich hier van
			 lektuur voorzien, en omgekeerd.
		  Op het bord boven de tabak- en snuifhelft, werd verzekerd dat er in
			 die lokaliteit iets ‘gefabriceerd’ werd. De ordonnateur van 't
			 opschrift scheen dus in de meening te verkeeren dat in dit byzonder geval het
			 vervaardigen van eenig voorwerp, of wel het toebereiden en smakelyk maken
			 daarvan, hooger stond in maatschappelyken rang, dan 't verkoopen. Juist
			 andersom dus dan we 't genoegen hadden waartenemen by de schoenenfabriek van de
			 Pietersens. De geleerden zyn 't nog niet eens, aan welken kant het grofst
			 gedwaald werd. 
{==33==} {>>pagina-aanduiding<<}
 Één ding is zeker: wie 't eene nalaat
			 uit tegenzin, luiheid of onbekwaamheid, en 't andere versmaadt uit welbegrepen
			 eerbied voor z'n karakter, staat hooger dan alle anderen. Uit de zoodanigen
			 namelyk kiest men by-voorkeur de voorgangers van de Volken die nog niet geheel
			 ontaard zyn.
		  Of 't evenwel waar was dat er in de hier ‘gevestigde
			 zaak’ inderdaad iets gemaakt werd? Eigenlyk niet, wanneer we de
			 papieren zakjes uitzonderen, die geplakt zouden worden door den P.G-jongeling
			 van allerbest zedelyk gedrag, die zoo'n byzonderen lust in werken hebben
			 zou.
		  De handelswaar waarmee 't winkeltje gestoffeerd was, bedroeg
			 ter-nauwernood de waarde van 'n jaar huur, en de booze wereld van de
			 Zeedyk durfde zelfs beweren dat de twee blauwporceleinen vazen, waarop
			 in ouwerwetsche krulletters de woorden: rappee en zinking te
			 lezen stonden, voor drie stuivers in de week waren geleend van 'n uitdrager in
			 de buurt. Kwaadwilligen beweerden dat de man dagelyks kwam kyken of z'n
			 kostbare stukken nog wel behoorlyk schildwacht hielden op de toonbank:
			 ??? ????!
		  De winkel was zeer ondiep, en werd aan de achterzy begrensd door 'n
			 groen-saaien gordyn, die den binnentredenden kooper, mits-i niet scherp zag, in
			 den waan kon brengen dat er wat achter stak. En, zeer stipt gesproken, was dit
			 ook zoo. Er hing 'n verweerd scheerspiegeltjen in die alkoof, ter opvroolyking
			 van den eenzamen stoel - op dit oogenblik getooid met den jas van den Weledelen
			 heer Motto - en van 't halfrond tafeltje dat tegen den wand leunde, waarop 'n
			 pomadepot aan 'n kam scheen te verwyten dat-i op zyn jaren zich bespottelyk
			 maakte door 'n mislukte poging tot tandwisselen. De heer ‘patroon’
			 Motto namelyk, hield zich in de weinige oogenblikken die hy niet aan
			 ‘handel’ wydde, niet ongaarne bezig met het verhoogen en verfynen
			 van de hem door Natuur verleende schoonheid, en was er in geslaagd rechts en
			 links van z'n gelaat 'n glimmende haarlok te ontwikkelen, waaraan-i veel moeite
			 en vet ten-koste leî, en die dan ook de bewondering opwekte van al wat er
			 vrouwelyks in den winkel kwam.
		  Dat overigens in dien winkel zelf 'n groote rol werd gespeeld door
			 leege sigarenkisten... zou niet begrepen worden door den oudheidkundigen lezer,
			 die Motto's lokken geen plaats geven kan naast sigaren. De bloeityd namelyk van
			 deze beide zaken staan niet in synchronistisch verband, en juist om me te
			 wapenen tegen aanmerkingen op zulke fouten, voel ik me genoopt zoo onhebbelyk
		  	baas te spelen over de geschiedkun-
{==34==} {>>pagina-aanduiding<<}
dige  perioden van m'n verhaal.
			 In Wouter's jeugd was 'n sigaar nog altyd 'n zeldzaamheid, en ik maak me dus
			 hier schuldig aan 'n gelyksoortige verkrachting van de waarheid, als 
			 Virgilius die Dido laat hofmaken aan
			 Aeneas, en alsFlorian die Zoroaster tot leermeester
			 van Numa Pompilius aanstelt.
		  
		  - Zoo, wou jy hier in den handel komen? vroeg Motto, toen-i 't oude
			 vrouwtje geëxpedieerd had ‘met 'n snuifjen uit den pot
			 toe.’ En wat ken je-n-al zoo wat? Lezen, schryven, rekenen,
			 fransch... hè? En wat doen je ouwers?
		  - In... schoenen, m'nheer, uit Parys. Maar fransch ken ik niet.
			 Rekenen wèl... den heelen Strabbe.
		  - Zoo? Ken jy rekenen? Hoeveel is dan anderhalf pietje?
		  
		  Wouter stamelde dat-i 't niet wist, en gaf dus blyk van dezelfde
			 domheid als ik in de meesten van m'n lezers veronderstel, voor zoover ze 't
			 geluk hebben minder dan 'n halve eeuw oud te zyn.
		  
		  - Dàt moet toch iemand weten die rekenen kan! Je weet dus
			 niet wat 'n pietjen is? En ken je-n-'t verschil wel tusschen 'n
			 zest'half en 'n schelling? En tusschen daalders en
			 acht-en-twintigen? Kyk... 
		  
		  De heer Motto trok de lade open, en scheen naar 'n
			 ‘daalder’ te zoeken, doch om deze of gene oorzaak vergenoegde hy
			 zich voor deze keer met 'n ‘zest'half.’ Hy stelde Wouter's
			 handelskennis op de proef, door hem optedragen 'n ‘schelling’
			 daarnaast te leggen - in z'n verbeelding - en zich dan met redenen bekleede
			 rekenschap te geven van 't verschil. Dit alles moest men ‘in den
			 handel’ precies weten en kennen, beweerde m'nheer Motto.
		
		
		  1092.

		  Laat ons rechtvaardig zyn, en iemand die de waarheid zegt, geen
			 geloof weigeren omdat-i vette lokken draagt, en in z'n hemdsmouwen snuif
			 verkoopt achter 'n toonbank. Het was zeer juist gezien van den heer Motto,
			 dat-i de kennis der geldsoorten onmisbaar achtte voor iemand die ‘in den
			 handel’ gaat. De overlevering luidt dat-i er grondbeginselig
			 byvoegde:
		  
		  - Dat's 't voornaamste!
		  
		  Zeer jonge lezers weten niet hoe 't op dit stuk, tot voor 'n dertig
			 jaren toe, in ons landje gesteld was. Er werd 'n ware studie vereischt om op de
			 hoogte te komen van de waarde 
{==35==} {>>pagina-aanduiding<<}
 der geldsoorten. Juist toen er 'n
			 voorstel by de Kamers aanhangig was, om alle kassiersknechts - na voldoend
			 afgelegd examen - te doen benoemen tot doktoren in de numismatiek, begreep de
			 minister 
			 Van Hall dat men deze rangverheffing kon
			 uitwinnen door vereenvoudiging van de munt. En dit deed-i. Het spreekt vanzelf
			 dat men hem hiervoor heeft gestraft met de impopulariteit die in onze
			 praat-eeuw de belooning is van iemand die de koe by de horens vat. Op dit
			 oogenblik bestaat dergelyke verwarring in 't muntstelsel nog altyd in
			 Duitschland. Of ze daar zóó erg is als vroeger ten-onzent, blyft
			 de vraag, maar zeker is ze - hoe lastig ook - minder groot dan ze by ons was,
			 wanneer men ze beschouwt in verhouding tot de uitgebreidheid des lands, en tot
			 den meer of minderen samenhang van de bestanddeelen. Als bydrage tot de blyken
			 der moeielykheid om iets te doen, kan aangevoerd worden dat 
			 Bismarck, de man met yzeren wil en van
			 schynbaar onbegrensden invloed, er tegen opziet z'n groot vaderland - en waarom
			 niet geheel Europa? - te begiftigen met eenheid van munt. Het oogenblik
			 schynt hem nog niet gekomen, om òf de thaler- òf de
			 gulden-rekening afteschaffen, of... beide! Ik laat nu daar of men
			 hem moet beschuldigen van zwakheid, of zich beklagen over de sterkte der
			 beotische gehechtheid van z'n tegenstanders aan 't oude, maar zéker is
			 't dat hy tot-heden-toe niet heeft durven besluiten aan die babylonische
			 muntverwarring 'n eind te maken. Als staaltje kan dienen dat ze 't aanzyn heeft
			 gegeven aan de allervreemdste nieuwe waarheid, dat 2 X 17 = 35 is.
			 Één vyf-groschen-stuk namelyk, zou eigenlyk nagenoeg
			 overeenkomen met 17½ kreutzer. Daar er geen halve
			 kreutzers bestaan, ontvangt iemand die zeventien kreutzers te
			 betalen heeft en zich met 'n stuk van vyf groschen kwyt, niets terug.
			 Zoodra men evenwel vyf-en-dertig kreutzers schuldig is, kan men met
			 tien groschen volstaan. Het spreekt dan ook vanzelf dat de echte
			 duitsche huismoeder, by 't afdoen van 'n schuld in onderdeelen van
			 gulden-geld, nooit 'n stuk van vyf groschen uit de hand geeft zonder het
			 te doen vergezeld gaan van 'n tweeling.
			  *
{==36==} {>>pagina-aanduiding<<}
 
		  In Wouter's jeugd - en lang daarna nog - hadden wy in Holland
			 allerlei muntsoorten, waarvan de gemeene deeler soms zeer ver te zoeken was. De
			 gulden was verdeeld in twintig stuivers. De hollandsche ryksdaalder
			 bedroeg vyftig stuivers, de zeeuwsche twee en vyftig. De
			 ‘daalder’ was anderhalven gulden waard, en de
			 ‘goudgulden’ werd: ‘acht-en-twintig’ genoemd
			 naar 't getal stuivers dat zoo'n stuk bedroeg. Van muntslag, randschrift en
			 zelfs van cirkelvormigen omtrek, was by de meeste stukken geen spoor meer te
			 vinden. Dat dit allergunstigst werkte op de industrie van valschmunters, en
			 vooral van muntsnoeiers, ligt voor de hand. En die heeren hebben dan ook
			 daarvan jaren lang 'n niet zeer bescheiden gebruik gemaakt. Bovendien was elke
			 transaktie zeer gevaarlyk by avend en onvoldoende verlichting.
		  Behalve de genoemde muntsoorten hadden we nog drieguldenstukken,
			 dukatons van drie-en-zestig stuivers, die in de wandeling
			 ‘ryders’ werden genoemd, en nog anderen die ik me niet duidelyk
			 herinner. Ten-bewyze hoe moeilyk 't viel sommige geldsoorten van anderen te
			 onderscheiden, moge aangevoerd worden dat men genoodzaakt is geweest, de zgn.
			 acht-en-twintigen, behalve den gewonen doch onkenbaar geworden muntslag,
			 van 'n byzonder stempel - poinçon - te voorzien, wat dan ook de
			 eenige manier was om te voorkomen dat men ze uitgaf of aannam voor
			 ‘daalders.’ De ‘pietjes’ - onderdeelen van den
			 zeeuwschen ryksdaalder - waren altyd krom gebogen, om ze van 't kroost
			 der hollandsche ryksdaalders te onderscheiden. Wie zich nooit vergiste
			 in de waarde van vyf-stuiverstukken, zest'halven, en schellingen
			 van zes stuivers, van kwart-zeeuwen en dertiend'halven, was 'n
			 soort van geleerde, of ten-minste iemand die bogen kon op 'n zeer gezocht
		  	specia-
{==37==} {>>pagina-aanduiding<<}
lismus.  Het ras der ad hoc bekwame kassiersknechts zal
			 nu wel uitgestorven zyn. En... de aarde draait nog! Er wordt beweerd dat die
			 specialiteiten, verstoord over de onttrooning van hun onmisbaarheid, geen
			 standbeeld hebben opgericht voor den minister 
			 Van Hall.
		  Zou 
			 Bismarck misschien bevreesd zyn voor 'n
			 dergelyk gebrek aan vereering, wanneer-i 'n eind maakte aan de improduktieve
			 nyverheid der geldwisselaars?
		
		
		  1093.

		  Er bestaan ambachten, bedryven, beroepen, bekwaamheden, jazelfs
			 wetenschappen en kunsten, die geen andere reden van bestaan hebben, dan
			 gebreken in de inrichting onzer Maatschappy, of in onze zeden. Sommigen zelfs
			 leven indirekt van ondeugd, jazelfs van misdaad.
		  Zou hierin misschien 't kriterium liggen van 't bekende
			 ‘nuttig zyn?’ Aangenomen dat het rooken 'n verderfelyke gewoonte is
			 - en ik geloof dit - zouden dan daarom sigarenmakers of
			 tabaks-‘fabrikanten’ behooren onder de nietnuttige leden der
			 Maatschappy?
		  Ik heb reeds betoogd dat deze redeneering geen steek houdt.
			 Rechtsgeleerden en Rechters immers leven van twist en misdaad, en kunnen dus
			 niet gemist worden zoolang misdaden en 't verschil van gevoelen over 't myn
			 en dyn, niet uitgeroeid zyn.
		  Toch is 't van hooger standpunt beschouwd plicht, de gronden waarop
			 zulke onmisbaarheid berust, tot 'n minimum te beperken. Hoe minder behoefte aan
			 rechtspraak, hoe beter.
		  In-stede daarvan ziet men gedurig dergelyke oorzaken van
			 onmisbaarheid - zelfs de factice - uitbreiden, en dit keur ik af. Als
			 voorbeeld wees ik reeds op de geldwisselaars die zoo'n parazietische rol
			 spelen, en geheel overbodig wezen zouden als er 'n internationale munt
			 was ingevoerd. De hieromtrent bestaande toestand wordt vry duidelyk
			 gekenschetst door 'n duitsch spreekwoord: ‘liever ééns
			 bestolen dan zevenmaal gewisseld!’ Zyn zulke wenken beneden de aandacht
			 der Staatslieden die invloed uitoefenen op de belangen van Europa? Wachten ze
			 op revolutien of 'n verhandeling van 
			 Stuart Mill
			  * om intezien dat men de
		  	algemeene welvaart niet be-
{==38==} {>>pagina-aanduiding<<}
hoorde te wryven en te schuren langs 'n
			 rasp?
		  De verregaande slordigheid waarmee groote belangen worden
			 verwaarloosd, steekt treurig af by de kleingeestige quasi-diepzinnige
			 uitpluizery van byzaken. Men brengt wetenschap te-pas, waar ze niet noodig is -
			 en dus schade veroorzaakt - en schynt haar te minachten waar ze licht geven
			 kon.
		  De geologie leert dat onze aarde duizende eeuwen oud is. Dit blyven
			 de Regeeringen ignoreeren, want ze brengen fondsen op hun budjetten om personen
			 te betalen voor 't onderwys in de Mozaïsche scheppingsgeschiedenis die ons
			 bolletje slechts 'n ouderdom toekent van zes duizend jaar. Enz. Enz.
		  Aan den anderen kant roepen zy de ‘Wetenschap’ te-hulp
			 by zaken die niet behoorden te bestaan, en die - al ware dit anders -
			 in-allen-geval moesten kunnen bestaan zonder hulp van geleerde finesses.
			 De ambtenaren by de zoo verderfelyke Inkomende-rechten, hebben - grappig
			 genoeg! - behoefte aan allerlei kennis, vooral aan... scheikunde! Ook de ridder
			 in 
			 318 en 
			 319 was geen byzonder ‘nuttig lid der
			 Maatschappy’ maar hy had dan toch de verdienste, de
			 ‘Wetenschap’ buiten spel te laten by z'n barbaarsheid.
		  't Spreekt vanzelf dat dezelfde Regeeringen die 't verfoeielyk
			 overblyfsel uit de eeuw der roofridders stempelden tot ‘Wetenschap’
			 alweer niets van ‘Wetenschap’ willen weten, zoodra die zou moeten
			 worden toegepast op de voedingsmiddelen der burgery. Wie zelf z'n geld maakt,
			 of valsch geld in omloop brengt, of 'n muntstuk besnoeit, wordt zwaar gestraft.
			 Maar wel mag de verkooper van levensmiddelen zyn waar vervalschen. 't
			 Staat hem zelfs vry, gif te leveren.
		  Als algemeen staatkundig principe blyft het de vraag, of
			 bemoeienis van Regeeringswege in dit opzicht gewenscht is? 't Ideaal is...
			 onthouding! Maar voor we genaderd zyn tot 
{==39==} {>>pagina-aanduiding<<}
 de toepassing van
			 idealen, zou er nog zeer véél te doen vallen. 't Ideaal eener
			 Maatschappy brengt ook de afschaffing van rechtbanken en gevangenissen mee.
			 Toch zal ieder inzien dat we voors'hands die inrichtingen niet kunnen
			 missen.
		  In-allen-geval dring ik aan op konsekwentie. Waarom wordt er
			 ‘Wetenschap’ aangewend om de hoedanigheid van ingevoerde waren te
			 bepalen, en niet om bakker, wynkooper of bierkroeghouder te beletten hun
			 klanten naar de eeuwigheid te zenden?
		  Ik keur het Amerikaansch systeem - dat ook Leentje bleek aantekleven
			 - geenszins af. ‘Ieder moet uit z'n eigen oogen zien!’ Maar om dit
			 mogelyk te maken, is vereenvoudiging enoprechtheid noodig. De
			 burger behoort gewaarschuwd te worden dat z'n industriele landgenooten 't recht
			 hebben hem te vergiftigen. Hy weet dit niet, en moet het wel betwyfelen
			 wanneer-i 't oog slaat op de zeer geleerde zorg die de Staat draagt voor z'n
			 eigen - d.i. inkomende - ‘Rechten.’ Hoe kan hy op 't
			 denkbeeld komen dat er rottekruid in champagne wezen zou, in 'n land
			 waar de grenzen bewaakt worden door Berzeliussen, Liebigs en Virchows?
		  Vereenvoudiging. Ik las dit woord nooit in de honderde
			 programmen van optredende Ministerien, die my onder de oogen kwamen. Is men
			 bevreesd in zee te steken zonder 't noodig aantal bruggemannen (340, 
			 341) ‘die de nieuwe orde van zaken
			 met hart en ziel zyn toegedaan?’ Ligt er haute politique in 't
			 handhaven van overbodighedens? Wat is dan lage politiek?
		  De kinderachtige neiging om belangwekkend te schynen door jacht op
			 ingewikkeldheid, valt o.a. dagelyks optemerken by de eindelooze verhandelingen
			 over muntstelsels. Eenvoudiger zaak bestaat er niet. Toch vindt men middel -
			 met behulp van de niet zeer ongebruikelyke citaten, natuurlyk! - ook daarby 'n
			 maat van kennis, kunde, wetenschap, geleerdheid, ervaring en... humbug
			 te-pas te brengen, waarmee men, wèl besteed, de maan zou kunnen
			 veroveren. Nu, dit hoeft niet. Maar dat het jammer is, al die hoedanigheden
			 telkens te zien verslonsen aan niemendal, blyft waar.
		  In dit byzonder opzicht - ik spreek van 'n muntstelsel en niet van
			 humbug - heeft ons landje, dank zy 
			 Van Hall, niet te klagen, vooral wanneer
			 men de overal bestaande wenschelykheid van 'n algemeen-europeschen
			 muntslag nu eens buiten spel laat.
		  Toch heb ik, ook voor Holland, 'n opmerking die naar ik meen nieuw
			 is en dus wel zal worden afgekeurd.
		  
{==40==} {>>pagina-aanduiding<<}
 
		  De courante waarde van 'n muntslag kan ten algemeenen nutte, en
			 zonder onevenredig-meerder uitgaaf voor den aanmaak, worden verhoogd door het
			 toevoegen van kunstwaarde en historische beteekenis aan de
			 elk jaar in omloop te brengen stukken.
		  
		  De ontwikkeling van dit denkbeeld - eenmaal zal 't verwezenlykt
			 worden, en men zal verbaasd staan dat hieraan niet vroeger gedacht is! - zou me
			 afleiden van 't program dat ik me voor dezen bundel heb opgelegd. Wie de moeite
			 neemt over dezen wenk natedenken, wordt uitgenoodigd m'n voorstel te toetsen
			 aan de gissing die ik waagde by 't slot van 
			 1051b, en daarby niet uit het oog te
			 verliezen wat de heer 
			 Wintgens over Kunst gezegd heeft.
			 (1050a, vlgg.)
		
		
		  1094.

		  - En fransch versta je-n-ook al niet? vroeg de heer Motto op niet
			 zeer bemoedigenden toon.
		  
		  Helaas neen!
		  
		  - En zouden je ouders genegen zyn om borgstelling voor je te
			 storten?
		  
		  Wouter gaf blyk dat-i deze vraag niet begreep.
		  
		  - Borgstelling, weetje? Er gaat veel om in m'n zaak, en je begrypt
			 dat ik weten moet wien ik winkel en lâ toevertrouw. En... versta je
			 deensch?
		  - N...e...e...n, m'nheer!
		  - Zoo! Deensch ook al niet? 't Is maar, weetje, omdat hier soms wel
			 'reis deensche matrozen komen om 'n onssie tabak te koopen. In 'n zaak als deze
			 moet je-n-alle talen kennen... dat's 't voornaamste! Anders ben je
			 fittu! Grieken heb ik hier ook al gehad... 
		  
		  Wouter's gemoed sprong op. Hy had zoo gaarne willen vragen welke
			 heldendaden ze by zulke gelegenheden gewoon waren uitterichten?
		  
		  - Ja, Grieken zelfs. Maar ze waren dronken, en wilden 'n pruim
			 negerhaar hebben voor niemendal. Daar doe-n-ik niet aan. Want op de kleintjes
			 passen is 't voornaamste! Anders ben je fittu, zieje? 't Is maar om je
			 te zeggen dat je-n-in den handel alle talen moet kennen, om alle-man te-woord
			 te staan. Dat's 't voornaamste! Maar dat's nou tot daaraan toe, als je ouwelui
			 maar behoorlyk borg kunnen stellen. Er is soms wel tien gulden in de lâ,
			 weetje, en in den handel moet 'n mensch z'n zekerheid hebben. Dat's 't
		  	voornaam-
{==41==} {>>pagina-aanduiding<<}
ste!  Anders ben je fittu, dit begryp je zelf
			 wel.
		  - M'n vader is dood, zei Wouter, alsof deze byzonderheid de
			 borgstelling minder noodzakelyk maakte, maar eigenlyk omdat-i niet wist wat-i
			 zeggen moest, en toch 'ns eindelyk wat zeggen wilde.
		  - Zoo? Dood? Ja, dat komt soms voor. Dood? Heel goed! Maar heb je
			 dan geen moeder die voor je storten kan!
		  - Ik... zal... 't... 'r... vragen, stotterde Wouter.
		  - Wel zeker! Ga jy 'r dat maar terstond vragen. Want, zieje, in den
			 handel komen geen praatjes te-pas. Zóó gezegd, zóó
			 gedaan, dat's 't voornaamste! Anders ben je fittu. Hier is nòg 'n
			 winkel. Daarin heb je ook te werken... als je moeder storten kan. Dat's 't
			 voornaamste!
		  
		  De Weledele Heer Motto geleidde Woutertje in de leesbibliotheek.
			 Langs de drie wanden stonden eenige kasten met boeken die tot aan de niet zeer
			 hooge zoldering reikten. Overigens bevond zich in dat lokaal niet veel anders
			 dan 'n inslagtrapje dat dienen moest om de wat hoog hangende vruchten der
			 letterkunde te plukken, en 'n dik boek waarin de protestantsche jongeling die
			 lust in werken had, de namen zou opschryven van de personen die zich aan dezen
			 hengstebron kwamen laven voor 'n dubbeltje per ingebonden teug in de week. In
			 Wouter's tyd namelyk, was de beschaving van deze soort duurder dan
			 tegenwoordig, en abonnement was uitzondering.
		  
		  - Zieje, zei m'nheer Motto, daar is 't boek, of wat je zou kunnen
			 noemen: 't grootboek. Je verstaat toch 't boekhouden wel?
		  
		  Wouter was genoodzaakt te erkennen dat ook dit alweer behoorde onder
			 de vele vakken die hy niet bestudeerd had.
		  
		  - Ook al niet, jongen? Dat's toch in den handel 't voornaamste!
			 Want, zieje, wie dàt niet kan, is fittu. 't Is heel eenvoudig. Je
			 moet opschryven wie 'n boek haalt, met dag en datum er by, en 't huisnummer, en
			 de straat, en alles. En als ze-n-'t weerom brengen, dan haal je-n-'r 'n streep
			 door. 't Zou er mooi uitzien als je dàt niet deed! En als je de menschen
			 niet kent, moet je... 
		  - Pand vragen? riep Wouter snel, verheugd dat-i eens eindelyk wat
			 wist.
		  - Ja, pand. Één gulden voor elk deel van 't heele
			 werk. Want, dit begryp je, als er één deel weg is, is 't heele
			 werk fittu. Van de sigaren en de snuif zal ik je later alles precies
			 
{==42==} {>>pagina-aanduiding<<}
 uitleggen, maar ik moet eerst weten of je moeder... ga 't 'r maar
			 'ns gauw vragen! Ik heb nu al zesmaal alles haarklein uitgelegd - want aan
			 jongetjes die in 'n zaak willen, is waarachtig geen gebrek - maar als 't dan
			 aankomt op Mozes en de profeten - de borgstelling, weetje! - dan halen ze
			 bakzeil. En dat's toch 't voornaamste! Zeg dit aan je moeder. Anders... je ziet
			 er nogal knappies uit... als ik maar zeker weet dat je storten kan! Ajuus!
		  
		  Wouter ging in zonderlinge stemming naar huis. Dat die man in
			 hemdsmouwen een niet by-uitstek bevoegd vertegenwoordiger van den
			 ‘handel’ was, kwam niet in hem op. Hyzelf had zich vergist, meende
			 hy, in 't weinigje begrip dat-i zich van dat woord vormde. Toch zoud-i zeker 'n
			 allerontmoedigendst relaas van wedervaren hebben afgelegd, indien niet die
			 leesbibliotheek hem had aangetrokken. Wat al Gloriosoos konden daarin zyn! En
			 misschien nog schooner dingen!
		  Het aandringen op borgstelling werd door den daarop belegden
			 familieraad in-den-beginne niet zeer gunstig opgenomen. Maar toen Stoffel
			 verzekerde dat-i er meer van gehoord had, en dat het in den
			 ‘handel’ gebruikelyk was, kwam men na eenig bieden en dingen
			 ten-laatste met de firma Motto, Handel & Cie overeen, dat er 'n
			 som van honderd gulden zou worden gestort, die 'n jaarlyksche rente van
			 drie-en-'n-half procent zouden opbrengen. Héél aangenaam vond
			 juffrouw Pieterse deze transaktie niet. Ze was gewoon, door edelmoedige
			 bemiddeling van 'n makelaar, vier percent van haar geldje te trekken.
			 ‘Maar, zei ze, men moest wat over hebben voor z'n kinderen.’
		  Het bevreemdde Stoffel, die met de onderhandelingen belast was,
			 dat-i van de firma nooit iets anders te zien kreeg dan de eerste helft, of 't
			 eerste derde. Hy was zoo vry z'n verwondering hierover in gepaste bewoordingen
			 te kennen te geven, en vernam nu dat het staartjen: & Compagnie, tot
			 de klasse der welluidende verzinselen behoorde, en dat ook de heer Handel 'n
			 voortbrengsel was van Motto's ryke verbeeldingskracht. Als 'n Atlas droeg deze
			 de dubbel ‘gevestigde zaak’ op z'n reuzenschouders. Vanhier dan ook
			 dat-i in oogenblikken van menschelyke zwakheid zich soms vermoeid voelde, en
			 gelegenheid zocht 'n deel van z'n last op den nek te wentelen van 'n
			 protestantsch jongetje dat lust in werken had, en... cautie stellen kon.
			 Dit was 't voornaamste... inderdaad!
		  Wel eenigszins ten-nadeele van z'n tabaks- en snuifkennis, omvatte
			 Wouter's gemoed het ander deel van z'n werkkring 
{==43==} {>>pagina-aanduiding<<}
 met 'n liefde...
			 och, als-i zooveel gesnoven of gerookt had, als gelezen, zoud-i ziek geworden
			 zyn! En... rechtstreeks gezond werkte dan ook het verslinden van al die boeken
			 niet! Met 'n waren geeuwhonger slikte hy ryp en groen in - véél
			 ryps was er niet by! - en las hy al sneller en sneller. Hy begon zekere
			 vaardigheid te krygen in 't voorzien van den loop der geschiedenissen die hy
			 in-handen kreeg, en was weldra beter vertrouwd met den burgerlyken stand van
			 helden en heldinnen, dan eigenlyk 'n auteur aangenaam is. De bekwaamste
			 faiseur kon geen tien bladzyden lang 'n vondelingetje doodarm laten,
			 zonder dat Wouter de sterren en ridderkruizen zag schitteren, waarmee 't kind
			 zou getooid worden op 't laatste blaadje. Deze scherpzinnigheid ging in 't
			 onbescheidene over. Komiek echter was het dat hy ook alweer van dezen
			 vooruitgang - eenigszins betrekkelyk verdiende het dezen naam, want men kon 't
			 als 'n stap tot hooger beschouwen - zichzelf geen rekenschap gaf. Oppervlakkig
			 beoordeeld, zou men meenen dat-i na zóóveel welgelukte oefening
			 in juist-raden, die romanknoopjes beneden z'n aandacht gesteld had. Toch was
			 dit het geval niet. Ondanks alle ontwikkeling van z'n begrip, bleef by
			 hem de naïveteit van smaak en opvatting ongeschonden. Al
			 wist hy welke ridder straks onder de hoede van 't Meduza-schild des
			 schryvers, overwinnaar wezen zou in het toernooi, toch had hy 't geduld zich
			 langs de voorgeschreven ficelles te laten leiden tot op 't oogenblik van
			 den officieelen triumf, en hy zou 't zondig en deloyaal hebben gevonden,
			 één sekonde vóór den tyd Saksers en Normandiers
			 toeteroepen:
		  
		  Helpt eens kyken of niet de verzwakte Ivanhoe dien bluffer Brian de
			 Bois-Guilbert flink op den kop slaat!
		  
		  En... en - och, ik durf 't byna niet zeggen, doch wáár
			 is het! - hem bezielde daarby 'n gevoel alsof hyzelf... 
		  Ivanhoe was?
		  Neen! Alsof hy, Woutertje, voor de godheid gespeeld had, die den
			 uitgeputten brave kracht gaf tot het verpletteren van den krygshaftigen
			 booswicht. Met het wegloopen van Eachin Mac-Jan in Valentins
			 day, en den solieden moed van den nuchteren Sigismund in 
		  the Maiden of the mist, is en was die ontknooping
		  een der schoonste grepen van 
		  Walter Scott, en... van Wouter! Want hy zou
		  precies zóó gehandeld hebben, èn als auteur, èn als
		  ridder, èn als beschikker over den uitslag van 'n godsoordeel!
		  En wat hy die arme Rebekka liefhad! En wat-i haar graag 
{==44==} {>>pagina-aanduiding<<}

			 stammoeder had gemaakt van alle engelsche ridders, van koning Arthur af tot
			 dien voorbarigen lord in Griekenland toe!
		  O, als hy 't boek geschreven had, als hy de god ware
			 geweest, die door bemiddeling van almachtige schryvers, helden en booswichten
			 op hun respektieve plaatsen zet... 
		  Ja... àls! Maar daar rinkelde dan op-eens de deurschel van de
			 snuifhelft, en er werden van den hoogmoedigen Wouter heel andere dingen
			 gevorderd, dan god-zyn. Er was tabak of snuif noodig.
		  't Eenige wat de omstandigheden hem in zulke oogenblikken vergunden
			 op 't gebied van 't goddelyke te leveren, was dat-i nauwkeurig woog, en niemand
			 'n sigaar ‘van de tien’ in-handen stopte voor 'n dito ‘van de
			 acht.’ En zelfs dit konscientie-werk trof geen doel, want de heeren
			 Motto, Handel & Cie hadden de handelsgewoonte deze en andere
			 rubrieken aangevuld te houden uit de soort die eigenlyk ‘van de
			 twintig’ zou moeten heeten, als zy 'n naam gedragen had. De heer Motto
			 beweerde dat z'n klanten gewoonlyk dronken waren, en dat men ze in alle
			 gerustheid koolbladeren kon te rooken geven. ‘Je moet altyd zien wien je
			 voor hebt, zeid-i, dat's 't voornaamste!’
		  Dit nu leerde Wouter, in de bedoelde beteekenis, nooit. Tien was hem
			 tien, acht was acht, onverschillig met wien hy te doen had, en
			 wat daarbuiten ging bleef hem uit den onbegrypelyke. Van liegen om rechtstreeks
			 voordeel had-i geen begrip. Wel van onwaarheid uit verlegenheid of angst. Maar
			 ook dan zelfs, indien men hem op eenvoudige wys gevraagd had: ‘is 't
			 waar wat je daar zegt?’ zoud-i hoogstwaarschynlyk byna
			 altyd - en toen-i moediger werd: altyd - geantwoord hebben: neen, ik heb
			 onwaarheid gesproken!
		  Ik laat nu daar, in hoever deze logisch-moreele zin hem aangeboren
			 was. Zeker werd z'n af keer van onjuistheid - vreemd genoeg! - gevoed door al
			 die lektuur. Dit klinkt te zonderlinger, als men in aanmerking neemt dat
			 slechts 'n zeer klein gedeelte daarvan tot de soort behoorde van den
			 aangehaalden Ivanhoe. Het lydt geen twyfel dat Wouter z'n tyd beter had kunnen
			 besteden, of liever dat dit het geval zou geweest zyn met byna ieder ander
			 kind. Maar z'n natuurlyke inborst dreef hem - naast veel kinderachtigs, gelyk
			 we reeds zagen by-gelegenheid der kennismaking met Glorioso - om voornamelyk
			 behagen te scheppen in wat ik in Millioenen-Studien
		  ‘zedelyk rym’ noemde. De als dapper geschilderde ridder vocht tot-i
		  overwinnaar of dood was. Alleen doodelyk gekwetsten gaven zich gevangen.
		  Zóó behoort het, en Wouter 
{==45==} {>>pagina-aanduiding<<}
 zou precies zoo gehandeld
		  hebben. De allerschoonste schoone van 't stuk werd door ieder bemind, en de
		  afgewezenen stierven van wanhoop, of lieten zich aanwerven by 'n aan den dood
		  gewyde kohorte. Dat's korrekt! De deugdzamen bleven braaf, trots duivel en hel,
		  en zelfs in-weerwil van de verveling. Wie eenmaal door 'n schryver benoemd was
		  tot model, had geen smetjen op z'n kleed. 't Was de vraag of zoo-iemand buikpyn
		  of jicht hebben kon, en zéker is 't, dat-i in al die boeken nooit jicht
		  of buikpyn hàd. Prachtig!
		  Met de gebrekkigheid die zulke produkten uit 'n oogpunt van
			 Kunst aankleeft, liet Wouter zich nog niet in. Hy wist niet, of dacht er
			 niet aan, dat de voorgestelde volmaaktheid, 'n verkeerde voorstelling, en dat
			 alzoo die volmaaktheid valsch was. Hem was 't voldoende dat ieder die in zoo'n
			 roman werd opgevoerd, akkuraat deed wat de schryver hem opdroeg. De booswichten
			 deden niets dan verraden. De helden sloegen alles dood. De boekschoone
			 jonkvrouwen betooverden de halve wereld. En, ook God - Wouter's god - vervulde
			 in al die boeken z'n plicht veel beter dan... byv. op den Zeedyk, waar-i
			 gister nog 'n kleinen jongen had zien mishandelen door 'n groote. 't Moest eens
			 in 'n boek gebeuren... alle ridders zouden te-hoop geloopen zyn!
		  En ook Wouter had getracht... 
		  
		  Kon hy 't helpen dat z'n patroon hem op strengen toon terugriep?
		  
		  - Wat bliksem gaat dat jou aan? Jy heb je zaken hier in den winkel!
			 Pas dáár op! Nooit je-n-inlaten met 'n andermans krakeel... dat's
			 't voornaamste!
		  
		  Ziedaar 'n wysheid van àndere soort dan in z'n boeken
			 stond!
		  
		  Hy las er niet minder vlytig om. In-den-beginne zou de
			 geschiedschryver van z'n uit- en inspanning, by deelen geteld hebben. Zeer kort
			 daarna, by geheele werken, al waren ze zoo lang als de nooit ten-eind
			 gebrachte: Sophia's reize van Memel naar Saksen - och,
		  Wouter vond Sophia's oneindige reis veel te kort! - en eindelyk by planken. By
		  planken, ja, en juist zoud-i 'n begin maken met de laatste, toen-i op zekeren
		  morgen de deur van den winkel gesloten en verzegeld vond. De Weledele heer
		  Motto was als matroos naar Amerika - 't voornaamste zeker! - en de ongelukkige
		  eigenaar van de beide snuifpotten had 'n verdrietig proces over de belangryke
		  rechtsvraag of de pagoden: rappee en zinking al dan niet
		  
{==46==} {>>pagina-aanduiding<<}
 mochten verzwolgen worden in de ‘faillite massa.’
		  
		  Volgens Romeinsch Recht namelyk, en dit vooral behoort by kwestien
			 op den Zeedyk te Amsterdam geraadpleegd te worden...
		  
		  Nu ja, de Romeinen snoven niet, en gaven dus geen voorschriften
			 over: râpé. Ik weet niet hoe de zaak werd uitgewezen.
		  
		  We willen hopen dat ieder 't zyne kreeg, tot de Romeinen toe.
			 Juffrouw Pieterse, minder gelukkig, was haar honderd gulden kwyt, en klaagde
			 als vroeger: ‘dat er met dien jongen altyd wàt was!’
		  
		  Alsof Wouter 't helpen kon!
		  
		  Maar hèm speet het zeer dat-i zoo zonderling gestoord werd in
			 z'n lektuur. De geheimzinnige afkomst van den jongen roover lag hem wel klaar
			 voor oogen, maar... men wil toch altyd in zoo'n geval gaarne weten of men juist
			 geraden heeft. Om van myn kant het bankroet van de Weledele Heeren Motto,
			 Handel & Cie, voor den lezer zoo dragelyk te maken als maar
			 eenigszins wezen kan, wil ik hier wel verklappen dat Bulwer's Paul
			 Clifford wel inderdaad de zoon was van de stiefdochter zyner beminde...
			 neen, dit klopt niet. Iets van dien aard dan... of wat anders, als 't maar
			 terdeeg spannend en onmogelyk is.
		
		
{==47==} {>>pagina-aanduiding<<}
 
		  Over zekere digestie-verschynselen, en de betrekkelyke
			 bruikbaarheid van slecht voedsel. De auteur geeft 'n raadseltjen op.
			 Klassieken.

		  1095.

		  Na de vermelding van dat proces over de snuifpotten, ligt het in
			 dien aard der zaak hier de herinnering te verlevendigen aan 'n ander proces,
			 dat misschien in zeer ouden tyd zou kunnen gevoerd geweest zyn tusschen bodem
			 en zaad. Daarby had de vraag kunnen gesteld worden, wie van deze faktoren 't
			 meest bydraagt tot de eigenschappen van plant en vrucht, en we mogen aannemen
			 dat alle rechters zich inkompetent zouden verklaard hebben. Eerstens omdat de
			 zaak zeer ingewikkeld is. En vervolgens, wyl ze had kunnen dagteekenen van
			 vóór den tyd der Romeinen. De lezer weet uit de snuifpot-kwestie
			 en andere bronnen, dat geen verstandig man in de negentiende eeuw zich
			 aanmatigt 'n denkbeeld te vormen van Recht, voor-i wel en deugdelyk in
			 oude boeken heeft nagelezen wat de Romeinen er van zeiden. Hun chicane-auguren
			 zyn nog altyd in hooge achting, te-meer omdat ze - na Cicero's waarschuwing -
			 finaal afgeleerd hebben elkaar in 't gezicht uittelachen wanneer ze 't genoegen
			 hebben 'n kollega-auspex of 'n konfrère-haruspex te
			 ontmoeten op den publieken weg. Wat ze binnen'skamers doen, staat aan hun
		  	be-
{==48==} {>>pagina-aanduiding<<}
scheidenheid.
		  Hoe dit zy, misschien was eenmaal de stryd tusschen grond en
			 zaadkorrel, 'n question brûlante, waarmee onze overgrootouders
			 zich den slaap uit de oogen hielden. Zonder wyzer te willen zyn dan 'n Romein,
			 of onvoorzichtiger dan die inkompetente rechters, waag ik de gissing dat men by
			 de pogingen ter oplossing niet uitsluitend letten moet, noch op de
			 hoedanigheden van 't gestrooide zaad, noch op die van den bodem. Het komt me
			 voor, dat ook - en misschien vooral - de verhouding tusschen
			 wederzydsche deugden en gebreken moet in aanmerking genomen worden.
		  Zéker is 't, dat de in Wouter's gemoed uitgestrooide
			 romanlektuur niet zóó nadeelig werkte, als met schyn van grond
			 zou gevreesd zyn door iemand die de hoedanigheid van dit zaad op-zichzelf
			 beschouwd had. Ook de aanraking met dien Motto en 's mans zonderlinge klanten,
			 had minder schadelyke gevolgen dan, oppervlakkig beoordeeld, had kunnen
			 verwacht worden.
		  
		  Dóórdenkende over den invloed dien een-en-ander
			 noodzakelyk op Wouter's ontwikkeling maken moest, kom ik zelfs tot het
			 besluit - er hoort moed toe! - dat deze invloed inderdaad gunstig geweest
			 is.
		  
		  Wouter's gemoed was zacht, tot het zwakke, weeke en ziekelyke
			 toe. De omstandigheden waarin hy door de onverantwoordelyke slordigheid van z'n
			 verwanten geplaatst werd, moesten hem òf neerbuigen en zedelyk
			 vernietigen - en hierop scheen de kans het grootst! - òf... buitengewoon
			 versterken. Een middelweg bestond hier niet. Ieder die - zonder nauwkeurige
			 bestudeering der eigenaardigheden van 't kind, maar overigens voldoend
			 ingelicht - van de zaak had kennis gedragen, zou 't ergste gevreesd hebben,
			 d.i. het gewone.
		  De verregaande zachtheid die aanvankelyk Wouter's
			 hoofdeigenschap uitmaakte, zoo ruw gewreven tegen een der onbehagelykste
			 staaltjes van werkelykheid die de buitenwereld leveren loon, dreigde te
			 bezwyken. Het moest schynen of z'n gevoel, na wat ziekelyk en onvruchtbaar
			 tegenspartelen, na wat gesukkel met miskende gevoeligheid, zou worden verstikt,
			 en daarmee de kiem van het goede. En dit zou dan ook 't geval geweest zyn,
			 wanneer-i alleen zacht was geweest, niets dan zacht. Maar gelukkig bezat hy 'n
			 andere hoedanigheid die hem staande hield, en waarby de in de meeste andere
			 gevallen zoo ongezonde romanlektuur hem dapper te-hulp kwam. Wouter leefde maar
			 voor 'n zeer klein deel met 
{==49==} {>>pagina-aanduiding<<}
 moeder, broêrs en den Weledelen
			 heer Motto! Z'n ziel woonde elders, en nam deel aan den stryd dien z'n helden
			 en heldinnen te voeren hadden. Zelfs was-i daarby altyd voorganger, aanvoerder,
			 maarschalk en - alweer precies als in Afrika - koning. Meer nog, hy voelde zich
			 de verantwoordelyke persoon, de deus ex machinâ van rechts- en
			 plichtswege. By elk dreigend incident, by elke krisis, by elk gevaar dat deugd
			 en eer kon te-gronde richten, meende hy den angstkreet te verstaan: waar blyft
			 Wouter?
		  
		  De Weledele heer Motto zou zeker vreemd hebben opgezien, als-i had
			 kunnen weten welke vreemdsoortige mededingers hy had in het beschikken over den
			 dienstyver van z'n leerjongetje. Hy was er de man niet naar, om den hartigen
			 toon van Wouter's antwoord optemerken, als deze door hem uit de eene
			 winkelhelft in de andere werd geroepen. Dat haastig: ‘ik kom!’
			 waarmee dan 'n zwygend droomen van uren lang werd afgebroken, klonk veeleer als
			 'n krygshaftig ‘ce sera moi, Nassau!’ dan als blyk der
			 gewilligheid die elk ‘patroon’ eischen kan van winkeljongetjes die
			 lust in werken, en - onder borgstelling voor de geldlâ - 'n behoorlyk
			 geloof hebben.
		  Wouter's ziel liep op stelten, en plaste onbesmet door 't vuil
			 waarin men zich veroorloofd had hem te werpen. Het scheen wel of-i zich tot
			 taak had gesteld z'n reinheid ongeschonden te bewaren, en zich te oefenen in
			 kracht. Noch 't een noch 't ander was echter het geval. Hy kende de gevaren
			 niet waaraan-i was blootgesteld, en had in deze eerste levensproef z'n behoud
			 alleen te danken aan... smaak, die toch niet eens zuiver was. Hoe immers had
			 het in hem kunnen opkomen de beelden die z'n droomen bevolkten, aftevallen
			 ter-wille van den Weledelen heer Motto en diens genooten? Waarom zoud-i
			 spreekwys, toon, manieren en... gedrag van z'n omgeving hebben nagebootst, hy
			 die zoo precies wist hoe 'n edele ridder zich uitdrukt? Hoe 'n vorst behoort te
			 spreken en te handelen? Wat er omgaat in 't gemoed der jonkvrouwen van
			 koninklyken bloede? En nu sprak ik nog niet eens van z'n allerhoogmoedigsten
			 godsplicht, van z'n eigen zieleverwantschap, in vergelyking waarmede al die
			 ridders en vorsten en jonkvrouwen maar zeer gemeen volk waren! O, die grappig
			 verheven adeltrots! En zelfs wanneer men de aanduiding der oorzaken die hem
			 behoedden voor vernedering, stemmen wil op lager toon, dan nog zou hy - op de
			 bewustheid na - te vergelyken zyn geweest by den zwemmenden krygsman,
			 
{==50==} {>>pagina-aanduiding<<}
 die geweer en kruithoorn opheft boven den waterspiegel, niet
			 achtend wat hem omklotst, alleen zorgend voor 't ééne noodige,
			 voor 't behoud van het goede.
		  
		  Dat ons kind het goede voor-als-nog op 'n verkeerde plaats zocht,
			 doet hier niet ter-zake. Ik verdedig den maatstaf van z'n streven niet, ik
			 tracht te verklaren hoe en waarom hy staande bleef.
		  
		  Zeker, zeker, Wouter legde hooger aan dan noodig was om 't punt te
			 bereiken waarop z'n leven moest uitloopen! Maar geen keus hebbende tusschen
			 te hoog, of te laag, was 't voor hem 'n logische noodzakelykheid
			 zich tegen afdryven te waarborgen door de meening dat men méér
			 kon zyn dan goed, dat men edel moest wezen, en verheven!
		  Reeds in 
			 509 heb ik dit 'n fout genoemd.
		  
		  Gewis, 't is 'n fout - en 'n zeldzame! - maar beter dan
			 menige soort van niet zeldzame wysheid, bewaarde zy onzen Wouter voor
			 wegzinken in 't gemeene!
		
		
		  1096.

		  Ik zal wel genoodzaakt wezen soms terugtekomen op eenige
			 byzonderheden in de werking van zekere boeken op Wouter's gemoed. Evenals
			 dokter Holsma vroeg wat de familie gewoon was te eten, toen-i geraadpleegd werd
			 over de menigvuldige kwalen van Petrò, heeft de lezer eenig recht op de
			 kennis van wat er al zoo aan Wouter werd ingegeven in die leesbibliotheek op
			 den Zeedyk. En ik zou 'n slordige geschiedschryver zyn als ik daarvan
			 geen melding maakte.
		  Daar waren drie, vier, planken, die met 'r allen één
			 schryver torschten... 
		  
		  O!
		  
		  Voor-als-nog voel ik me onbekwaam den indruk te schetsen van die...
			 vier planken! Ik zou daartoe meer kans zien wanneer ik alleen bejaarde menschen
			 onder m'n gehoor had, personen by wie 'tmeminisse me kon te-hulp
			 komen... 
		  
		  Ach!
		  
		  Maar om nu, nu, in 1873...
		  
		  na 't wonderjaar '48...
		  
		  na en gedurende de toepassing van stoom en elektriciteit...
		  
		  na 't uitvinden van debating-clubs en kieskollegien... 
		  
		  na de verheffing der Industrie tot 'n generale agentuur ter
			 
{==51==} {>>pagina-aanduiding<<}
 bevordering der sofistikatie van levensmiddelen... 
		  
		  na 't oprichten van hoogere-burgerscholen en de schrikbarende
			 vermenigvuldiging van knappe kinderen...
		  
		  na 't meedoogenloos uitroeien van het naïve... 
		  
		  na, na... na alles dus wat het tegenwoordig geslacht zoo oneindig
			 hoog verheft boven 't voorlaatste... 
		  
		  Ik wil maar zeggen dat ik niet den moed heb, den naam te noemen van
			 'n schryver die zestig jaar geleden zooveel planken buigen, en zooveel harten
			 kloppen deed, tot brekens en berstens toe.
		  
		  Toch hoop ik 't eenmaal te doen, en wel zoodra ik mezelf betrap op
			 'n vleugje van excentriciteit.
		  
		  Maar vooraf heb ik behoefte aan 't opfrisschen van m'n herinnering.
			 Al beleefde ik den bloeityd der hier bedoelde soort van litteratuur niet, toch
			 ligt de kennismaking te lang achter my, om zonder opzettelyke studie den
			 toenmaligen smaak te kunnen toetsen aan m'n tegenwoordig oordeel. Ik moet eerst
			 'n gedeelte van die werken - godbewaarme voor de heele vier planken! - met
			 aandacht weder lezen. De my opgelegde taak heeft iets van 'n geestbezwering, en
			 de veelschryvende vriend van m'n jeugd zal wel genoodzaakt wezen ter-zyner tyd
			 de rol te spelen van revenant.
		  
		  Dit weet ik, en 't verwonderde my dus in 't minst niet by
			 onderscheiden gelegenheden te bemerken dat z'n naam uit het geheugen gewischt
			 is van de kleinkinderen zyner vereerders niet alleen, maar zelfs van bekwame
			 boekhandelaars en bibliofilen! Ach - en: O! - sic transit!
		  
		  Die naam was toch eenmaal 't pas- wacht- en heiligwoord, waaraan
			 legioenen eenzame kluizenaars in afgelegen dalen en ongenaakbare wildernissen,
			 elkaar herkenden! Er bestond 'n tyd, dat het portret van dien man in armband of
			 halssieraad, het uitsluitend bevoorrecht embleem was, hetshibboleth van
			 modieuze gevoeligheid en sentimenteelen goeden toon. Verloofden zwoeren dure
			 eeden dat 's mans helden en heldinnen - nu ja, één of twee uit
			 den groep - peet wezen zouden van de eerste - en volgende - vruchten hunner
			 ‘bekroonde’ liefde, en menig trouwverbond werd gesloten onder
			 aanroeping van de... aandoeningen - ‘beginselen’ mag ik niet zeggen
			 - die 
{==52==} {>>pagina-aanduiding<<}
 hy had opgewekt in de harten!
		  
		  Om me voortebereiden tot de nauwkeurigheid die ik hoop in-acht te
			 nemen by de behandeling van dien schryver, moet ik reeds nu de opmerking maken
			 dat dit: ‘opwekken van aandoeningen’ slechts in zeer betrekkelyken
			 zin juist gezegd is. Op de individuen die zich overgaven aan de
			 betoovering van z'n stem, moge deze uitdrukking nagenoeg toepasselyk zyn,
			 over 't geheel echter was de door my bedoelde voorganger van
			 één dag, slechts de uitdrukking van z'n tyd, een der trompetten
			 waarop de logika der feiten 't mondstuk zet.
		  Voorloopig echter wil ik dit voorbyzien. Hy oefende grooten invloed
			 uit, en is in zekeren zin een der hoofdbewerkers van 't hedendaagsch
			 materialismus, geenszins in theologischen zin - j'en suis! - maar
			 in zedelyke en artistieke beteekenis. Ik bedoel het materialismus
			 der geldmakery, en van de jacht op plomp genot.
		  De lezer zal aan 'n drukfout denken, of - met 'n krant die me dezer
			 dagen onder de oogen kwam - meenen dat ‘de oorlog met Atjin me in 't
			 hoofd geslagen is’ wanneer-i, na deze bewering, te weten komt dat de
			 O! 's en Ach! 's waarmee ik zoo-even 'n paar zinsneden
			 verfraaide, aan dien schryver ontleend zyn. O- en Ach-auteurs
			 en... materialismus?
		  
		  Ja. O! Ach! en materialismus!
		  
		  Om nu den lezer nog verder van den weg te helpen... 
		  
		  Reklame! Onder al de dertienhonderd millioen aardbewoners is niemand
			 dan ik in-staat hem er weer behoorlyk op te brengen. En alzoo:
		  
		  ... om 't verband tusschen die eenzame kluizenaars, halssieraden,
			 peetschappen en trouwbeloften met materialismus, nog ontastbaarder te
			 maken... 
		  
		  O!
		  
		  ...en den lezer te dwingen op myn bon plaisir te wachten
			 voor-i den sleutel vindt, waarmee deze mysterie kan ontraadseld worden... 
		  
		  Ach!
		  
		  ...daarom hier 'n citaat uit onzen schryver. Men bedenke dat ik z'n
			 boeken niet by-de-hand heb, en uit het geheugen 
{==53==} {>>pagina-aanduiding<<}
 aanhaal.
		  ‘En zuchtte zy: Ergoteles,
Dan lispte hy:
			 Theone!’
		  Zie-zoo, m'n ‘knoop’ is gereed! De lezer is nu wel
			 genoodzaakt m'n schryfheld onder verzenmakers te zoeken: éérste
			 dwaling. Hy moet hem voor 'n graecus houden:
			 Ergoteles...?????!
			 Theone...????! Dit is duidelyk, niet waar? Zeer
			 duidelyk, en de tweede dwaling. Hy was 'n schoolmeester, en plaatste 't woord:
			 Ergoteles in de maat, om z'n leerlingen te waarschuwen tegen 'n
			 lapsisch: èrregotélis. Ook dit lydt geen tegenspraak, en
			 vormt alzoo de derde dwaling die ik in 't leven roepen wilde.
		  
		  Quaeritur nu: welke graecizeerende verzenmakende
			 schoolmeester heeft met behulp van: O! en:Ach! meegewerkt aan 't
			 veroorzaken van het thans heerschend materialismus op 't gebied van Smaak,
			 Kunst en Zeden?
		  
		  O? Ja! Ach? Ja! En men durft spreken van 
			 Göthe's Werther! Van 't
			 onnoozel liefdeheldje dat de schuld dragen zou van zooveel zelfmoorden?
			 Gekheid! Noch Göthe, noch een van z'n
			 scheppingen waren ooit zoo populair als de man van m'n raadseltje en die vyf
			 planken - misschien waren 't er zeven of acht! - en wat al die zelfmoorden
			 aangaat, lezer, ik geloof er niet aan. Mocht ik hierin ongelyk hebben, dan nog
			 beweer ik dat één held van myn gevoelsman, des-verkiezende zou
			 in-staat geweest zyn meer kerkhoven te bevolken dan tien Werthers... met
			 de misteekende Mignon er by. Maar dit deden die helden niet, waarlyk niet!
			 Zonder deze pryzenswaardige onthouding toeteschryven aan diskretie alleen...
			 geloof me, lezer, dat sterven aan ongelukkige liefden is 'n boosaardig
			 uitstrooisel van ‘bekroonde’ echtparen die zich vervelen, en die
			 niet verdragen kunnen dat anderen 't romantisch geluk hebben zoo belangwekkend
			 ongelukkig te zyn.
		
		
		  1097.

		  Van Wouter's menschenkennis mag ik niet veel goeds zeggen, maar
			 wèl breidde zich de kring van de menschen uit, met wie hy kennis
			 maakte.
		  
		  Het spreekt vanzelf dat dit laatste woord moet worden opgevat in
			 allerlaagsten zin, daar hier van eigenlyke menschenkennis geen spraak is. Nog
			 minder van menschkunde.
		  
			Menschkunde is - als aardryks- werktuig- ontleed- en an-
{==54==} {>>pagina-aanduiding<<}
dere
			  kunde - een wetenschap. Waarschynlyk zelfs is zy de moeielykste,
			 omdat ze zich niet persen laat in 'n van-buiten te leeren schoolsysteem. Men
			 kan in dat vak geen docenten benoemen. Men kan er geen nummer van maken op de
			 Series Lectionum. Men kan er geen examen in afnemen. Men kan er geen
			 professoraat voor stichten. Men kan er 't budget niet by te-pas brengen, en
			 geen onbezoldigd ridderschap. De menschkundige heeft zelfs geen aanspraak op 'n
			 grafschrift. Immers... wàt zou men daarin moeten zeggen?
		  
		  Dit alles is dan ook de reden dat de ‘the proper study of
			 man’ tot de ondankbaarste en minst beoefende vakken behoort.
		
		
		  1098.

		  Menschenkennis daarentegen is 'n dagelyks voorkomend
			 verschynsel. Men vindt haar zelfs by dieren. Ze is gewoonlyk niet veel meer dan
			 'n gevolg van routine, d.i. van toegepaste ondervinding. (810)
		  
		  ‘Gewoonlyk’ ja, en slechts: hoofdzakelyk. Er worden
			 altyd eenige bykomende hoedanigheden vereischt om de opgedane ondervinding
			 vruchtbaar te maken. Daar dit evenwel kan worden beschouwd als in de
			 uitdrukking routine begrepen, behoef ik die hoedanigheden niet nader
			 aanteduiden.
		  
		  Maar ik heb 'n opmerking van anderen aard. Het woord
			 ‘menschenkennis’ wordt niet zelden gebruikt om 'n eigenschap
			 aanteduiden, die soms - geenszins altyd, en dit is zeer gelukkig! - gelyke
			 voordeelen schynt opteleveren, en daarom by velen zeer ten-onrechte voor
			 menschenkennis doorgaat. (114)
		  
		  Lieden van wantrouwenden inborst, zy die onvatbaar voor goede
			 indrukken en dus niet gewoon zyn die te veronderstellen by anderen, loopen
			 minder gevaar bedrogen te worden, dan dezulken die wèl gelooven aan 't
			 goede.
		  Alle kennis is loffelyk. Menschenkennis dus ook. Daar er nu in 'n
			 doorgaand wantrouwen niets loffelyks ligt... 
		
		
		  1099.

		  Er bestaat 'n soort van voorzichtigheid en van ongeloof, die
			 evenzeer als de lynrecht tegenovergestelde hoedanigheden, uit domheid
			 voortvloeit.
		  Daar zùlk wantrouwen niet loffelyk is, kan 't geen
		  	men-
{==55==} {>>pagina-aanduiding<<}
schenkennis  wezen.
		  Wie eens-vooral alle munt voor valsch houdt, en daarom geen enkel
			 stuk aanneemt, loopt zeker geen gevaar bedrogen te worden met valsch geld.
		  Geeft hy door deze methode blyk van kennis? Immers neen! Zou ze
			 voordeelig zyn? Evenmin.
		  De menschenkennis van 't oude vrouwtjen in 
			 492, was waarschynlyk van dit allooi.
		
		
		  1100.

		  Er bestaat zeker soort van domheid, die - onder bepaalde gegevens -
			 beter waarborgt tegen bedrog dan een veel hooger staande, maar altyd
			 onvolkomen, intelligentie. En - vreemd genoeg! - deze speelt soms, ten-gevolge
			 van de goede eigenschappen die haar vergezellen, nòg slechter af dan
			 reeds overigens 't geval wezen zou.
		  
		  De moedervogel laat zich vangen om by haar jongen te zyn, die men
			 uit het nest heeft genomen. De vader van 't kroost, minder liefde voelend, en
			 misschien zelfs onbewust van de verwantschap, ontloopt zonder hooger graad
			 van menschenkennis den strik waarin 't arme gaaike zich vangen liet, juist
			 omdat ze 'n paar goede hoedanigheden ryker was dan hy.
		  
		  Ik beweer evenwel volstrekt niet dat het gehoorgeven aan verstand en
			 hart op-den-duur minder goede vruchten draagt dan dorre onwetendheid. 't
			 Is reeds verdrietig genoeg dat het soms eenigen tyd zoo schynen kan.
		  
		  Dat verschalkte vogeltje zou haar moederliefde niet willen missen
			 voor de vryheid. En, by volkomen intelligentie - die ook de
			 liefde volkomen zou gemaakt hebben - had ze gewis middel gevonden haar
			 vryheid te bewaren buiten kosten van het hart.
		
		
		  1101.

		  By elke gelegenheid dat Wouter verschil opmerkte tusschen meening en
			 uiting, was hy verwonderd, en byna verbaasd. Toch kwam 't denkbeeld dat zy die
			 zich hieraan schuldig maakten, blyk gaven van valsheid, niet in hem op. Indien
			 hy als rechter de zoodanigen had moeten vonnissen, zouden zy er beter afgekomen
			 zyn dan ze verdienden, want z'n hoofdindruk was: verdriet over eigen wanbegrip.
			 Hy meende dat het slenteren en draaien en 't schipperen met halve waarheden,
			 tot de attributen van volwassenheid behoorde, en wanneer-i zich rekenschap had
			 kunnen geven van z'n indrukken, 
{==56==} {>>pagina-aanduiding<<}
 zoud-i zich misschien betrapt
			 hebben op den hoogstonzedelyken wensch: och, wanneer toch zal ik
			 ‘groot’ zyn, en bekwaam genoeg om zóó te liegen!
		  
		  Een geheel anderen indruk evenwel ving-i by de Holsma's op, schoon
			 ook daar 't genoegen dat-i smaakte, geenszins onverdeeld was. Wel gelukte het
			 hem zich op den in dat huis doorgebrachten zondag iets minder houterig
			 aantestellen dan den vorigen keer, maar telkens bleek er dat de behandelde
			 onderwerpen z'n kennis te-boven gingen, en tevens dat de daar gebruikelyke
			 luchtige vrye toon nog altyd boven z'n bereik was.
		  
		  In dit laatste opzicht was-i door z'n schuwheid bewaard gebleven
			 voor... erger dan niet te kunnen ‘meedoen.’ Hy onthield zich van 't
			 belachelyk pogen.
		  
		  Het dansen niet verstaande, had-i geen bokkesprongen gemaakt, en hy
			 was dus niet op z'n neus gevallen.
		
		
		  1102.

		  Niets is moeielyker natebootsen dan losheid. De dwaas kan zich -
			 door te zwygen, byv. - nu-en-dan voordoen als 'n man van verstand. De onkundige
			 kan pronken met zekere pas opgedane en misschien maar half-begrepen kennis. De
			 nydigaard vertoont beminnelykheid. De ongeloovige of onverschillige hangt
			 vroomheid uit. De liederlyke kan voor preutsch doorgaan, enz.
		  
		  Al deze vervalschingen zyn niet zeer moeielyk aan den man te
			 brengen, maar 't voorwenden van 'n vluggen dartelenden geest is onmogelyk.
		  
		  Wie 't beproeft, voelt dat-i 'n zot figuur maakt, en wordt daardoor
			 zoo ontevreden op zichzelf en anderen, dat-i oogenblikkelyk uit z'n rol valt,
			 en door stugheid onbekwaam wordt gemaakt haar weer optevatten. Het schynt
			 vreemd, maar 't is de waarheid, dat de zoodanige 'n boosaardige vyand wordt van
			 ieder dien hy vruchteloos trachtte nateapen.
		  
		  Wie diep graaft in de ziel van den door 
			 Beets geschilderden Nurks - 'n
			 meesterstuk! Nurks niet, maar 't werk van den artist - zal iets van den hier
			 bedoelden aard opdelven. De beminnelyke Nurks schopte maar zoo omdat-i niet
			 dansen kon.
		
		
{==57==} {>>pagina-aanduiding<<}

		  1103.

		  Onze goede Wouter, niet kunnende meehuppelen, schopte zichzelf.
		  
		  Als gewoonlyk had de dokter een door hem bepaald onderwerp aan de
			 orde gesteld, en het kind had met open mond zitten luisteren. Het betrof:
			 ‘de kunst van lezen.’ In-den-beginne meende Wouter allerbevoegdst
			 te zyn tot meespreken. Hy hoopte dit dan ook te doen met al 't gewicht van
			 iemand die de hoogste tevredenheid van Meester Pennewip had ingeoogst over 't
			 voordragen der bekende leerstelling: ‘myn vader gaf my dezen nieuwen
			 hoed.’ In de ‘Oefening in 't kunstmatig lezen’
			 uitgegeven door de Maatschappy tot Nut van 't Algemeen, kwam deze
			 zinsnede voor, en de leerling moest ze opzeggen met zooveel veranderingen van
			 toonbuiging, als er woorden in den zin waren. Wouter had Leentje in verbazing
			 gezet door al de wysheid die hy wist te verkoopen over dien nieuwen hoed, en
			 meende nu... 
		  
		  Doch Holsma behandelde iets anders. Maar 't was weer het oude: de
			 kleine jongen voelde dat-i achterlyk was. En dit smartte hem zeer.
		  
		  De grond van z'n overtuiging in dit opzicht, lag niet zoozeer in de
			 behandelde zaak - deze was geenszins boven z'n begrip - maar in de telkens
			 aangehaalde voorbeelden, die hem blyken van kolossale geleerdheid toeschenen
			 alleen omdat z'm ten-eenen-male onbekend waren. Zelfs de kleine Sietske ging
			 hem in kennis ver te-boven. Het besef hiervan drukte hem zóó,
			 dat-i ook 't weinigje dat-i wèl wist niet kon te-pas brengen. De
			 goedigheid waarmee men hem trachtte op den weg te helpen, ontsnapte niet aan
			 z'n fyn gevoel, en maakte z'n toestand nog pynlyker. In zekeren zin dus
			 gevoelde hy zich in dezen kring, die hem door gedeeltelyke zieleverwantschap
			 toch zooveel nader stond, even misplaatst als te-huis.
		  
		  Hy meende dat die kinderen hem minachtten, en by Herman - die in
			 latyn deed - was dit dan ook inderdaad wel eenigszins het geval.
		
		
		  1104.

		  De beschavende invloed van de zoogenaamd klassieke studien openbaart
			 zich eerst - tenzyd-i geheel wegblyft! - op later leeftyd. In-den-beginne werkt
			 de kennismaking metCicero kannibaals. Il faut
			 passer par là, naar 't schynt, maar 't is jammer.
		  
			Wat vervulde by de Grieken de rol die by ons door 't klas-
{==58==} {>>pagina-aanduiding<<}
sieke
			  gespeeld wordt?
		  
		  Zouden ze misschien den rang van voorgangers juist hieraan te danken
			 hebben, dat ze zich géén voorgangers tot modellen kozen, en dus
			 wel gedwongen waren zichzelf te zyn?
		  
		  't Is de moeite waard, hierover natedenken.
		
		
		  1105.

		  Het komt me voor, dat de telkens hernieuwde stryd over 't nut der
			 klassieken by 't onderwys, slecht gevoerd wordt. De wederzydsche argumenten
			 geven meer blyk van voor- en tegen-ingenomenheid, dan van onpartydig onderzoek
			 en zaakkennis.
		  
		  Ik beslis niet, en wel uit gebrek aan de noodige gegevens. Maar wel
			 acht ik het nuttig en doenlyk, op 'n paar fouten te wyzen, die naar myn inzien
			 de oplossing der vraag in den weg staan. Men zondigt gedurig tegen juistheid
			 van uitdrukking, en komt dus niet verder.
		  
		  In de eerste plaats: wat is klassiek? Ik, byv. heb 'n geheel
			 andere opvatting van dit woord dan de gewone. En zy die van my verschillen, zyn
			 't onderling niet eens.
		  Om aantetoonen hoe slordig er met de definitie van dit woord wordt
			 omgegaan, haal ik hier aan wat ik in 'n oude Dictionnaire de
			 l'Académie vind. Het vod dagteekent van 1811, en het doet er niet
			 toe of misschien de bepaling die nu volgt, in later uitgaven verbeterd is. Om
			 optewekken tot meer nauwkeurigheid, wil ik maar doen in 't oog vallen dat er 'n
			 tyd was, waarin fransche ‘geleerden’ met zulken onzin genoegen
			 namen.
		  Classique, adj. des deux genres... 
		  Dit bericht zal gewis zeker soort van taalgeleerden in verrukking
			 brengen. Men hoeft niet te schryven: un homme classiq, noch: femme
			 classique-e. Deze vermeerdering onzer kennis is voorzeker heel kostbaar,
			 doch... ik had liever een definitie van de beteekenis.
		  Laat ons zien of die volgt?
		  Il - dat tweeledig adjectif - est principalement
			 d'usage... 
		  Zonderling begin van 'n bepaling!
		  ...d'usage en cette phrase: auteur classique,
		  	c.à.d. un auteur ap-
{==59==} {>>pagina-aanduiding<<}
prouvé,  et qui fait
			 autorité dans une certaine matière... 
		  Indien dit waar is, mogen wy van die Dictionnaire geen
			 leering aannemen, daar ze blyk geeft zeer onklassisch te zyn.
		  
		  Ik sla nu al de aanmerkingen over, die er zouden te maken zyn op
			 zóó'n definitie! Om de duisternis zoo egyptisch mogelyk te maken,
			 volgen er voorbeelden. Klassieke auteurs zyn: Plato, 
			 Aristoteles, 
			 Homerus, Demosthenes, 
			 Cicero, 
			 Virgilius, 
			 Titus-Livius, etc.
		  
		  't Minst onduidelyke is dat etc. Dit zal wel zooveel beduiden
			 als: ‘wat ge verkiest.’ En ik moet erkennen dat de van 't woord:
			 klassiek gegeven definitie hierdoor wordt verheven tot 'n monument van
			 letterkundige en rhetorische vrygevigheid. Onder de by name genoemden echter,
			 komen slechts Grieken en Romeinen voor. Hierin meen ik 'n
			 vingerwyzing te zien om de vergunning tot uitbreiding vooral niet toetepassen
			 op Chinezen, Turken, Hollanders en andere barbaren. Jazelfs 'n Franschman valt
			 niet in de termen om bereikt te worden door dat valsch-inschikkelyke:
			 ‘etc.’
		  
		  De zaak komt neer op us, a, um en ???,
			 ???, ??. Dàt is het!
		  
		  Shakespeare is 'n prul. 
			 Kalidasa ook. 
			 Rabelais, Montaigne, 
			 Lessing, 
			 Schiller zyn prullen. En ik ook. 
			 Eutropius... parle moi de
			 ça!
		  
		  De zeer velen nu die, wat de opvatting van 't woord
			 ‘klassiek’ aangaat, op de laagte staan van die oude Dictionnaire
			 de l'Académie, behoorden niet te worden toegelaten tot het
			 debat.
		
		
		  1106.

		  Laat ons nu de vraag anders voorstellen: is 't nuttig dat de jeugd
			 latyn en grieksch leert?
		  
		  Ik beslis alweder niet, maar beweer dat ook deze vraag
			 ten-onrechte wordt voorgesteld als hoofdpunt van de kwestie, want... onze jeugd
			 leert geen latyn en grieksch. Wie daartegen yvert, bestrydt 'n schim.
		  
		  Twee, drie eeuwen geleden was dit anders. Toen kon de vraag te-pas
			 komen, of dat diep inwerken in 'n zeer nauw begrensd onderdeel van de
			 ons bekende oudheid - zèlf maar 'n onderdeel van 't geheel! - z'n nut
			 hebben kon? Er was veel 
{==60==} {>>pagina-aanduiding<<}
 daar vóór, en veel daar
			 tégen te zeggen, maar in ònze dagen behoeft men de zaak niet zoo
			 grondig te behandelen, omdat ze niet bestaat. Wie klassieke studie in
			 bescherming neemt, houdt zich bezig met het genezen van 'n lyk. Daarby zou niet
			 'n arts te-pas komen, maar 'n opwekker uit den doode. En wie ze wenscht
			 afgeschaft te zien, kan met zwygen volstaan. Onze jongeluî, door de
			 eischen van het leven geperst tot broodstudie, zorgen zelf wel dat ze niet
			 te-gronde gaan aan overmaat van 't klassieke! En - evenzeer in begrypelyke
			 overeenstemming met den maatschappelyken toestand - ook de inrichtingen van
			 onderwys geven daartoe geen aanleiding. 't Zou al 'n koppig student moeten
			 wezen, die zich schuldig maakte aan te veel latyn en grieksch! Zyn er zoo?
		  
		  Sedert heel lang reeds ‘laaft men zich niet meer aan de bron
			 der oudheid.’ De tyd is voorby dat 'n schryver of dichter - altyd 'n
			 verzenmaker, natuurlyk! - niet voor vol werd aangezien voor-i was:
		  ‘geheel doorwiekt van 't zuyver hengstensop.’
		  Of hiervoor iets beters in de plaats is gekomen - d. i het
			 betere: de Natuur - laat ik nu daar. We hebben goddank niet meer noodig latyn
			 en grieksch te verstaan, om in 't hollandsch te kunnen zeggen wat we
			 bedoelen... 
		  Ik vergis me: wy behoeven in ons hollandsch geen - smakelooze en
			 hinderlyke! - bewyzen te geven dat we onzen vorm ontleenden aan
			 vreemden, voor men 't de moeite waard keurt op onze woorden acht te slaan.
		  
		  Want... om dien vorm was het te doen. Dat was de bef die men
			 voorhing, de toga dien men omsloeg, de pruik die men opzette... alles uit
			 armoed, natuurlyk, en om de aandacht afteleiden van 't gebrek aan hemd en
			 schoeisel.
		  
		  Vorm! Al dat leenen en kopieeren van ‘klassieke’
			 uitdrukkingen, dat schermen met antieke goden, raakte waarlyk den inhoud niet!
			 Integendeel. Het verving den inhoud.
		  
		  ‘De liefde is... 
		  
		  De dichter wist niet wat-i van de liefde zeggen zou. En dit hoefde
			 dan ook niet. Als-i maar voor ‘liefde’ zette: Amor, Eros, Kupido,
			 of: Venus' dartel wicht, dan was de lezer ‘aan de hippokreen
		  	gedrenkt’ en volkomen tevreden. En de ver-
{==61==} {>>pagina-aanduiding<<}
zenmaker, 
			 bygenaamd: Maro dan, Mantuaansche zwaan, of iets van dien aard... 
		  
		  't Aantal hollandsche Virgiliussen is schrikbarend!
		  
		  ...zoo'n knoeier kreeg 'n lauwerkrans.
		  
		  Ook in den tyd alzoo, toen 't grieksch en latyn wèl inderdaad
			 beoefend werd, zag 't er met de studie van 't klassieke - iets anders
			 dan kopieeren! - veel slimmer uit dan men gewoonlyk meent. Indien men den
			 invloed van de hier bedoelde schryvers ontleedt, zou men dien kunnen verdeelen
			 in z'n betrekking tot
		  
		  den algemeenen dichterlyke en wysgeerigen geest,
		  
		  den grammatikalen en rhetorischen vorm,
		  
		  de wyze van inkleeding der begrippen, waarby vooral de
			 laffe mythologische persoonsverbeelding - 'n leugen steeds by 'n volk dat
			 'n waar geloof heeft! - haar misselyke rol speelde. (1060b) En:
		  
		  de eigenlyke taalkennis.
		  
		  Heel gaarne zou ik deze vier punten grondig behandelen. Maar ik mag
			 niet. Ik moet me voor heden bepalen tot de opmerking dat alleen het laatste
			 punt nog aan de orde is, en wel in zeer beperkten zin. Niet veel meer
			 namelyk, dan om te dienen tot universeele terminologie in wetenschap, techniek
			 en industrie. Zweed en Italiaan verstaan elkaar als ze spreken van
			 parallaxis, azote, centrifugaal, lokomotief, dyspepsie, enz. Dit
			 voordeel is niet te verachten, maar 't gaat geheel-en-al buiten Plato en 
			 Livius om.
		  
		  Cicero zou raar hebben opgekeken, als men
			 hem voorspeld had dat z'n ‘de officiis’ eenmaal 'n sport
			 worden zou - anders niet! - om met kans op goeden uitslag 'n machinefabriek
			 optezetten, 'n koortslyder onder-handen te nemen, of de faits et gestes
			 van 'n nieuwen God te verkondigen.
		  
		  Het doet me leed dat ik van dit onderwerp moet afstappen. Het is ryk
			 aan stof tot opmerking. Nog dit: eerlang zal aan zeker soort van valsch
			 klassicismus 'n byna laatste steun ontvallen. Het verlatynd Recht gaat
			 denzelfden weg op als de theologie die ons zoolang gelatinizeerd hield.
		  
		  Maar, nog-eens, dit alles heeft met studie van 't latyn en
			 
{==62==} {>>pagina-aanduiding<<}
 grieksch - ik zeg: Studie - niets te maken. Minder nog met
			 de studie van 't Klassieke, dat in heel wat anders bestaat dan 't leeren
			 van een paar talen, die toch altyd slechts idiomen zyn. (488)
		  
		  Wie de klassieke studien, zooals die thans bestaan, uitroeit,
			 zal niemendal verricht hebben.
		  
		  De ware kwestie is: of ze zouden behooren te worden
			 ingevoerd?
		  
		  Misschien wèl. Maar dit is nu juist het punt waarover ik niet
			 den moed heb te beslissen, en waarvan de behandeling me verder leiden zou dan
			 ik op 't oogenblik gaan mag.
		  
		  Om vals-klassisch te eindigen: o utinam... dat ik daartoe den
			 tyd hadde! Zóó klassiek kan zich nu elke lezer ook voordoen.
		  
		  Is 't wel de moeite waard ten-stryde te trekken tegen zùlke
			 nietigheid?
		  
		  Straks zal men veldtochten openen tegen overdreven eerlykheid, yver,
			 moed, karakter, tegen de schandelyke goedkoopte van gezond voedsel... 
		  
		  Nogeens: o utinam! Och, of dàt noodig ware!
		  
		  Voorloopig is er veel anders te doen.
		
		
		  1107.

		  Dewyze waarop Holsma's klacht over gebrekkig lezen behandeld werd,
			 mag ik gedeeltelyk overslaan omdat ik by veel gelegenheden daarover heb
			 uitgeweid. De zaak kwam in zyn mond hierop neer, dat het voor 'n arts zoo
			 verdrietig was z'n patienten te zien vermoorden met rottekruid, als-i met de
			 meeste duidelykheid suikerwater had voorgeschreven.
		  
		  - Maar, m'nheer, zei Wouter, wanneer men zich dan daarover
			 beklaagt? En als men dan nogeens uitdrukkelyk zegt dat men geen
			 vergif bedoeld heeft?
		  - Dan... dan... zyn er die rondvertellen dat de auteur heeft
			 aangedrongen op verdubbeling van de dozis arsenikum.
		  - Rottekruid, weetje, fluisterde Sietske.
		  - Maar... dit is toch slecht, niet waar? En waarom zyn dan de
			 menschen zoo?
		  - Waarom? waarom? viel oom Sybrand in. Waarom? Dikwyls uit belang,
			 maar vaak uit domheid. Misschien ook omdat 
{==63==} {>>pagina-aanduiding<<}
 velen te traag zyn om
			 met eigen oogen te zien, en met eigen verstand te beoordeelen, wat er
			 geschreven staat. Dit vordert meer inspanning dan 't napraten van wat anderen
			 gezegd hebben. Juist die tragen vormen de meerderheid, en ze worden door
			 kwaadwilligen in beweging gezet. Men kan de groote massa laten schreeuwen wat
			 men wil.
		  
		  Wouter begreep alweer 't woord ‘massa’ niet, daar het in
			 die dagen nog niet tot de sfeer der Pietersens was afgezakt. (Zie de noot op
			 blz. 54, IIn bundel.) Hy keek vragend de kleine Sietsken
			 aan, die hem zoo vriendelyk aan rottekruid had geholpen.
		  
		  - Dat is zooveel als... 'n heele troep, zei ze.
		  - De groote massa is altyd... dom, ging oom Sybrand voort, of...
			 
		  - Maar, m'nheer, vroeg Wouter, hoe kunnen wy dit weten? Nooit immers
			 spreken veel menschen tegelyk?
		  
		  Holsma begreep de oorzaak van Wouter's misverstand, en misschien oom
			 Sybrand ook. Daarom zeker had-i na ‘dom’ nog iets anders willen
			 zeggen. Maar al de anderen vonden de vraag zonderling. De grootere
			 uitgebreidheid van den woordenschat waarover zy beschikken konden, en de
			 gewoonte zich eens-vooral te verbeelden dat ze elke uitdrukking begrepen
			 waarvan 't gebruik hun gemeenzaam was, bewerkte nu dat Wouter, juist
			 dóór z'n primitiviteit, hen overtrof in stiptheid van
			 analyze.
		  
		  Zoo ook zou hy Mozes in verlegenheid gebracht hebben door reeds by
			 Genesis I, vers 1, te vragen: ‘maar m'nheer, hoe
			 weet ge dit?’ Wel te verstaan, indien hy Mozes en Genesis had
			 ontmoet in onheilig gezelschap, waar 't denken aangemoedigd werd en 't
			 meespreken geoorloofd was.
		  
		  De nuchterheid van z'n opvatting kwam gedeeltelyk voort uit het
			 vreemde der uitdrukking: massa. Dat oom Sybrand zich hiervan bediend had in
			 oneigenlyken zin, en dat Sietske's vertaling niet zeer korrekt was, doet hier
			 niets ter-zake. Het woord: ‘dom’ beteekende naar Wouter's
			 schoolsche opvatting, dat men z'n les niet kende, dat men den naam van zekeren
			 berg niet wist, enz. Het zou immers nooit te-pas gekomen zyn, Pennewip's
			 leerlingen en bloc 'n domme schoolmassa te noemen? De een kende en wist
			 wat, de ander niet. Hoe kon 't oom Sybrand bekend wezen dat 'n ‘heele
			 troep’ menschen - zóó had Sietske vertaald - te-zaamgenomen
			 ‘dom’ was?
		
		
{==64==} {>>pagina-aanduiding<<}

		  1108.

		  De woorden Mensdom, Maatschappy, Volk, Natie, Publiek, zyn voor
			 kinderen slechts klanken die 'n afgetrokken denkbeeld voorstellen. Of liever,
			 ze vatten dit denkbeeld in 't geheel niet. Het is hiermee als met getallen. De
			 uitdrukking: drie, byv. is voor beginnende denkertjes zinledig. Ze doen
			 er altyd appelen en knikkers by, en zyn dus hierin even dom als de Natuur zelf,
			 die ook niet werken kan zonder koëfficient. ‘Drie’ bestaat
			 niet.
		
		
		  1109.

		  Er is veel oefening in begrip noodig om intezien hoe weinig er door
			 sommigen kan begrepen worden.
		
		
		  1110.

		  Holsma hàd zich geoefend, en zag Wouter zeer vriendelyk
			 aan.
		  
		  Och, 't deed den jongen zoo goed! Naar de uitdrukking te oordeelen
			 die hy op de gezichten der anderen waarnam, meende hy 'n domheid gezegd te
			 hebben. Dit nu was onjuist. Hy had juist dóór en in z'n
			 onwetendheid, bewys gegeven van intelligentie.
		  
		  Oom Sybrand had zich inderdaad versproken. En dit stemde hy toe.
			 Juist was er in die dagen - d.i. niet in die dagen, want m'n kronologie
			 is allerverwardst - te Amsterdam iets gebeurd, dat hem aanleiding gaf tot de
			 toelichting: waarom men de ‘massa’ niet zoozeer dom noemen
			 mocht, als... als... ja wat?
		  
		  Er was 'n verandering gebracht in 't belastingstelsel. Zeker bedrag
			 dat vroeger, in evenredigheid met de huurwaarde der perceelen, werd geheven van
			 de bewoners, zou voortaan worden ingevorderd van de eigenaars. In zulke van
			 verregaande oppervlakkigheid getuigende maatregelen openbaarde zich
			 ten-allen-tyde zeer soort van Staathuishoudkunde en Philantropie. 't Moest
			 beteekenen: we willen den druk laten neerkomen op bezitters, niet op de
			 minderbedeelden.
		  
		  Ik gis dat de bezitters zoo vry zullen geweest zyn de te betalen
			 belasting, plus 'n beetje winst, op den huurprys te leggen. Lood om oud
			 yzer.
		  
		  Doch niet hierover wil ik spreken. De maatregel was òf zonder
			 gewicht, òf moest beschouwd worden als te zyn genomen in 't belang der
			 armen. Dit laatste denkbeeld was heerschend. De eigenaars van kleine
			 huizen achtten zich in 
{==65==} {>>pagina-aanduiding<<}
 hun belangen gekrenkt. Wie
			 gebruikten zy nu om hun wrevel bot te vieren? De vermeend-bevoorrechten!
			 Het ‘gemeene volk’ doorliep, met stokken gewapend, de straten, en
			 verbrandde de meubelen die uit de woningen der eigenaars waren gehaald om op de
			 markt te worden verkocht ter kwyting van de belasting. Het wierp de
			 ‘dienders’ te water, mishandelde de ‘veteranen’ die
			 te-dier-tyd Amsterdam tot garnizoen dienden, en pleegde allerlei baldadigheid
			 van de gebruikelyke soort.
		  
		  Dom! Zoo schynt het. En zeker getuigt het niet van byzondere
			 intelligentie, wanneer men z'n wrok lucht geeft - en op die wys! - tegen
			 een maatregel die naar 't gevoelen van de oproermakers-zelf in hun eigen belang
			 genomen was.
		  
		  Kan men nu aannemen dat er onder al dit volkje niemand was die de
			 verkeerdheid van deze handelwys zou kunnen begrypen? Immers neen. En dan toch
			 alleen zou de beschuldiging van domheid op die menigte van toepassing geweest
			 zyn. Ieder op-zichzelf was verstandig genoeg om de zaak juist te
			 beoordeelen. Met hun allen echter sloegen ze zonder de minste geldige
			 reden den boêl stuk.
		  
		  De oorzaak van deze schynbare anomalie ligt hierin, dat men de
			 intelligentien der individuen niet kan optellen. (4, 
			 5, 
			 6, 
			 7, 
			 8, 
			 9) Vergaderingen, kollegien, samenscholingen,
			 benden, worden altyd geregeerd door iets anders dan de Rede. Met hun
			 allen weten ze niet, wat ieder-voor-zich wèl weet. Met hun allen
			 begrypen ze niet, wat ieder-voor-zich wèl begrypt. Met hun allen hebben
			 ze niet, wat ieder-voor-zich wèl bezit: een Ziel.
		  
		  Wie de ‘massa’ van 't Volk dom noemt, begaat de
			 onnauwkeurigheid die er liggen zou in de meening dat vyf beminnelyk is,
			 of lucht driehoekig. De ‘massa’ als zoodanig, denkt niet, en
			 kan dus niet verkeerd denken. Ze wordt in zekere richting gestuwd, of blyft
			 geketend liggen, naarmate dit door individuen begeerd, of door 'n samenloop van
			 omstandigheden te-weeg gebracht wordt. Haar hoofdeigenschap, in stilstand en
			 beweging beide, is: traagheid.
		  
		  Wouter had schik van z'n vraag, waarop Holsma nagenoeg in den geest
			 van 't bovenstaande antwoordde.
		  
		  Toch bleef hy verdrietig over z'n onkunde, en hy nam zich voor, meer
			 te leeren.
		
		
{==66==} {>>pagina-aanduiding<<}
 
		  Strabbe's regula van ‘menging’ onder de
			 oogen gezien, in-verband met de manier om onbruikbare zedelyke thee te krygen,
			 tegen zóóveel 't pond verkoopbare... fiktie. Onsmakelyke
			 bywoorden. Bespottelyke heldenmoed die van beter getuigt. Alweer Juffrouw
			 Laps!

		  1111.

		  Toen Wouter dien avend naar huis ging, stuitte hy by 't overgaan van
			 een der pleintjes die men te Amsterdam ‘markten’
			 noemt, op 'n bende van 't gemeen, die bezig was de geschonden rechten der
			 ‘huisjesmelkers’ heel nadrukkelyk te wreken op zichzelf.
		  
		  Die... massa is niet dom, mompelde hy gedurig, als om zich
			 goed te doordringen van de pas opgedane wysheid. Dom is ze niet!
			 Misschien zelfs niet onwetend... neen, ook dit is onjuist. 't Is maar
			 dat ze... niets weten met hun allen. Zeker zyn er wel verstandige
			 menschen onder, die wat zouden kunnen begrypen, als ze maar... zich de moeite
			 gaven te denken. Of... als iemand hen op het denkbeeld bracht dit eens te
			 beproeven. Ze weten misschien niet dat ze 't kunnen.
		  
		  't Scheelde weinig of hy had het volk toegesproken, en in dat geval
			 de fout begaan van den dominee in 
			 707. Wat-i zou te zeggen gehad hebben, ware
			 gewis begrepen door ieder 
{==67==} {>>pagina-aanduiding<<}
 afzonderlyk, maar niet door de
			 ‘massa’ die aan de wetten der logika slechts gehoorzaamt,
			 voor-zoo-ver deze zich openbaren op dynamische wys. Vanhier dan ook dat
			 elk individu, die toch het zyne bydraagt tot vorming van 't geheel, zich
			 beschouwt als daartoe niet te behooren, en zelfs zich daartegenover stelt.
			 Ieder zegt: ‘ze’ deden dit of dat. ‘De menschen’
			 liepen, schreeuwden, tierden, als dwazen. ‘Ze’ wisten niet wat ze
			 wilden. ‘Ze’ waren gek, wreed, lafhartig, enz.
		  
		  Niemand spreekt by zulke gelegenheden van ‘ik’ noch
			 zelfs van: ‘wy.’ 't Is hiermee als met den tafeldans, waarby ieder
			 meent slechts de beweging te volgen, en geen besef heeft hoe dat
			 vermeende ‘volgen’ wel degelyk de uitwerking heeft van
			 meestuwen. Ook deze begoocheling komt alzoo neer op gebrek aan juistheid
			 in dynamische schatting, op 'n vergissing.
		  
		  Hoe dit zy, men ziet dat onze Wouter begon te denken, en dat
			 het de moeite beloonde, zaad van denkbeelden neerteleggen in z'n gemoed. Hy zag
			 in dat de ‘massa’ waarop hy stuitte, te laag stond om... dom te
			 zyn.
		  
		  Ook kon men ze - in hoedanigheid van ‘menigte’ alweer -
			 niet beschonken noemen, al zy 't dan dat het getal nuchtere lieden die aan de
			 samenscholing deelnamen, zeer gering was. Zelfs in dit opzicht alzoo, was hier
			 de kollektiviteit die we thans overal zien opdringen - ik noemde haar in 334  'n vrucht van lafhartigheid en wantrouwen - niets dan
			 'n fiktie. Een Menigte kan zoomin drinken als denken, en heeft dus even
			 weinig kans om beschonken te zyn, als dom of verstandig. Een Menigte is,
			 zielkundig gesproken, heel iets anders dan dit alles. Zy is niemendal.
		
		
		  1112.

		  Met de toepassing dezer stelling op de te volgen methode: om te
			 geraken tot waarheid in het algemeen, kon Wouter zich nog niet inlaten. 't
			 Was al wèl dat-i over de ydelheid van 't kwalificeeren-zelf nadacht, en
			 aan den voorrang die op verstandelyk, en dus evenzeer op zedelyk terrein
			 toekomt aan den individu.
		  
		  Hy voelde - en zeer ten-rechte, waarlyk! - dat hy hooger stond dan
			 al die menschen te-zamen, en dat dit het geval zou gebleven zyn, al ware
			 Stoffel er by geweest, of zelfs meester Pennewip... ja, al was 't die goede
			 dokter Holsma.
		  
			Maar... hy kon zich niet voorstellen dat deze zich ooit ver-
{==68==} {>>pagina-aanduiding<<}
lagen
			  zou tot 'n deel van zóó'n geheel!
		  
		  Later eerst zag hy in dat iemand van eenige waarde evenmin kan
			 opgaan in elke andere samenkoppeling, en dat de ikheid... 
		  
		  Wel zeker: ‘ieder moet handelen naar z'n eigen
			 overtuiging!’ Zóó had Mevrouw Holsma gezegd. En wat werd er
			 van de mogelykheid der toepassing van deze blyde boodschap, wanneer men met die
			 overtuiging slordig omging? Als men haar vervalschte volgens Strabbe's
			 ‘regula van menging?’
		  
		  ‘Een kruienier heeft thee van negen stuivers, van acht
			 stuivers, en van zeven stuivers het pond, en wenscht... 
		  
		  De goeie 
			 Strabbe geeft z'n kruieniers nooit
			 Souchong van geen-één stuiver te mengen onder de
			 ‘massa’ die hy verkoopen wil tegen zóóveel winst op
			 het pond. Men bedenke dat ik van den goeden ouden tyd spreek.
		  
		  En Wouter ging met denken voort.
		  
		  ...hy wenscht van al die theesoorten een...
			 ‘massa’ te maken... 
		  
		  Daar is 't woord weer, het nieuwe woord van de Holsma's! Welnu,
			 gedachten, meeningen, overtuiging, geweten, verstand, hoop, vrees, liefde,
			 haat, deugd, en vooral: zedelyke verantwoordelykheid... dit alles is
			 geen thee, die men mengen kan om ze aan den man te brengen tegen zekeren
			 prys!
		  
		  Wie 't beproeven zou, verrekent zich, omdat de menging zelf 
			 'n vernietigenden invloed uitoefent, die aan Strabbe's rekentalent ontsnapte,
			 maar begrepen wordt door beoefenaars der regula: ‘vanden mensche
			 en deszelfs eigenaardigheden.’
		  
		  Ik weet waarlyk niet welk deel van deze opmerkingen aan Wouter
			 behoort, en wat volgens de ‘Gezelschaps-rekening’ den auteur
			 toekomt. Daar echter de dissolutie der maatschap tusschen dien kleinen jongen
			 en my, nog niet op-hand is, kunnen wy deze vraag ongelikwideerd laten. 't Is
			 wel mogelyk dat ik Wouter 'n beetje wyzer voorstelde dan-i nog wezen kon.
			 Maar... de kiem was gelegd. En vergaan zou ze niet!
		  
		  De lezer wordt overigens uitgenoodigd zyn wenken - of de mynen -
			 over de onbruikbaarheid van Strabbe's ‘Regel 
{==69==} {>>pagina-aanduiding<<}
 van
			 menging’ in 't zedelyke, te toetsen aan het oordeel over 't
			 hedendaagsch parlementarismus, dat ik heb uitgesproken op meer plaatsen dan ik
			 nu lust heb aantehalen.
		  
		  't Heele stuk over ‘Specialiteiten’ wyst er
			 op.
		
		
		  1113.

		  We zyn weer op die ‘markt.’
		  Nog altyd stonden daar 'n paar oud-gedienden op post, en
			 bewaakten... ik weet niet wat!
		  
		  Er is later gebleken dat ze niets bewaakten. Maar dit wisten op dat
			 oogenblik de gebrekkige stumperts nog niet. Ze werden door de bestbespraakten
			 onder 't volk uitgescholden. ‘Bloeddieven’ waren ze, en - de lezer
			 raadt het zeker al - ‘opvreters van Stad en Land.’
		  
		  Wouter vond - o, weelde, hy begon te denken voor eigen rekening! -
			 dat ze 'r niet uitzagen als lieden die zich vermaken met het opslikken van
			 zooveel grondgebied. Hy voelde medelyden met de arme kerels, en... hoor, daar
			 vernam hy iets dat hem in de ooren klonk als de bekende kreet, als 'n beroep op
			 zyn hulp!
		  
		  De toon was minder liefelyk, dat's waar, dan Amalia's:
		  
			 Waar is... warre, warre, wou...  
			 Wouter die me redden zou? 
		  

		  Maar de beteekenis was dezelfde. Geen houtzaagmolen kon duidelyker
			 kraken: ‘je bent iets... toon het!’
		  
		  O, 't prachtig evangelie van den hoogmoed! Dàt wil ik blyven
			 verkondigen!
		  
		  Een der oude soldaten die de zaak wysgeerig bleek optenemen, had op
			 zekere beleediging geantwoord:
		  
		  - Jy weet het! Ga jy je gang maar! Als ik maar 'n pruim tabak
			 had!
		  - Negerhit? vroeg Wouter snel, even bly byna over z'n nieuwbakken
			 speciale zaakkennis, als opgewonden door 't denkbeeld dat hy 'n blyk geven kon
			 niet tot de ‘massa’ te behooren.
		  
		  De man begreep noch 't uitgesproken woord - negrohead - noch
			 de bedoeling, en meende dat het kind zich aan den 
{==70==} {>>pagina-aanduiding<<}
 kant van z'n
			 aanvallers geschaard had.
		  
		  Wie kon ook raden dat zoo'n kleine jongen 'n geheel àndere
			 beweegkracht in z'n ziel had, dan die waardoor zich de ‘massa’ liet
			 voortdryven?
		  
		  - Komaan, jy snotjongen, hou jy 'r je nu maar liever buiten! Wacht
			 tot je droog achter je ooren bent!
		  - Ik wil je tabak geven! schreeuwde Wouter door 't gejoel heen.
		  - Hè?
		  - Tabak, negerhit... echte! riep Wouter.
		  - Dat salje wel s..... s-gauw late, brulde een kerel die achter
			 onzen kleinen zelfdenker stond. Lâ-de fent ferèkke!
		  
		  ‘S... s-gauw late’ beduidt: iets volstrekt
			 niet doen, iets zóó byzonder-overdreven nalaten, dat men reeds
			 alleen by de gedachte aan 't wèl doen, de koorts zou krygen van
			 verbazing, of... 'n slag in 't gezicht. Dit laatste werd blykbaar hier
			 bedoeld.
		  
		  Wouter keerde zich om, zag op tot den waarschuwer die zich bediend
			 had van 't prachtig bywoord dat zoo moeielyk te vertalen is, en zei:
		  
		  - Ik zal dien man tabak geven!
		  
		  Ach, hoe heerlyk hy dat ‘ik’ intoneerde! De
			 ‘nieuwe hoed’ uit z'n leeslesje was er niets by.
		  
		  - Ik zal dien man tabak geven, ik!
		  
		  ‘Of sterven!’ zeid-i er niet by. En dit hoefde ook niet.
			 Men kon 't hem aanzien dat-i hiertoe bereid wezen zou als 't gevorderd
			 werd.
		  
		  Hyzelf had nooit geweten dat-i zoo moedig was!
		  
		  Hy drong door de menigte heen, en kocht in den eersten tabakswinkel
			 den besten, wat-i hebben wilde, niet zonder wat te luchten te hangen van z'n
			 zaakkennis. Al ware hyzelf in 't bezit geweest van twee
			 ‘gevestigde’ zaken, hy had niet met meer aplomb z'n
			 bestelling kunnen doen. De bediende in den winkel mocht toezien dat-i goed
			 woog, en zich onthield van elke poging om den neergelegden schelling te doen
			 doorgaan voor 'n zesthalf. Hy had te-doen met iemand die 't wist, met 'n
			 specialiteit!
		  
		  Nu, 't liep goed af. Wouter besteedde een stuiver, en kreeg
			 
{==71==} {>>pagina-aanduiding<<}
 behoorlyk het te veel betaalde terug.
		  
		  Die schelling... o, hoe gelukkig dat Willem en Sietske hem begeleid
			 hadden tot aan de huisdeur, toen-i zoo-even de Holsma's verliet! Dit had God nu
			 eens goed beschikt! Hierdoor immers was-i in 't heerlyk bezit gebleven van 't
			 geldstuk dat z'n moeder hem had meegegeven ‘voor de meid’ omdat ze,
			 vooral jegens den dokter, zoo op 't fatsoen gesteld was.
		  
		  Maar 't aanbieden van de zonderlinge versnapering aan den soldaat,
			 had moeite in. Er moesten veel mannen worden op-zy gedrongen. Ook vrouwen en
			 meisjes, en zelfs kinderen... 
		  
		  De kleine hinderpaaltjes belemmerden Wouter 't meest.
		  
		  - Wilje me-n-asjeblieft even doorlaten, vroeg hy met 'n stemmetje
			 zoo zacht, op 'n toon zoo smeekend en onderdanig, zoo uitermate fatsoenlyk en
			 bescheiden... 
		  
		  Wat er 'n inspanning noodig was om door al die menschen te dringen,
			 waarvan geen enkele hem bedreigd had!
		  
		  Toch naderde hy de plek vanwaar-i was uitgetogen om z'n heldenfeit
			 voortebereiden. Hy hield den papieren kegel hoog boven 't hoofd - waarlyk, er
			 zyn wel eens minder eerbiedwaardige vaandels opgestoken, dan dat peperhuis met
			 'n stuiver tabak! - en bereikte den man die hem met het vreemde bywoord
			 gedreigd had... 
		  
		  Wèg was z'n beschroomdheid! Ruwer dan eigenlyk noodig was, en
			 met meer uittarting dan 't aanspraak-maken op verschooning kon voorbereiden,
			 zette hy den kerel z'n schouder in de lenden, en boorde zich dóór
			 tot de voorste ry:
		  
		  - Dáár, man! Ziedaar tabak - negerhit, weetje? - 'n
			 snotjongen ben ik niet!
		  
		  De soldaat nam, en pruimde. Wouter keerde zich om, en keek den man
			 aan die zoo zonderling lucht had gegeven aan z'n overtuiging: dat-i 't wel s...
			 s-gauw ‘late sou.’ Hy scheen te vragen welke aanmerking de profeet
			 te maken had op dit protest tegen z'n voorspelling?
		  
		  De zaak liep goed af. Het verwonderde Wouter dat niemand hem
			 stompte, sloeg of uitschold. Misschien zou dit dan ook geschied zyn, als niet
			 de verheugde tabakspruimer door 'n nogal bekende soldaten-aardigheid, de
			 voorsten van den troep 
{==72==} {>>pagina-aanduiding<<}
 aan 't lachen had gemaakt: ‘beter 'n
			 halve pruim in je mond, as 'n heel stuk in je... kraag!’
		  
		  Al wat de voorvechter van 't non-interventiestelsel tegen Wouter
			 inbracht, toen deze zich zegenvierend verwyderde... 
		  
		  O, Thermopylae! O, Miltiades! O, Glorioso! O, Ivanhoe! O,
			 Kolokotroni! O, riddereer! Welke dame zal z'n harnas ontgespen? Hoe is de kleur
			 van den sluier dien-i voortaan dragen zal... rechter schouder, linkerheup,
			 rozet... 
		  
		  De bywoordman verzekerde aan de omstanders dat ‘die kleine
			 jongen 'n s...s-brutale bliksem’ was.
		  
		  Wouter antwoordde niet, al had-i het recht gehad te verzekeren dat
			 de man zich bedroog. De door hem - tot z'n eigen verrassing waarlyk! - aan den
			 dag gelegde moed was 'n uitvloeisel van geheel àndere gemoedsgesteldheid
			 dan brutaliteit. Hy was bescheiden, verlegen, beschroomd. Maar hy had nu
			 ondervonden dat er omstandigheden konden bestaan die hem 'n oogenblik lang
			 boven deze fouten verhieven, en deze ervaring deed z'n ziel groeien.
		  
		  In zeer langen tyd was-i niet zoo vergenoegd ingeslapen als den
			 avond van dezen dag.
		  
		  Och, als Femken 't gezien had!
		
		
		  1114.

		  Maar deze stemming zakte weer gedurende de weinige maanden van z'n
			 leertyd op denZeedyk. Hier zag hy dagelyks het gemeene van even naby als
			 op die markt, zonder daaraan 't verheffend denkbeeld van stryd te kunnen
			 verbinden. Integendeel. De Weledele heer Motto had hem 'n onverstoorbare
			 beleefdheid voorgeschreven, en zelfs betuigd dat deze eigenschap ‘in den
			 handel 't voornaamste was.’
		  
		  Nu, beleefd en vriendelyk wàs Wouter. Gewoonlyk meende hy dat
			 de onaangename indruk dien het trivale op hem maakte, aan z'n eigen
			 onbedrevenheid moest worden toegeschreven, en - als met de leugens - kwam soms
			 de wensch in hem op: ‘wanneer toch zal ik groot genoeg zyn, om me zoo
			 mannelyk uittedrukken?’
		  
		  Wie weet of-i niet gestrand was op de klip der hypermetaforische
			 bywoorden, wanneer z'n lektuur hem daarvoor niet 
{==73==} {>>pagina-aanduiding<<}
 bewaard had?
		  
		  Neen, ook zonder die boeken zoud-i ontoegankelyk gebleven zyn voor
			 deze soort van gemeenheid, door z'n onbederfbare lust in 't exakte, een der
			 meest loffelyke wyzen waarop poëzie zich openbaart.
		  
		  Eens was-i genoodzaakt geweest, 'n kwajongen die steenen in den
			 winkel wierp, te berispen en zelfs te dreigen. Hierop was 'n scheldwoord
			 gevolgd, dat in den mond der amsterdamsche straatjeugd bestorven ligt:
			 dief! En wel met 'n onzindelyk toevoegsel dat nu niet ter-zake dient, en
			 dat ik dus mag overslaan.
		  
		  - Hoe kan die jongen beweren dat ik 'n dief ben, en... zoo
			 onzindelyk? had Wouter aan den heer Motto gevraagd. Ik had gezegd dat ik hem 'n
			 klap geven zou als-i weer met steenen wierp. Waarom noemt hy my nu dief?
			 Dat 's iemand die steelt, niet waar?
		  De heer Motto was er de man niet naar, om 't verschil tusschen
			 schelden en kwalificeeren te verklaren. (648) En
			 Wouter berustte. Hy had zich meer geërgerd over 't gebrek aan logischen
			 samenhang dan over de beleediging, en hierin lag inderdaad iets... goddelyks.
			 't Was 'n schending der wereld-orde, iemand a te noemen omdat-i b
			 was. Iets als misdaad tegen den Heiligen Geest van 't 2 X 2 = 4! 'n Hinkend
			 rym. 'n Onmogelykheid!
		  
		  En... 't straatjongetje dat zich aan al deze gruwelen had schuldig
			 gemaakt, was nog 'n hoofd kleiner dan hy! De hier gepleegde verkrachting van de
			 Rede, was alzoo ditmaal geen uitvloeisel van begeerlijke volwassenheid!
		  
		  Maar... maar... al de wèl ‘groote’ menschen?
			 Vanwaar by hèn dan dat gedurig afwyken van 't ware, juiste, stipte?
			 Waren zy zoo achterlyk, of was die straatjongen z'n leeftyd
			 vóór? Moest Wouter terug of moest-i vooruit, om aantelanden op 't
			 punt waar zich 't grootste gedeelte van z'n omgeving scheen te bevinden? Zoud-i
			 ooit ver genoeg komen om als de Weledele Heer Motto aan 't hoofd te staan van
			 twee ‘zaken’... nu ja ‘gevestigd’ waren ze na 't
			 overhaast vertrek van den patroon niet meer. Maar 't waren ‘zaken’
			 toch, en... gevestigd geweest!
		  
		  - Als ik den man hier had zou ik 'm verscheuren, zei de moeder. Ik
			 dacht het wel dat-i met m'n geldje-n-op den loop zou gaan! 'k Heb 't altyd
			 gezegd, niet waar, Stoffel?
{==74==} {>>pagina-aanduiding<<}
 
		  - Ja, moeder. Zoo'n cautie is 'n gevaarlyk ding... 
		  - Dat heb je-n altyd van die menschen met 'r geloof! Ik vraag je,
			 wat doet het er toe of men protestant is of... wat anders! Wat hoeft zoo'n man
			 'n jongetje P.G. te vragen in de krant, en dan... wegteloopen met 'n mensch z'n
			 geld! Ik vraag je, wat doet er de godsdienst toe? Ik wou... ik wou... dat-i 'n
			 roomsch jongetje genomen had, met 'n... koussie van duizend!
		  - Ja, moeder, dit was zeker beter geweest.
		  - 'n Roomsche is net zoo goed als 'n ander, dit zeg ik maar! Waarom
			 zou 'n roomsche jongen niet even goed snuif kunnen wegen, en boekhouden, en op
			 den winkel passen, en... koussies geven, als 'n griffermeerde? De menschen
			 lyken wel mal met 'r verschil van geloof. De een is net zoo goed als de ander,
			 vindje niet, Stoffel?
		  - Ja moeder.
		  - 't Is om 'r griezelig van te worden, als ik bedenk dat zoo'n kerel
			 nu in Amerika van myn geldje den prins speelt. Maar, Wouter, jy hebt ook
			 schuld. Jy had me moeten waarschuwen dat de man niet deugde. Kon ik 't
			 weten, ik arme weduw die hier in m'n huiswerk zit?
		  - Moeder, ik wist het ook niet.
		  - Je had dan maar beter moeten opletten. Maar je geeft er niet om of
			 je moeder aan 't bedelen raakt. En, Stoffel, wat zullen we nu met 'm beginnen?
			 Naar zee gaat-i niet, dat zeg ik! Ik kan 't voor God niet
			 verantwoorden dat-i aan boord van zoo'n schip onder allerlei soort van volk
			 komt, niet waar, Stoffel?
		  - Ja, moeder.
		  - En dat-i daar vloeken leert... 
		  - Zeker, moeder.
		  - En z'n geloof kwyt raakt! Want, dit zeg ik maar, wie niet by z'n
			 geloof blyft... wat zeg jy, Stoffel?
		  - Ja, moeder, 'n mensch moet altyd by z'n geloof blyven.
		  - Honderd gulden! 't Waren zeeuwen... ik zie ze nog! Wat hoeft zoo'n
			 gemeene kerel 'n protestantsch jongetje te vragen?
		
		
		  1115.

		  ‘Wel,’ veroorloofde zich Wouter te denken, de man bleef
			 by z'n ‘geloof.’
		  
		  Maar aan de ontleding van den zotteklap zyner moeder besteedde hy
			 minder moeite dan aan byna alles wat tot hem kwam van buitens'huis. De
			 blunders in redeneering waaraan 
{==75==} {>>pagina-aanduiding<<}
 z'n verwanten zich schuldig
			 maakten, waren zoo menigvuldig dat-i er aan gewoon was geraakt en uit
			 vermoeienis de taak had opgegeven daaruit wys te worden. Één
			 woord van Holsma of oom Sybrand strekte hem tot tekst van lange overpeinzingen,
			 maar de bitjara kossoeng van z'n familie maakte niet veel meer indruk op
			 hem dan 't gegons van 'n byenzwerm.
		  
		  Iets minder gewoon was-i nog altyd aan onzin die door anderen geuit
			 werd, al stonden ze dan niet hooger dan z'n huisgenooten. Juffrouw Laps, byv.
			 was hem 'n wel onbehagelyk, maar toch de nieuwsgierigheid prikkelend,
			 studie-exemplaar. En z'n belangstelling in 't oplossen van de raadseltjes die
			 ze opgaf, werd te grooter naarmate hy meer acht-sloeg op 't gebrek aan
			 samenhang of overeenstemming in haar manieren.
		  
		  Sedert eenigen tyd bezocht zy de Pietersens drukker dan ooit, en
			 telkens onderging Wouter by die gelegenheden 'n reeks van tegenstrydige
			 indrukken. Ze was bar, nydig, en te-gelyker-tyd weer op-eens... och, er was
			 niet uit het schepsel wys te worden.
		  
		  Het heldenfeit met de tabak was gedeeltelyk bekend geraakt. Wouter
			 had eerlyk de vyf stuivers verantwoord, die hem van den providentieel gespaarde
			 schelling waren overgebleven... 
		  
		  Twee jaren geleden zoud-i dit niet gedaan hebben. Doch sedert dien
			 tyd had zich 't besef van ridderlykheid in hem ontwikkeld. Tegen 'n flinken
			 roover zag-i nog altyd eerbiedig op, maar 't weggrissen van 'n paar stuivers...
			 hy vond dat-i daartoe nu te groot was geworden. De helden uit z'n boeken zouden
			 zich over hem geschaamd hebben.
		  
		  Hoe dit zy, 't uitgeven van den eenen stuiver waarmee de veteraan
			 moest getroost worden over, 't gemis van de verteerbare Landen en Steden die
			 anders z'n gewoon voedsel uitmaakten, drong Wouter tot het aanroeren van't
			 gebeurde. Hy sloeg in z'n relaas van de zaak, 't gevaar dat-i geloopen had,
			 over. En... niet uit bescheidenheid. Hy had gaarne wat gestoft op z'n moed,
			 maar voelde dat de kans op afkeuring van z'n verkwisting, grooter was dan die
			 op lof over z'n... ja, hoe moet ik 't noemen?
		  
		  De door hem begane afwyking van spaarzaamheid werd dan ook zeer
			 kwalyk genomen, en 't was wel gelukkig voor 
{==76==} {>>pagina-aanduiding<<}
 hem dat-i de
			 by-omstandigheden niet had aangeroerd, waardoor z'n ontydige mildheid was
			 gestempeld geworden tot uittarting.
		  
		  - Denk je dat de stuivers my op den rug groeien? vroeg z'n moeder.
			 Jy verdient immers geen duit, jongen! Mag jy tabak koopen voor ouwe soldaten?
			 Moet ik nog meer ten-onder, na de honderd gulden die je me weer gekost
			 hebt?
		  
		  By zulke toespraakjes viel 't Wouter zeer moeielyk, de toonhoogte
			 van z'n ziel behoorlyk gestemd te houden. En dit lukte dan ook niet. Hy
			 antwoordde weinig of niets. Wat het ergste was, hy vond in zichzelf geen steun,
			 want... z'n moeder had niet geheel-en-al ongelyk!
		  
		  Edelmoedigheid is 'n versnapering waarvan men zoo min mag snoepen
			 als van andere lekkerbeetjes. Al zag nu Wouter dit nog niet in, toch voelde hy
			 z'n onvermogen zich grondig te verdedigen tegen de beschuldigingen die z'n
			 moeder tegen hem inbracht.
		  
		  Dat zy niet in-staat zou geweest zyn de oorzaken te begrypen die hem
			 tot handelen opwekten, deed minder terzake. Maar hyzelf gaf zich daarvan geen
			 rekenschap, en hy stond dus weerloos tegenover de bewering dat-i gehandeld had
			 als 'n gek. Dit werd te erger toen men de aanklacht overbracht op 't laagste
			 terrein dat men kiezen kon, op kinderachtigheid.
		  
		  De moeder had het woord: ‘verkwisting’ uitgesproken,
			 maar Stoffel zette haar te-recht:
		  
		  - Né, moeder, dàt is het niet. De zaak is dat-i zoo
			 achterlyk blyft in alles. Hy weet nog niet met geld omtegaan, dàt is
			 het!
		  
		  - Precies! Hy weet nog niet met geld om te gaan. Alle andere
			 kinderen van zyn jaren... als ze-n-'n stuiver hebben, wat doen ze? Ze bewaren
			 hem. Of... ze koopen er wat voor. En hy? Wat doet-i? Hy geeft hem weg! Zal je
			 dan nooit verstandig worden, jongen?
		
		
		  1116.

		  Misschien was Stoffel's opmerking niet kwaad gemeend, maar ze wondde
			 Wouter diep. Een ‘verkwister’ is dan toch altyd 'n persoon, 'n man.
			 Was men maar zoo 
{==77==} {>>pagina-aanduiding<<}
 goed geweest, hem dáárvoor
			 uittemaken!
		  
		  ‘Prodigue, prodigue... asjeblieft
			 prodigue!’ mompelde hy treurig. Want - tot verbazing van den lezer
			 misschien - hy kende dit woord.
		  
		  In een der omnibus-slaapkamers hing 'n stelletje grof gekleurde
			 platen die de parabel van den verloren zoon voorstelden. 't Was 'n fransche
			 uitgaaf, en door vergelyking met de Schrift, verkeerde de heele familie langen
			 tyd in de vaste meening dat de daarop voorkomende uitdrukking: prodigue
			 niets anders kon beteekenen dan ‘verloren.’ Dit had dan ook Stoffel
			 tegen een van z'n kollegaas beweerd, die hem met behulp eener dictionnaire
			 beter inlichtte. Na veel gekibbel over de goddelooze fransche drukfout... 
		  
		  - Want: ‘verloren’ stáát er, zei juffrouw
			 Pieterse. En wat in de Schrift zelf staat, zal toch wel waar zyn.
		  
		  ...na eenig tegenstribbelen dan, wilde men wel aannemen dat de
			 beteekenis van 't woord prodigue: ‘verkwister’ wezen kon. En
			 in die benaming had Wouter veel zin.
		  
		  Eerste tafereel. De zoon die bezig was met... verkwisten en
			 verloren-gaan, neemt afscheid van z'n vader. De oudeheer had 'n purperen
			 tabbert aan. Mooi genoeg. Maar de verkwister zelf... o hé! Er fladderde
			 hem 'n mantel om de schouders - 't scheen erg te waaien in dien zuilengang! -
			 'n mantel... prinselyk! En z'n turksche broek was van puur goud! De jongen had
			 'n krommen sabel op-zy, en op z'n hoofd n tulband met aigrette... zeker 'n
			 onix, of sardonix, of paarl, of... edelsteen! Men kan er den geleerden 
			 Schrant op nalezen. Zulke zaken kosten
			 niets op 'n prent.
		  
		  De oudeheer keek verdrietig - en daarin had de man geen ongelyk -
			 maar... al die beladen kameelen! En die slaven. En al die toestel voor 'n
			 verre, verre reis! 'n Pikzwarte knecht hield 'n paard by den toom. 'n Ander den
			 stygbeugel, en scheen te manen: ‘komaan, verloren-gaande zoon, styg op!
			 We worden gewacht op de tweede prent!’
		  
		  Welk jongentje zou niet graag zoo'n verloren zoon willen zyn? Die
			 kromme sabel alleen was de zonde waard.
		  
		  Tweede tafereel. Hm... scabreus! Nu ja, maar niet voor
		  	Wou-
{==78==} {>>pagina-aanduiding<<}
ter,  die in z'n onnoozelheid geen gewicht hechtte aan al de
			 zonderling opgesierde juffrouwen op de plaat. Hoofdzaak was dat er dapper
			 gegeten en gedronken werd, en 't gezelschap scheen eensgezind, want dat eene
			 meisje in glimmend satyn, hing allervriendelykst over den schouder van den
			 verlorene. ‘Liever zóó verloren, dan anders gevonden’
			 moest de indruk zyn dien 't feest maakte op de verbeelding van 'n kind..
			 De ware beteekenis van het tafereel dat zich inspande om afschrik van
			 liederlykheid inteboezemen, ontsnapte aan Wouter's opmerking. Of liever, hy
			 wist wel wat het beduidde, maar...voelde anders. En alweer was
			 z'n hoofdindruk dat-i met genoegen de betrekking van verloren jongetjen
			 aanvaarden zou. Wat hem 't meest aantrok was noch de spys en drank waarmee de
			 tafel overladen scheen, noch vooral de zondig-gekleurde wangen van de dames die
			 zich bezig-hielden met doen verloren-gaan. Neen, hy was nayverig op de
			 onburgerlyke losheid van 't gezelschap. Om ten-overvloede den aanschouwer te
			 doordringen van 't begrip: verkwisting, had de teekenaar 'n wynvaas doen
			 omwerpen door 'n paar jachthonden... 
		  
		  Jachthonden ook! Dus: jacht! O, goden, 't is te veel!
		  
		  ...de wyn stroomde, en ging verloren alsof-i zelf 'n wegloopende
			 zoon was. Dit beviel Wouter byzonder. Niemand van de gasten bemoeide zich met
			 zoo'n kleinigheid, zelfs de schenkers niet. 't Had eens moeten gebeuren in den
			 huize Pieterse, al was 't maar met 'n dubbeltjes-kruik scharrebier geweest!
		  
		  De teekenaar spreekt: ‘meent ge dat ik den
			 verleidelyken indruk van zulke schetsen niet voorzag? Wordt ze niet uitgewischt
			 door wat er volgt?’
		  
		  Volstrekt niet! Zie maar:
		  
		  Derde tafereel. Heerlyk! Hoe romantisch is die wildernis! O,
			 wie daar zoo mocht zitten op 'n rots, starende in de onpeilbare diepte van 't
			 verschiet, en... alléén!
		  
		  Denken, denken, denken!
		  
		  Geen meester of moeder, geen broêr of patroon schryft daar
			 voor wat men te doen hebbe met z'n hart, z'n tyd, z'n elbogen, en z'n broek! De
			 jonge man op 't plaatje had er geen aan, en men kon duidelyk bespeuren dat-i
			 zich niet geneeren zou straks met uitgestrekte armen en beenen zich op z'n rug
		  	te leggen, om zon, maan en sterren te laten voort-
{==78==} {>>pagina-aanduiding<<}
dryven x voorby z'n
			 wydgeopende oogen! Men kon wis 'n dubbel stel longen gebruiken in zoo'n ruimte,
			 en, ook de ziel zou onbelemmerd in zich opzuigen wat ze verkoos. Wouter vroeg
			 zich af waaraan hyzelf denken zou, als-i 't eens mocht gebracht hebben tot
			 zoo'n verheven keizerschap over 't onmetelyk Ryk: eenzaamheid!
		  
		  Hm! Op dat rotsblok daar naast hem kon best z'n Femke zitten! O,
			 goddelyk verloren-zyn... met haar! Het begon hem te verwonderen dat er maar
			 één verloren zoon in de Schrift voorkwam. Van alle zonden kwam
			 hem 'n wèl-gekonditioneerde verkwisting de aanlokkelykste voor.
		  
		  En de woestyn was zoo... dragelyk. Er stonden boomen in. Die zou men
			 beklimmen als men terdeeg verloren was, en van de takken bouwde men dan handig
			 'n hut... voor Femke, natuurlyk.
		  
		  De verkwister op de prent scheen hieraan nog niet gedacht te hebben.
			 't Is waar ook, waarom was de groen-satynen juffer niet by hem? Er zal
			 afgesproken zyn dat ze hem straks komt opzoeken, dacht Wouter. Ze zal nog niet
			 geheel gereed wezen met 'r verkwisting. Och, dat ze zich haasten mocht! Hy
			 wacht haar met smart. Maar dit is ook 't eenige verdriet dat 'n rechtgeaarde
			 verkwister uit de profane wereld meeneemt in de prettige woestyn.
		  
		  Toch moet ik erkennen dat de varkens waarmee de prent gestoffeerd
			 was, er leelyk uitzagen. De moralizeerende teekenaar had de arme dieren gekozen
			 tot schildhouders van de zonde, en dus hun physionomien bedeeld met
			 waarschuwende trekken. En ook de trog had 'n onsmakelyk voorkomen.
		  
		  - Als 't my gebeurt, neem ik schapen mee, zei Wouter, en Femke zal
			 ze kammen!
		  
		  De teekenaar moet alzoo toestemmen dat zelfs het derde tafereel niet
			 toereikt om behoorlyken afschuw inteboezemen van verkwisten en
			 verloren-gaan.
		  
		  Maar... 't vierde? Evenmin! Minder nog!
		  
		  Die oudeheer is allervriendelykst, en we zyn weer in den zuilengang,
			 waar zoo-even die kameelen zoo geduldig stonden te wachten. Een van de thuis
			 gebleven slaven klapt in de handen, en slaat de oogen ten-hemel... uit
			 blydschap zeker 
{==80==} {>>pagina-aanduiding<<}
 dat het Woutertje van de prent terug is.
		  
		  Maar... hy? De wezenlyke Wouter? Teruggekeerd? Vriendelyk
			 ontvangen in z'n allerprettigsten rang van gewezen en genezen verkwister? Niets
			 van dit alles!
		  
		  Kameelen? Neen! Schapen in de woestyn? Neen! Ach, neen, geen
			 onkambare zwynen zelfs!
		  
		  En dan dat geslachte kalf! Dáárin lag de snydendste
			 tegenstelling met de burgerlykheid die Wouter beknelde. Juffrouw Pietersen
			 slachtte nooit iets, en nam by Keesje's vader osselappen op 't weekboekje.
			 Slechts nu-en-dan by hooge uitzondering 'n ribstuk.
		  
		  Op 'n heel kalf was geen kans, of men verloren was geweest of niet.
			 Maar dit belette toch niet dat de rang van verkwister hooger stond dan die van
			 kleinen dommen jongen die nog niet weet omtegaan met geld!
		  
		  En zie, ditmaal had-i aan z'n vriendelyke vyandin Laps iets te
			 danken, dat hem weer 'n beetje bemoedigde. Zy namelyk haalde inderdaad de
			 Schrift by de zaak, toen deze haar - op z'n pietersens! - werd megedeeld.
			 Zy sprak wel degelyk van varkenshoeden. Wouter had graag geantwoord:
		  
		  - Goed, wèl, best, juffrouw Laps, asjeblieft! Maar... och,
			 mogen 't deze keer geen schapen zyn?
		  
		  Hy begreep heel goed dat ze niet gevoelig zou wezen voor 't beoogde
			 kammen, en dus ook niet voor 't blauwzyden halsdasje dat Femke's lievelingslam
			 zoo snoepig staan zou.
		  
		  Maar... 'n verkwister wàs-i, verzekerde 't mensch.
		  
		  Goddank!
		
		
{==81==} {>>pagina-aanduiding<<}
 
		  Toulon est là! Woedende uitval van den auteur tegen
			 monologen, met 'n afschrikkend voorbeeld ter adstructie. (De uitval is
			 gesupprimeerd, en de lezer krygt vandaag alleen 't voorbeeld.) Gesprekken op
			 den Olymp, waarby Jupiter 't wel eens zou kunnen te-kwaad krygen
			 als-i zich waagde aan 'n antwoord. Boterammen, onderbroeken, yverzucht en 'n
			 pastoor, alles opgeluisterd door volslagen absentie van
			 godzaligheid.

		  1117.

		  - Ja juist, dat zeg ik ook altyd, antwoordde juffrouw Pieterse.
			 Want, wat doet-i? Hy verkwist z'n moeders goed. Als die man pruimen wil, laat
			 'm zelf tabak koopen. Daarvoor wordt-i door den koning betaald. Ik heb altyd
			 zuur moeten werken voor m'n boeltje, niet waar, Stoffel?
		  - Zeker, moeder! Maar ik blyf er by dat het 'n kinderachtigheid van
			 Wouter is.
		  - Net wat ik zeg, 'n kinderachtigheid!
		  - Mensch, je bent er niet! riep de oefenaarster. Ik zeg je dat-i
			 recht-toe aanloopt op den trog van Lukas 15. Draf zal-i eten!
			 Meenje dat de Heer z'n gelykenissen verkeerd maken zou? Stuur 'm 'ns by me. De
			 fout ligt aan de dominees, geloof me, heel alleen aan de dominees. Ze verklaren
			 de Schrift niet. Dàt is het! Zend 'm 'ns by me.
		  - Als ik in-gods-heeren-naam maar wist waaròm hy zulke
			 
{==82==} {>>pagina-aanduiding<<}
 dingen doet!
		  - Waarom? Wel, weet je dàt niet? Uit hoogmoed... 
		  
		  Ze sprak de waarheid!
		  
		  ...uit puren klinkklaren hoogmoed! Precies Belsasar, of... Sanherib,
			 of... Nubukadnezar, of... 
		  
		  Och, hoe dankbaar was Wouter voor al die koninklyke vergelykingen!
			 Wat was de artseny zoet, die juffrouw Laps hem toediende! Als-i op dat
			 oogenblik 'n briefje te schryven had gehad - aan Femke liefst! - zoud-i zeker
			 geroemd hebben: ‘begryp eens hoe ik gegroeid ben! Ik ben zoo slecht als
			 drie oude koningen met hun allen!’
		  
		  En dan te worden uitgescholden voor kinderachtig!
		  
		  - Hoogmoed! zei juffrouw Laps. Hy is goud van boven, yzer in het
			 midden, en z'n voeten zyn van klei. De Heer zal 'm wis en zeker omgooien! Stuur
			 'm 'ns by me.
		  
		  De uitnoodiging om den modernen koninklyken booswicht by haar in de
			 leer te doen, werd zoo dikwyls herhaald, dat men ten-laatste wel genoodzaakt
			 was, daarop iets te antwoorden. Noch de moeder, noch Stoffel hadden den moed,
			 Wouter's wegblyven voor hun eigen rekening te nemen. De grief van de weigering
			 moest neerkomen op hèm.
		  
		  - Maar, m'n lieve juffrouw Laps, de jongen wìl niet! Koppig
			 is-i... o! Wat moet ik doen met zoo'n kind?
		  
		  Wouter was te zacht om z'n moeder openlyk aanteklagen van valsheid.
			 By elke gelegenheid immers bleek hem dat zy even afkeerig was van
			 lapsisch-theologischen invloed als hyzelf. En nu? Ze hield zich alsof ze...
		  
		  Maar dit was weer een van de inkonsekwentien die by karakterlooze
			 menschen elk oogenblik voorkomen, en waaraan-i dus gewoon was geraakt. Hy wist
			 zeer goed wat er zou geschied zyn indien hy 't gewaagd had zich in dit geval te
			 beroepen op 't oordeel van z'n moeder. In tegenwoordigheid van Laps zou men z'n
			 opmerking bedolven hebben onder 'n stortvloed van verwytingen over z'n
			 ‘brutaligheid.’ En na 't vertrek van 't schepsel, had men hem
			 gezegd:
		  
		  - Je bent toch 'n dom kind! Begryp je dan niet dat ik 't mensch toch
			 niet in 'r gezicht zeggen kan dat ik 'n hekel 
{==83==} {>>pagina-aanduiding<<}
 heb aan haar
			 geoefen?
		  
		  Hy zweeg dus. Doch zie, gedwongen om weer en weer en nogeens
			 optehalen van z'n vergryp, ontsnapte hem 'n eenvoudig woord waaruit z'n
			 belaagster 'n vroolyk ?????? wist te
			 putten.
		  
		  - De man wou tabak hebben, zeid-i, en niemand durfde hem iets geven,
			 en toen... 
		  
		  Juffrouw Laps wist genoeg. Wouter was háár! Of
			 althans, ze wist nu waar Toulon lag, en van welken kant de vesting
			 kòn genomen worden... als ze neembaar was!
		  
		  - Nu, als-i dan geen pleizier heeft om by me te komen moet je 'm
			 niet dwingen, zei ze op allerzachtmoedigsten toon, by 't weggaan. Ferseeren
			 helpt niet. Men moet ieder z'n eigen sinnigheid laten. Ik geloof werachtig dat
			 jelui 't kind te veel besikkeneert. Lieve god, wie zal nu zoo'n bereddering
			 maken om 'n stuiver!
		  - Dat zeg ik ook, antwoordde de moeder. 't Zou waarachtig wel lyken
			 of 't me daarom te doen was! Zoo nauw komt het er, goddank, niet op aan! We
			 kunnen altyd nog wel 'n stuiver missen, wat zeg jy, Stoffel?
		  - Ja, moeder, maar 't wordt toch tyd dat Wouter... 
		  - Komaan, wat 'n geseur om 'n pruimpie tabak! De Heer zal 't
			 zeventigmaal-zeventigmaal weerom geven! ‘Zoo wat ge den minsten myner
			 broederen gedaan hebt... 
		  
		  Met deze veelbelovende teksten op de lippen, verliet juffrouw Laps
			 't verbaasde gezin. Men rekende haar den voorspelden hemelwoeker niet hooger
			 aan dan onder Christenen gebruikelyk is, maar vond het vreemd dat ze op-eens
			 zoo inschikkelyk was geworden.
		  
		  Ja, ja, 't is zoo makkelyk niet, juffrouw Laps te doorgronden, en...
			 sommige anderen!
		
		
		  1118.

		  De moeite die zich de Pietersens getroostten om 't raadseltjen
			 optelossen dat juffrouw Laps scheen optegeven, was niet zeer groot. Ze waren
			 aan niet-begrypen te gewoon om zich intespannen tot de verklaring van dat
			 zonderling laveeren. En ook Wouter bekommerde zich minder over de oplossing,
			 dan schynbaar van z'n lust in stiptheid en z'n begeerte om te weten, had
			 kunnen verwacht worden. De oorzaak hiervan lag in zekere overstelping van
			 indrukken, die hem 
{==84==} {>>pagina-aanduiding<<}
 belette zich met 'n bepaald vraagstuk bezig te
			 houden. Z'n gemoed zag er uit als 't naaikistje van 'n goedige moeder, waarin
			 de kinderen gegrabbeld hebben.
		  
		  De zaden die in hem gestrooid werden, waren van onderscheiden soort.
			 Dit nu is by ieder en altyd het geval. Maar 't grootste gedeelte paste niet by
			 den grond waarop ze vielen, en onze kleine beginner in 't Mensch-worden was 'n
			 te onbedreven hovenier, om uitterukken wat niet deugde en te ordenen wat
			 bruikbaar was.
		  
		  Alleen met betrekking tot de eigenaardigheid van z'n gaven en
			 streven - Trieb! - lag in dit alles iets byzonders. Overhoop gehaalde
			 ziele-werkdoosjes vindt men overal, maar niet overal werkt zoodanige verwarring
			 even schadelyk.
		  
		  De regeling der indrukken die Wouter's weinigje ondervinding had
			 te-weeg gebracht, zou niet moeielyk gevallen zyn, wanneer slechts die indrukken
			 niet waren vergezeld geweest van z'n voorbeschiktheid tot zedelyk en
			 verstandelyk zwaartillen. Hem kleefde een zeldzame fout aan: hy was 't
			 omgekeerde van lichtzinnig, en deze hoedanigheid had nagenoeg hetzelfde gevolg
			 als we gewoonlyk by het tegenovergestelde waarnemen. Verward in de menigte der
			 zaken die hy niet begreep, gaf-i moedeloos de poging tot verklaring op, en
			 scheen dus gelyk te staan met de meeste anderen die aan opheldering geen
			 behoefte voelen.
		  
		  Maar deze gelykstelling ging niet in-àllen-deele door. Wouter
			 berustte niet. Hy verwachtte licht, hy wachtte licht, en de spanning die
			 hem hierdoor veroorzaakt werd, was pynlyk.
		  
		  Zonderling dat hy in zulke stemmingen altyd behoefte voelde z'n
			 onbegrepen leed te klagen aan Femke.
		  
		  Door allerlei toeval kreeg-i haar niet te zien. Wel twaalf keeren
			 had hy zich moeite gegeven haar te ontmoeten, door in den omtrek van haar
			 huisje heen-en-weer te loopen. Maar altyd te-vergeefs.
		  
		  By deze gelegenheden wond-i zich op tot... redenary. Hy maakte aan-
			 en toespraken gereed, waarmed-i zich tot het meisje wenden zou, en wanneer ik
			 daarvan den juisten tekst geven kon, zou ik 'n heerlyk hoofdstuk
			 geleverd hebben van menschenstudie. Maar dit kan ik niet.
		  
{==85==} {>>pagina-aanduiding<<}
 
		  Toch wil ik het by benadering beproeven.
		  
		  Nogeens, op volkomen juistheid maakt m'n schildering geen
			 aanspraak.
		  
		  - Och, Femken, ik ben zoo bedroefd. Denk je dat ik weer ziek worden
			 zal? Zou je dan by me komen? Doe het niet! M'n moeder houdt niet van je... doe
			 't niet, Femke! Laat me sterven, en vraag maar aan de buren waar ik begraven
			 ben. Wil je dan 's avends op m'n graf komen? Eens maar, ééns!
			 Want ik begryp wel dat je niet dikwyls komen kunt, om de bleek, en om al je
			 werk, en om je moeder, en om de menschen, die 't gek zullen vinden als je komt
			 kyken naar 't graf van 'n kleine jongen.
		  
		  Maar, Femke, zoo heel klein ben ik niet meer! Ik word gauw zestien,
			 en heb 'n deenschen matroos gezien, die 'n zwaren baard had, en kleiner was dan
			 ik... wezenlyk!
		  
		  Als ik ziek word, wou ik zoo graag dat ze 't behangsel veranderden.
			 Die bloemen en strepen hinderen me zoo! En er is een bloem die gescheurd is, en
			 ze lykt... nu eens op 'n gebroken toren, dan weer op twee vechtende mannen. En
			 ik wou dat ze op jou geleek, maar 't gáát niet! En dan maak ik me
			 driftig dat die bloem niet veranderen wil van vorm. En dan voel ik dat ik dom
			 ben, want... ze kàn niet! En dan word ik nog driftiger... over m'n eigen
			 domheid, begrypje?
		  
		  Och, Femken, ik geloof zeker dat ik weer ziek word! Het sterven is
			 niet treurig, dunkt me, maar dat ziek-zyn is zoo vermoeiend!
		  
		  Zeg, waarom zou God de menschen niet tot zich roepen in volle
			 gezondheid? Waarom komt men met allerlei kwalen in den hemel? Ik wou juist zoo
			 graag heel flink wezen als ik God zag voor 't eerst!
		  
		  Ik kan niet gelooven dat ik de oogen zou neerslaan, zooals in den
			 bybel staat! Waarom zou hy 't áánzien zoo moeielyk maken! 't Is
			 onvriendelyk! Eerst verlang ik naar hem - om allerlei vragen te doen, weetje? -
			 en als ik hem dan eindelyk te zien kryg, zoud-i me terstond blind schitteren?
			 Femken, ik geloof het niet!
		  
		  En als het tòch waar is... weetje wat ik dan zeggen zal? Dan
			 zal ik zeggen: God, dáártoe ben ik niet gestorven! Niet
			 dáárvoor kwam ik in den hemel! 't Was donker in de bedstee
			 
{==86==} {>>pagina-aanduiding<<}
 waar ik ziek lag, en die bloemen plaagden me zoo, en ik begreep
			 zoo weinig, en nu ik eindelyk goed en wel hier ben - in den hemel, weetje,
			 Femke - nu kryg ik niets te weten, en alles blyft even verward, en niets
			 gehoorzaamt m'n wil, en in-plaats van licht dat helderheid geeft, zou ik hier
			 m'n oogen moeten sluiten voor 'n licht dat alles even donker maakt als in m'n
			 bedstee...
		  
		  Ik doe het niet, Femke. Ik doe het niet! Ik sla m'n oogen
			 niet neer!
		  
		  En al zou God zeggen dat ik brutaal was, en dat ik daarom niet
			 blyven mocht in den hemel, ik doe het niet!
		  
		  Want, zieje, waarom wou ik altyd zoo graag by God wezen? Wèl,
			 juist om alles te weten.
		  
		  En als dàt niet kan... 
		  
		  Ieder moet handelen naar z'n overtuiging. Dàt zal ik ook aan
			 God zeggen. Dat zal ik hem heel goed zeggen!
		  
		  Ik wil hem vragen waarom-i de Grieken niet helpt? Gut, Femke, ze
			 vechten zoo! En ik wou er zoo erg graag by wezen. Maar ik moet eerst nogeens in
			 den handel.
		  
		  Ik heb je nooit zien voorbykomen op den Zeedyk, en ik was er
			 bly om. Als ik je gezien had... 
		  
		  Ja, dat zou wel prettig geweest zyn, als ik maar niet juist m'n
			 kerfbuis had aangehad... 
		  
		  Maar toch, ik zou je verzocht hebben nooit weer in die buurt te
			 komen. Want... daar loopen veel matrozen die soms... onfatsoenlyk zyn. Voor my
			 was 't niets, weetje - gut, ik kan zelf al vloeken, en gemeene woorden weet ik
			 ook! - neen, voor my was 't niets! Ik heb eens ‘godverdomme’
			 gezegd tegen 'n Rus die me slaan wou. 't Is heusch waar dat ik zestien word in
			 September, en ik zou best naar Griekenland durven gaan, vooral by 't
			 paardenvolk, omdat men dan gauwer by de Turken is. Op den Zeedyk heb ik
			 met één hand den winkeltrap over de toonbank gezet, en m'nheer
			 Motto zelf zei dat ik veel sterker was dan-i gedacht had.
		  
		  En vind jy 't ook zoo erg slecht van me, dat ik aan dien ouden
			 soldaat...
		  
		  Nu, ook dàt wil ik aan God vragen! 't Zal me benieuwen
			 
{==87==} {>>pagina-aanduiding<<}
 wat-i zegt. Ik kon al die menschen te-gelyk niet verstandig
			 maken...
		  
		  De ‘massa’ is niet dom, Femke, maar ze is... 
		  
		  Hoe zal ik je dat nu uitleggen? Als de jongens steenen op je bleek
			 gooien, zyn dan die steenen verstandig? Wel neen! Zyn ze dom? Ook niet! 't Zyn
			 maar gegooide steenen. Begryp je 't onderscheid wel, tusschen dom of
			 verstandig, en... niet-dom of niet-verstandig... niemendal?
		  
		  O, en hoe 't afgeloopen is met Jakob Claesz! Dat zal ik vragen. En
			 waarom God hem niet geholpen heeft? Als-i maar z'n been had gebroken, even voor
			 't uitzeilen. 't Had God maar één woord hoeven te kosten! Neen...
			 niet eens 'n woord, maar Hy heeft maar te willen! Och, men kan zoo gemakkelyk
			 voor alles zorgen, als men almachtig is! En daarom wou ik zoo graag... wat
			 grooter zyn.
		  
		  En jy zou prinses wezen. Niet omdat ik grootsch ben, maar... dan kon
			 je my beter helpen in alles. We zouden samen alles uitroeien wat verkeerd is,
			 en de menschen dwingen om goed te zyn, en... nooit iets te zeggen wat niet
			 precies waar is.
		  
		  Waarom zorgt God er niet voor, dat ze de waarheid zeggen? Vraag 't
			 eens aan pater Jansen. Maar myn... dominee - onze paters heeten dominee,
			 weetje! - myn dominee gaf me nooit 'n antwoord dat ik begrypen kon.
		  
		  Weetje wat-i zei? Hy zei dat God groot was, maar... we begrypen hem
			 niet! Waartoe dient dan de katechizatie? En wat hebben we aan z'n grootheid,
			 als ze onbegrypelyk is? Daar zit juist de zaak... ik wou hem wèl
			 begrypen! En jy zeker ook?
		  
		  Vind jy 't mooi van God, dat-i zoo onbegrypelyk is? Je moet denken:
			 hy is almachtig, en kon dus heel eenvoudig... 
		  
		  Kyk, de zaak is zoo, Femke. Hy kan zeggen: daar zy begrip, en
			 er is begrip!
		  
		  Want... begrip en licht is 'tzelfde, weetje!
		  
		  En, Femke, denk eens, als ieder altyd alles begreep, zouden er geen
			 slechte menschen meer zyn. En dan kon de koning wat rust nemen, want ieder zou
			 zonder bevel of verbod, 
{==88==} {>>pagina-aanduiding<<}
 precies weten wat-i te doen en te laten
			 had! Zou je dat niet mooi vinden?
		  
		  't Is waar, dan hoefde ik niet naar Griekenland! Want alle Turken
			 zouden dan op-eens... christenen worden, en aan niemand kwaad doen... 
		  
		  Maar... christenen doen ook wel eens kwaad. Hoe komt dit toch, als
			 hun geloof zoo goed is als ze zeggen? ik kan je wel twintig oorlogen noemen -
			 met de jaartallen er by, Femke! - van christenen tegen christenen. Hoe vind je
			 dàt?
		  
		  En by elken oorlog bidden ze aan beide kanten.
		  
		  Hoe redt God zich uit al die gebeden? Hy mag niemand in nood laten,
			 die gedoopt is en hem wat bidt om Jezus' wil. Ik zal 't hem vragen.
		  
		  Als ik er ben - in den hemel, meen ik - en ze bidden dan weer zoo
			 tegen elkaar in... weet je wat ik zeggen zal? Ik zal zeggen: houd eerst op met
			 vechten! Dan zal ik zien wie gelyk heeft, en ieder 't zyne geven naar
			 behooren.
		  
		  Want dat eeuwige vechten is te ruw. 't Is Turkenwerk. Menschen van
			 goed geloof kunnen op beter manier te weten komen wat recht is.
		  
		  Maar God schynt er niet op te letten. En dit zal ik hem flink
			 zeggen... als ik ziek word van verdriet, en sterf, en in den hemel kom.
		  
		  Hy wéét niet hoe raar 't hier op aarde soms toegaat,
			 en denkt misschien dat alle menschen precies leven naar de Schrift. Dat is niet
			 waar! Ik zal 't hem zeggen.
		  
		  En ook... dat er 'n nieuwe Schrift noodig is. Een beetje duidelyker,
			 weetje? En al die koningen Israels hoeven er niet in. Dat geeft niemendal! Zou
			 jy 'r beter om bleeken, Femken, als je de namen wist van al de bleekmeisjes uit
			 den ouden tyd? Gut, dat doet er zoo weinig toe!
		  
		  Maar wèl zou 't goed zyn als je wat beter zeep had - ze ruikt
			 zoo! - en als de jongens niet met steenen gooiden. God moest maken dat ze geen
			 pleizier hadden in kwaaddoen, en dat de zeep... 
		  
		  Dit is nu zóó, Femke. Er groeien veel dingen... in de
			 aarde, boven de aarde, in de zee, jazelfs in de lucht. En alles kan gebruikt
		  	worden, als we maar weten hoe? Dit moe-
{==89==} {>>pagina-aanduiding<<}
ten we trachten te
			 leeren, en als we ons daarmee yverig bezig-houden vinden we telkens wat nieuws.
			 Oom Sybrand heeft gezegd dat er 'n tyd komen zal dat men 'n zwavelstok kan
			 aansteken aan den muur!
		  
		  Dit kunnen we nu moeielyk gelooven, Femken, omdat we... dom zyn.
			 Want jy en ik zyn wèl dom, maar... we kunnen wat leeren. En... daartoe
			 leven wy. Zóó is 't eigenlyk, zou ik denken. Ik wil je uitleggen,
			 Femke, waarom ik dat geloof. Er was 'n tyd dat men geen boek kon drukken. Alle
			 werken waren maar geschreven met de pen, en de gezangen ook, en de psalmen ook,
			 en de gebeden ook - verbeeldje, hoe lastig in de kerk! - zoodat het heel wat
			 in-had, 'n boek te krygen. De menschen hadden kramp in de vingers van al 't
			 geschryf. En nu? Gut, by m'n gewezen patroon - hy is weggeloopen naar Amerika -
			 stond 'n heele winkel vol boeken, en de menschen betaalden maar 'n gulden per
			 deel... als pand, weetje? En vóór de uitvinding van die kunst van
			 drukken - 't gebeurde te Haarlem in den Hout, en ik zou je de zaak precies
			 kunnen vertellen, want er zyn verssies op gemaakt - nu, toen was 'n boek zoo
			 duur, zóó duur, dat... byna niemand wat te lezen kreeg. En nu
			 betaal je voor 'n heelen almanak... met de verjaardagen van koning en koningin
			 er by, en ook 't weer, en de groenten die je zaaien moet, en paasch, pinkster
			 en hemelvaart, en de kermissen, en de maan, en de paardenmarkten, en printjes
			 van nederlandsche heldendaden... och, Femke, dat alles koop je nu voor
			 één dubbeltje! Is 't waar of niet!
		  
		  Dit had vroeger onmogelyk geschenen, en wie 't voorspeld had, zou
			 niet geloofd geworden zyn. Toch is 't gebeurd!
		  
		  Zóó zal 't ook gaan met die zwavelstokjes zonder vuur,
			 en... ze zullen ook wel eens zeep leeren maken die niet zoo leelyk riekt. Want,
			 Femken, als ik 'n schoon hemd aantrek, word ik misselyk, en dat kan toch Gods
			 wil niet zyn!
		  
		  Ik denk dat-i er pleizier in heeft dat we zoo sukkelen, om eens te
			 zien of we ons wel weten te redden. Heel goed? Maar dan mag hy ook niet boos
			 worden als we dikwyls den verkeerden weg opgaan, want als we dien kenden, zou
			 er in 't vinden geen kunst liggen. En hy helpt ons niet. Ook heel goed! Maar
			 wat doet-i dan met z'n Almacht?
		  
		  O, Femken, als ik almachtig was, ik zou je... 
		  
		  Neen, ik zou beginnen met alles te begrypen, en alles te 
{==90==} {>>pagina-aanduiding<<}
 doen begrypen! De engelen moesten 'n katechismus maken met
			 honderdduizend vragen, en... antwoorden! Goede wezenlyke antwoorden, weetje, en
			 geen bybelteksten die geen mensch begrypen kan.
		  
		  Kyk, zóó - maar de antwoorden zet ik er nu niet by,
			 omdat ik ze niet weet:
		  
		  Waarom valt 'n appel?
		  Groeit 'n boom van-boven of van-onder?
		  Waarom ben ik zoo verdrietig?
		  Waarom gaapt men elkaar na?
		  Hoe weet iemand of de pyn die hy in 't hoofd voelt, hoofdpyn
			 is?
		  Waar woonden de vliegen toen de menschen nog geen huizen
			 hadden?
		  Hoe wist Adam dat hy eten moest als-i honger had? En waarom
			 bracht-i de spys naar den mond, in-plaats van ze tegen de maag te
			 drukken?
		  Hoe verstond-i Gods taal?
		  Zou Stoffel wel eens 'n fout gemaakt hebben?
		  Waarom begryp ik nooit wat juffrouw Laps zegt? Is 't waar
			 dat zy de genade heeft? Hoe komik er aan?
		  Wat moet 'n mensch doen om veel te weten, om... alles te
			 weten?
		  
		  Alles? Hm?
		
		
		  1119.

		  De lezer ziet dat Wouter's bescheidenheid zich niet uitstrekte tot
			 de res divinae, en dat wèl beschouwd de ‘Heer’ meer
			 reden dan juffrouw Pieterse zou gehad hebben, hem z'n
			 ‘brutaligheid’ te verwyten.
		  
		  Toch klaagde zy altyd, en de ‘Heer’ zweeg. Hy was
			 goedertierener dan zy.
		  
		  Ik roep de Amsterdamsche buitensingels en de ‘paden’ in
			 den omtrek van Femke's huisje tot getuigen, dat ik z'n mymeringen
			 hoogst-onvolkomen heb weergegeven. De vraag is of hyzelf in-staat zou geweest
			 zyn tot meer nauwkeurigheid. Neen, dit was-i niet! Hy zou 't er nog slechter
			 afgebracht hebben dan ik.
		  
		  De schildering der gedachten die hem bezighielden, is hierom zoo
			 moeilyk wyl hy ze niet beheerschte en ze dus meer onderging dan voortbracht. De
			 lezer zal opgemerkt hebben 
{==91==} {>>pagina-aanduiding<<}
 dat hy onder den invloed was van
			 tegenstrydige aandoeningen die zich z'n ziel schenen te betwisten. Wel brak
			 hier-en-daar 't gezond verstand door, maar onbestuurde fantazie speelde de
			 hoofdrol. 't Gevoel was er. De Verbeelding was er. De Moed
			 was er...
		  
		  Nu ja, en toch... toch... 
		  
		  Ik beroep me weer op 't overhoop-gehaalde ‘moeder's
			 naaikistje.’ Wouter grabbelde met onbescheiden hand in de gegevens die
			 moeder Natuur in z'n gemoed had neergelegd.
		  
		  Dat er onder die gegevens ook anderen waren, dan de door 
			 Da Costa genoemden, spreekt vanzelf. Doch
			 ik zei reeds dat we die misschien te beschouwen hebben als
			 corollair.
		  
		  Het sentimenteele is voorzeker 'n uitvloeisel - 'n leelyk
			 uitwas vaak! - van sentiment. (114) En 't
			 sentimenteele wàs er!
		  
		  Moed? Wel zeker! En meer dan dàt zelfs, of... iets
			 anders dat er heel uit de verte op geleek. We zagen immers dat er vermetelheid
			 en lust in uittarting huisde onder al dien kinderlyken schroom? Overmoed dus...
			 'n leelyk ding! Maar toch... 't is niet ieder gegeven, God te roepen ter
			 verantwoording, en pruimtabak te leveren aan 'n zondebok van de
			 ‘massa.’
		  
		  En de Verbeelding?
		  
		  ‘Nu, dááraan ontbrak het hem waarachtig
			 niet!’ hoor ik den lezer roepen. Juist. Maar ook deze hoedanigheid
			 openbaarde zich op niet gewone wys. Men moet erkennen dat Wouter's idealen niet
			 precies gekopieerd waren uit z'n romans. Iets dat anders wel eens 't geval is
			 by sommigen die in sentiment doen, of daarover schryven.
		  
		  En ook 't hysterisch element - wie 't weglaat by menschschilderen of
			 geschiedschryven, is 'n knoeier of 'n huichelaar, d.i. beide tegelyk - ontbrak
			 niet!
		  
		  Er staan of liggen my 'n paar beelden voor den geest, die de
			 stemming van Wouter's gemoed redelyk zuiver voorstellen, maar... ze klinken
			 onklassisch. In-godsnaam - d.i. ik wil niet verantwoordelyk zyn voor 't
			 litterarisch gehalte - Wouter's ziel geleek op 'n schotel melkpap waaruit de
			 bliksem schoot, op 'n donderend bloembed.
		  
			Elken keer als-i uitging om Femke te zien, meende hy be-
{==92==} {>>pagina-aanduiding<<}
droefd
			  te zullen wezen als 't weer mislukte. Maar na 'n paar alineaas
			 gepeins vergat hy... Femke niet, maar z'n lust om haar in persoon te ontmoeten.
			 Z'n mymeren, en hopen, en wenschen, en droomen... dit alles wàs hem
			 Femke. De mogelykheid bestond dat ze, op-eens vóór hem staande,
			 onvriendelyk zou ontvangen zyn, en dat hy, onverhoeds door haar teruggeroepen
			 in... 'n àndere werkelykheid dan die waarin hy zweefde, haar had
			 toegevoegd:
		  
		  - Ach, had je me niet nog 'n oogenblik kunnen alleen laten? Ik vroeg
			 juist iets aan God. Wie weet of-i ditmaal niet zou geantwoord hebben!
		  
		  'n Zonderling vryertje!
		
		
		  1120.

		  Éénmaal slechts verzette zich iets tegen den loop
			 zyner gedachten. Hy voelde zich leeg, en te dom om verdriet te hebben over
			 domheid. Misschien was de oorzaak van stoffelyken aard. We zyn zoo afhankelyk
			 van huiduitwaseming, onderbuik, tandpyn, weersgesteldheid... zeker, maar:
			 waarom toch, o God? zou Wouter gevraagd hebben, als-i geweten had wat
			 hem schortte.
		  
		  Eens dan was-i niet opgewekt om deze of dergelyke vragen te doen, en
			 hy verveelde zich. Z'n stemming zakte laag genoeg om hem ditmaal werkelyk
			 behoefte te doen voelen aan Femke zelf, aan Femke met haar frisch gelaat, met
			 haar reinen blik, met haar vriendelyken lach, de Femke die onpoëtische
			 lengte, breedte, hoogte en zwaarte had... 
		  
		  - Ik wil haar zien, riep hy, ik wil! En als vrouw Claus weer
			 naar wurmen vraagt... 't kan me niet schelen: ik wil Femke zien!
		  
		  Hy trad het erf op, en klopte aan. Er werd ‘binnen’
			 geroepen. Dit was wel 'n beetje wreed, want er hoort heel wat toe, om zoo'n
			 klink optelichten! Maar Wouter dééd het. Misschien dacht-i aan
			 Missolunghi en dien heldhaftigen Lord.
		  
		  De Turken die hy ditmaal tegenover zich zag hadden geen
			 verschrikkelyk voorkomen. Ze waren ongewapend en vermoordden geen enkelen
			 zuigeling.
		  
		  Maar... Femke was er niet by.
		  
			Vrouw Claus stond allerhuiselykst aan 'n wasemende wasch-
{==93==} {>>pagina-aanduiding<<}
tobbe
			  - de zeep stonk... turksch! - en pater Jansen rookte even huiselyk
			 'n goudschen pyp.
		  
		  - Zoo, jongeheer, ben jy daar? Komaan, dat 's goed! Dat 's nou 't
			 jongetje dat aan onze Fem die mooie prent gaf, weetje, pater?
		  
		  De pater knikte hem vriendelyk toe, en rookte welbehagelyk door,
			 zonder 't minste blyk te geven van byzondere godzaligheid.
		  
		  - Ja, juffrouw, ik kwam 'ns kyken of... 
		  - Daar doe je goed aan, jongen! Wil je-n-'n boterham? En hoe maakt
			 't je moeder? Is ze weer beter? Ze-n-is ommers ziek geweest? Hy is 'n goed
			 jongetje, pater. Fem heeft het gezeid. Is je moeder weer beter? Ze was ommers
			 ziek, niet waar? Koorts... of... 'n beroerte, of... wat was 't ook?
		  - Gut né, juffrouw... 
		  - Je moet me geen juffrouw noemen, want ik ben waschvrouw. Ieder
			 moet in z'n stand blyven, niet waar, pater? Zóó, is je moeder
			 niet ziek geweest? Nu, des-te-beter! Ik meende dat ze ziek geweest was. 't Zal
			 'n ander geweest zyn. 'n mensch heeft zoo veel aan z'n hoofd. Houd je van kaas?
			 't Is leidsche.
		  
		  De goede vrouw maakte een boteram gereed, kyk! Als Trui 't gezien
			 had, was ze flauw gevallen. In de... zooveelste onderklasse namelyk van
			 ‘Burgerstand’ II of III. (Pp) heerscht 'n
			 fatsoenlyke schrielheid die niet bestaat by wat men - gek genoeg, als by
			 uitsluiting - den werkenden stand noemt. Arbeiders - mits de zoodanigen
			 die hun geld niet besteden aan jenever - zyn minder bekrompen in de toedeeling
			 van voedsel aan hun gezin, dan de lieden die hun kinderen fransche namen geven
			 en de ‘Kersnacht’ laten reciteeren, of in andere
			 fatsoenlykhedens doen.
		  
		  Wouter had nooit zoo'n boteram gezien. Hy wist waarlyk niet of-i het
			 ding in de breedte of in de dikte moest ontleden, maar de richting van de kaas
			 wees hem welwillend de weg. Ronduit gezegd... 
		  
		  O, realistische Fancy?
		  
		  ...ronduit gezegd, vrouw Claus beviel hem byzonder!
		  
		  En pater Jansen ook, schoon deze zich heel anders vertoonde dan
			 Wouter verwacht had.
		  
		  By de bekrompen stiptheid van opvatting die hem eigen 
{==94==} {>>pagina-aanduiding<<}

			 en 't gevolg was van z'n oprechtheid, had hy altyd gemeend dat 'n pastoor, 'n
			 geestelyke, 'n godsman, geheel-en-al vervuld moest zyn van bovenaardsche zaken.
			 Wel was hy reeds eenigszins van deze dwaling genezen door aanraking met huis-
			 en andere dominees, maar toch ook deze soort van godverkondigers - hoe aardsch
			 dan ook, en onzienerlyk! - hadden zich steeds aan hem geopenbaard op 'n manier
			 die hem dwong hen aantezien voor iets byzonders. Ze droegen geen kemelsharen
			 kleed, dat 's waar, maar ze hadden 'n driekantigen hoed op 't hoofd, en heel
			 andere broeken aan dan menschen die in aardsche zaken doen. Misschien zou
			 Johannes zich ook zoo gekleed hebben, als-i Jezus komst had moeten aankondigen
			 te Amsterdam, waar geen woestynen zyn en maar heel weinig sprinkhanen. Wouter
			 wist alzoo 't kostuum der leeraren in zyn kerk, vry wel pas te maken by
			 z'n indrukken. En dit kostte hem op 't eerste gezicht even weinig moeite by
			 pater Jansen, die werkelyk 'n ander jasje droeg dan menschen die niet van God,
			 hemelryk en geloof leven.
		  
		  Maar... de houding! Maar... 't spreken! Maar... de toon!
		  
		  De aan Wouter bekende dominees waren in hun voorkomen en gesprekken
			 wel niet... heilig, maar ze spraken toch als 'n boek, en hoestten heel anders
			 dan stervelingen en leeken. Dit nu was by pater Jansen 't geval volstrekt niet.
			 De man was, zoo-al niet eenvoudig als 'n wysgeer, dan toch ongemaakt als 'n
			 boer. Van pedanterie vond men by hem geen spoor, en hy zou werkelyk
			 zéér hoog hebben gestaan als-i minder onnoozel geweest was.
			 Geestelyke hoogmoed was hem onbekend. Hy bezocht de schaapjes van z'n kudde
			 zeer trouw, en... de armen by-voorkeur, niet uit pronkeriger weldadigheidszin -
			 hyzelf was doodarm - maar omdat-i in de lagere standen zich meer op z'n gemak
			 voelde. Ook hield hy veel van boterammen van de soort als die vrouw Claus
			 gewoon was haar gasten voortezetten. Overigens bediende hy stipt de mis, sprak
			 nu-en-dan 'n preekjen over de zonden van den dag - de lezer heeft er een
			 te-goed!
			  * - katechizeerde, konfirmeerde,
			 absolveerde... alles zonder de minste pretensie op hoogheid. Hy oefende z'n...
			 ambt uit, als 'n beroep of ambacht, en dacht er niet aan verschil van toon te
			 leggen in de mededeelingen: dat hy ‘by de kerk’ was gegaan, en: dat
		  	z'n broers in Noordbraband de zaak van z'n vader voort-
{==95==} {>>pagina-aanduiding<<}
zetten,  die
			 hoefsmid en herbergier was geweest.
		  
		  - En wat wil jy worden, jongeheer? vroeg hy aan Wouter.
			 Want... ieder moet wat worden in de wereld. Heb je geen zin in boekbinden? Dat
			 's 'n goed vak.
		  - Ik ben... in den handel geweest, m'nheer, en... ik ga er weer
			 in.
		  - Wel, jongen, dat 's goed! Dan kan je-n-'n ryk man worden. Vooral
			 hier te Amsterdam, want... Amsterdam is 'n handelsstad.
		  
		  Wouter sprak 't niet tegen. Jazelfs, hy had wel lust gehad er
			 bytevoegen: ‘'t Is de grootste koopstad van Europa, m'nheer!’
			 Maar... hy was verbluft door 't... onhemelsche van pater Jansen's taal. Niet
			 dat hy daarin iets afkeurde, o neen! Maar... 't bevreemdde hem.
		  
		  't Zou nog erger worden!
		  
		  - 'n Jongetjen als jy moet goed eten... je ziet 'r bleekjes uit. M'n
			 broer by Vucht knypt 'n hoefyzer krom. Wat zeg je dáárvan? Heb je
			 wel 'ns noordbrabandsche mik gegeten? 't Is 't beste brood! Maar ham is ook
			 niet kwaad. 'n Mensch die niet goed eet, wordt... kreuzelig. Ik eet altyd twee
			 boterammen als ik by Vrouw Claus kom, maar ik ben lang zoo sterk niet als m'n
			 broer. Gut, je moest de Vuchter kermis 'ns zien! Dat's me-n-'n pret!
		  
		  Het zou inderdaad jammer wezen, indien de lezer zich voorstelde dat
			 de toon van deze gesprekken onzen Wouter onaangenaam aandeed. Volstrekt niet.
			 Maar verwonderd wàs-i. Luchtiger, makkelyker, ongesierder had-i nog
			 nooit boodschappen uit den hemel t'huisgekregen? En uit den hemel kwamen ze
			 toch, de woorden in vriendelyk brabandschen tongval - 'n ongemaaktheid te-meer!
			 - die pater Jansen ten-beste gaf tusschen de rookwolken van z'n pyp in.
		  
		  O, zeker niet, verstoord was Wouter niet! Menige boekerig-valsche
			 verhevenheid neep hem dieper wond, dan deze goedig-huisbakken gewoonheid. Ook
			 zyn Fancy was goedig, en bourgeois, en onopgesmukt... als 't haar
			 zoo 'ns in den zin kwam! Ook zy zou den neus niet hebben opgetrokken
			 voor ‘mik’ en kermispret!
		  
		  Maar... Wouter meende juist dat dit 'n fout van haar was! Hy
			 beschuldigde z'n smaakjes, hebbelykheden, lusten 
{==96==} {>>pagina-aanduiding<<}
 en grillen van
			 verregaande onaanzienlykheid.
		  
		  En zie, daar zat 'n man met 'n vreemden jas aan - en dus tot
			 verkondiger geykt! - zoo gemoedelyk te praten alsof er geen God, geen genade,
			 geen geloovery - en geen hel vooral! - in de wereld was! Die man kende God - hy
			 werd er voor betaald! - en was kinderlyk verheugd over de kracht van z'n broer,
			 den smid! Die man was van beroep: zaligmaker, en toch hield-i van kaas en dikke
			 boterammen!
		  
		  Nog nooit had iets dat van God scheen te komen, zich aan Wouter zoo
			 liefelyk geopenbaard. Maar hy aanvaardde de boodschap met schroom, en dacht, en
			 dacht, en... zei:
		  
		  - M'nheer, ik wou zoo graag weten wie God is!
		  
		  Pater Jansen keek vreemd op. Hy scheen te twyfelen of-i wel juist
			 verstaan had. Eindelyk:
		  
		  - Wèl, dat is heel goed van je! Dan moet je... 
		  - Maar, pater, riep Vrouw Claus, 't kind is niet van de kerk! Ben je
			 wèl, jongen, of heb ik 't mis?
		  - Ja, juffrouw, ik ben wèl van de kerk, en al aangenomen ook,
			 maar... 
		  - Nu ja, aangenomen, maar... 
		  - Op de Noordermarkt, juffrouw!
		  - Juist, maar zieje, in die kerk... 
		  
		  De goede vrouw had het hart niet, of hart te veel, om hem te zeggen
			 dat die aannemery niet de rechte was.
		  
		  - Ben je... by-voorbeeld, om nu eens iets te noemen, ben je
			 gevormd?
		  - Gevormd?
		  - Wel zeker! Want als je niet gevormd bent... 
		  
		  Wat Wouter 'n zonderling gezicht zette! Hy niet gevormd!
		  
		  ... als je niet gevormd bent door den bisschop, dan... zieje...
			 dan... 
		  
		  In-godsnaam? Wouter moest tot z'n schaamte erkennen dat-i 'n
			 ongevormd wezen was, 'n moles, 'n ‘massa’ misschien, een van
			 de ergste dingen die hem konden overkomen.
		  
		  - Wie God wil leeren kennen, moet braaf leven, zei pater 
{==97==} {>>pagina-aanduiding<<}
 Jansen.
		  - Wel zeker, vulde Vrouw Claus aan, en de artikelen des geloofs
			 van-buiten leeren. Die moet je-n-onze Fem 'ns hooren opzeggen. Dàt 's 'n
			 lust, niet waar, pater? Ze-n-is m'n eigen kind, maar... dàt 's me-n-'n
			 meid!
		  - Ja, Femken is 'n heel braaf meisje, zei de pater, en... 
		  
		  Wouter had hem wel om den hals willen vliegen.
		  
		  ...ik heb nooit moeite met haar'.
		  
		  Dit klonk minder mooi, en zeer professioneel. Zóó
			 meende het dan ook pater Jansen. Z'n bedoeling was dat de smetjes op de ziel
			 van 't meisje zich zoo makkelyk lieten afwisschen. Hy sprak ongeveer als 'n
			 keukenmeid die haar yzeren pot pryst omdat-i ‘zoo goed
			 schuurt.’
		  
		  En de pater had nog meer lof voor Femke ten-beste. Ze had z'n
			 onderbroeken zoo netjes versteld!
		  
		  O Fancy!
		  
		  Neen... alweer stuitte deze triviale loftuiting Wouter's
			 schoonheidsgevoel niet, of althans z'n schoonheidsgevoel niet het meest. Er
			 kwam iets anders in het spel. De hoogheid van Fancy versmaadde 't rangverschil
			 tusschen pater's onderbroeken en den melkweg, en kon zich niet geraakt voelen,
			 noch door 't burgerlyke, noch door ongekleedheid... zy die gewoon was alles
			 naakt te zien, paters en Mensheid!
		  
		  Een geheel ànder element van wrevel begon meetespreken in 'n
			 deel van Wouter zelf, een deel dat ook door háár werd geduld en
			 begrepen, omdat niets haar vreemd mocht zyn, zelfs niet het menschelyke...
			 vooral 't menschelyke niet!
		  
		  Wouter was zestien jaren oud, reeds 'n kleine man dus, en...
			 iets anders nog: 'n mannetje!
		  Wat hoefde Femke zich intelaten met dien pater z'n onderbroek!
		  
		  Ja, zei de moeder, handig is ze-n-als 'n weerliggie! Is er niet wat
			 van je stuk, pater? Stuur 't maar gerust hier!
		  
		  Wouter gloeide. Waren 't dan in-godsnaam maar halskraagjes, kouzen,
			 of... vesten, of... ziedaar - als 't dan volstrekt iets wezen moest van
			 verdrietigen aard - al was 't 
{==98==} {>>pagina-aanduiding<<}
 dan maar 'n bovenbroek!
		  
		  ...stuur 't maar hier, pater, want al is onze Fem er niet... 
		  
		  Wáár zou ze wezen?
		  
		  ...ik zal je boeltje wel heel maken! Dat kan ik ook
			 nog wel!
		  
		  Goddank! Beste lieve heerlyke Vrouw Claus! Doe het, doe het, doe
			 het, en laat Femke waar ze-n-is!
		  
		  Maar... wáár zou ze zyn?
		  
		  Zoo dacht Wouter. Ziehier wat-i zei, de leugenaar, de
			 gauwdief, de huichelende booswicht... het menschje:
		  
		  - Hé, 't is waar ook, Vrouw Claus, ik zou waarlyk haast
			 vergeten hebben te vragen waar toch uw dochter Femken is?
		  - Fem? Wèl, die is by 'n nicht van ons, die 'n meid ziek
			 heeft, want... we zyn van heel goeie familie, jonge-heer! Fem is by de kinderen
			 van onze nicht.
		  
		  Moed om te vragen waar die nicht woonde, had Wouter weer niet. De
			 deugniet zette 'n gezicht alsof-i geheel-en-al voldaan was.
		  
		  Na eenig toeven en dralen en kuchen en heen-en-weer schuiven op z'n
			 stoel - Wouter wist nog niet hoe men 'n bezoek afbreekt: velen leeren het
			 nooit! - verliet hy met pater Jansen 't huisje.
		
		
{==99==} {>>pagina-aanduiding<<}
 
		  Het verregaand liberalismus van juffrouw Pieterse is
			 oorzaak dat de lezer ditmaal niet te weten komt waarom pater Jansen zoo
			 doof was aan z'n linkeroor. ‘Dat is Gods vinger’ en:
			 ‘is 't niet, of er 'n Duivel in 't spel is?’ eenigszins
			 toegelicht. Als hagel! Platonistische hoestbuien, model-uithangborden van
			 wysgeerighedens: cave!

		  1121.

		  Wil je me-n-'n pleizier doen, zei de goede man, loop dan aan m'n
			 rechterzy, want ik ben doof hier.
		  
		  En hy wees op z'n linkeroor.
		  
		  - Ik zal je vertellen hoe dat komt. Toen ik 'n kleine jongen was...
			 kan je goed klimmen?
		  - N...é, m'nheer!
		  - Zoo? Nu, ik wel! In heel Vucht was geen jongen die zoo goed kon
			 klimmen als ik. Weetje wat ik gedaan heb? Ik heb eens 'n bloempotjen uit 'n
			 venster van de derde verdieping gehaald. En... onze pastoor was niet
			 gemakkelyk, in 't geheel niet! Hy wou me niet aannemen voor ik 't potje had
			 teruggebracht, en excuus gevraagd aan de oude juffrouw. Want het was 't potje
			 van 'n oude juffrouw. En toen is zyzelf naar den pastoor gegaan om voor my te
			 spreken. En aangenomen hééft-i me! Maar aan de twintig
			 confiteors zat ik vast, hoorje, vast als 'n bliek aan den hoek. Ik hou
			 niet van 
{==100==} {>>pagina-aanduiding<<}
 bliek... 't is 'n gemeene visch. Nu, er was niemendal
			 aan te doen! Gut, de man was zoo streng... 
		  
		  Maar ik zou je vertellen waarom ik zoo doof ben aan m'n
			 linkeroor.
		  
		  Op 't simmenarie was 'n student... hy is nu kanunnik, in de
			 Rynlanden, en zal wel bisschop worden ook, en misschien wel paus, want... knap
			 wàs-i! Ik zal maar zeggen dat-i... Vink heette... maar z'n naam was
			 anders, dit begryp je. Die Vink was 'n slechte jongen. Maar nooit kreeg-i
			 straf, want hy paste goed op z'n tellen! Help 'ns kyken, of-i geen bisschop
			 wordt, of... paus! Je moest hem 'ns hooren als-i 'n brok uit de Vulgata
			 opzei! Hy kon drie uur spreken achter elkaar, en vergiste zich nooit in 'n
			 tekst.
		  
		  Er was er maar één onder de jongelui die byna tegen
			 hem op kon... in leeren, weetje, en in kennis, en in latyn, en zoo-al. Maar in
			 gedrag... 
		  
		  Neen, neen, neen, die ander was heel goed van gedrag. Zoo goed als
			 Vink durfde denken, maar... hy stond niet op zoo'n goeden voet met de
			 professers. Ik mag je z'n naam wel noemen, omdat-i dood is, en bovendien ik heb
			 niets dan goeds van hem te zeggen... hy heette Kruger. O, 'n beste jongen! Dit
			 kan ik je verzekeren.
		  
		  Ja, Kruger was 'n beste jongen, en byna zoo knap als Vink...
			 misschien wel knapper. Somtyds wist onze rektor zelf niet, wie de eerste wezen
			 zou, en de studenten maakten er weddenschappen over. Ik verloor altyd want ik
			 wedde op Kruger... omdat ik zooveel van hem hield.
		  
		  Eens nu, toen de tyd van 't examen naderde, was Kruger's vader ziek
			 geworden - ik kende den man heel goed, hy was bakker in Tilburg - en Kruger
			 moest onverwachts naar huis. Dit speet hem zeer, want hy was Vink 'n paar
			 punten vóór, en zou zeker de eerste gebleven zyn als-i maar had
			 kunnen doorwerken. We hadden alle dagen de gewone lessen, en daarvoor kreeg-i
			 nu geen punten. Maar dit zou niemendal geweest zyn, als-i maar kon meedingen in
			 't Specimen, klasse: rhetoriek-eerste, en:
			 theologie-derde. Daarvoor worden hooge punten gegeven, weetje, en wie
			 dáárin wint, kan de punten van de kleine les best missen.
		  
		  We hadden in rhetoriek-eerste dat jaar: de
			 eloquentiâ, en in 
{==101==} {>>pagina-aanduiding<<}
 theologie-derde: de
			 substantiâ archangelorum... heele moeielyke stukken, dit voelje
			 wel!
		  
		  Kruger zond z'n: de eloquentiâ van-huis - en 't was
			 heel goed... mooi, hoor! - maar hy schreef aan onzen pater
			 theologie-derde: dat-i 'n: de substantiâ archangelorum
			 reeds vroeger had behandeld... verbeeldje, uit liefhebbery! Je ziet dus wel
			 dat-i heel knap was, en lust in werken had. Want wie zóóiets voor
			 z'n pleizier doet... 
		  
		  - Ben je nu heelemaal mal, jongen, of wat scheelt je? Loop jy met 'n
			 pastoor? Hoe kom je nu in-godsheerennaam dáár weer aan? Hier, zeg
			 ik je, hier! In huis... terstond! Heere-jesis-kristis, wat heb ik 'n last van
			 dàt kind!
		  
		  Met deze woorden brak juffrouw Pieterse voor ditmaal de kennismaking
			 met pater Jansen af.
		  
		  De weg dien de beide kinderen hadden ingeslagen, leidde voorby
			 Wouter's woning, en z'n moeder die juist in onderhandeling was met 'n
			 groentejood over 'n paar kop stoof-appelen, verbeeldde zich 'n beroerte te
			 krygen van ergernis.
		  
		  - Met 'n pastoor! Stoffel, kom 'ns gauw beneden... de jongen loopt
			 met 'n pastoor!
		  
		  Tranen van smart schoten Wouter in de oogen. Hy vond pater Jansen 'n
			 lieve goede man die zoo'n bejegening niet verdiende. En dit was de zuivere
			 waarheid.
		  
		  De goedhartige lezer hoopt immers dat al die ruwheid den armen doove
			 slechts bereikte aan den linkerkant?
		  
		  Nu dit scheen wel zoo. Want toen Wouter hem zei dat daar z'n woning
			 was, en dat-i geroepen werd door z'n moeder, antwoordde de man heel goedig:
		  
		  - Zóó... woon je daar? Nu dan zal ik je-n-'n volgenden
			 keer vertellen waarom ik zoo doof ben aan m'n linkeroor... heelemaal doof,
			 weetje?
		  
		  Goddank! dacht Wouter, en hy wischte z'n tranen af.
		  
		  Het kwam hem voor dat z'n moeder 'n zware zonde begaan had, en dat
			 'n vyftigtal confiteors... 
		  
			Of hoe heetten ook de dingen, waarmee op 't ‘simmena- 
{==102==} {>>pagina-aanduiding<<}
rie’
			 't krabbedieven van 'n bloempot gestraft wordt?
		  
		  - Ah... ja, dit wou ik je nog even zeggen, kwam pater Jansen
			 terugkeerend hem verzekeren, die anjeliertjes van de oude juffrouw Dungelaar...
			 't was om de bloemen niet, en ook niet om den pot, zieje, maar alleen omdat ik
			 zoo'n lust in klimmen had. Anders... men moet nooit iets wegnemen wat 'n ander
			 behoort, al staat het nog zoo hoog. Dag, jongeheer!.
		  
		  En na 'n onverdiend-vriendelyken groet aan juffrouw Pieterse, ging
			 de man zyns weegs.
		  
		  Stoffel erkende dat het zeer verkeerd was met pastoors te loopen...
			 
		  
		  - 't Is of-i mal is, zei juffrouw Pieterse.
		  - Ja, moeder, stapelmal! Maar de oorzaak is eigenlyk dat-i geen werk
			 heeft, en maar zoowat rondslentert. Op zoo'n manier komt er nooit iets van hem
			 te-recht.
		  
		  Onze wysgeer had wel 'ns slechter gesproken, al zy het dan dat-i in
			 dit byzonder geval niet geheel-en-al gelyk had. Wouter liep niet leeg. De zaak
			 was maar dat-i niets tastbaars voortbracht. Stoffel begreep noch wist iets van
			 de gisting die in hem woelde.
		  
		  - Wel zeker, zei juffrouw Pieterse, 't kind moet werk hebben. Als-i
			 maar letterzetten wou! Of in 'n schoenenwinkel. Gut, ik verg niet dat-i zelf 'n
			 schoen maakt!
		  - Dat loopen met pastoors komt alleen voort uit ledigheid, moeder.
			 Loop ik met 'n pastoor? Nooit! Waarom niet? Omdat ik alle dagen naar m'n
			 school ga.
		  - Ja, Stoffel, jy gaat alle dagen naar je school.
		  - Anders... er zyn wel goede pastoors ook. Daar heb je, byv. Luther,
			 dat was ook 'n soort van pastoor. En wat deed-i?
		  - Wel zeker, hy heeft de menschen griffermeerd gemaakt.
		  - Luthersch, moeder! Nu, dat 's byna 'tzelfde. We moeten niet zoo
			 bekrompen wezen, moeder!
		  - Wel neen, 'n mensch moet nooit bekrompen wezen! Precies wat ik
			 altyd zeg. Want, Stoffel, wat doet er 'n mensch z'n geloof toe, niet waar,
			 als-i maar braaf is, en niet roomsch.
		  Enz. Enz. Enz.
		  
		  Wouter sprak meer waarheid dan hyzelf wist, toen-i zich by Vrouw
			 Claus den rang aanmatigde van iemand die ‘in den handel’ geweest
			 was, en weer ‘in den handel’ gaan 
{==103==} {>>pagina-aanduiding<<}
 zou. Hy kwam er
			 werkelyk weer ‘in.’
		  
		  Door bemiddeling van zekeren leerkooper die - kommercieel gesproken
			 - zeer na verwant was aan de schoenen die voorgaven uit Parys gekomen te zyn,
			 werd ons heldjen aangenomen als jongste bediende by 'n firma wier weledelheid
			 iets minder apokrief was dan de ons bekende zeedyksche van Motto, Handel &
			 Cie. Wouter zou 'n nieuwen leertyd ingaan op 't wereldberoemd
			 kantoor van de heeren Ouwetyd & Kopperlith.
		  
		  De zaak erlangde haar beslag op 'n woensdag, en de nieuwe betrekking
			 zou zonder fout aanstaanden maandag aanvaard worden.
		  
		  Voor 't evenwel zoover was, geschiedden er vreemde dingen die
			 waarlyk wel eenigermate de strekking hadden om Wouter te stempelen tot iets
			 wat-i niet was - god-bewaarme! - tot 'n romanheld.
		
		
		  1122.

		  De lezer zal wel 'ns opgemerkt hebben dat nu-en-dan zekere
			 byzonderheden van eenigszins gelyksoortigen aard, elkander in kort tydverloop
			 opvolgen, als waren ze vruchten van één saisoen.
		  
		  Ik meen twee verklaringen voor dit verschynsel gevonden te hebben,
			 die misschien dikwyls te-gelykertyd van gedeeltelyke toepassing zyn.
		  
		  In de eerste plaats behooren wy ons tot het begrypen van zulken
			 raadselachtigen samenloop toeteleggen op de kansrekening. De serien van
			 gelyksoortige voorvallen hebben gelyk recht op bestaan als de even uitgebreide
			 reeksen van intermitteerende gebeurtenissen. ‘Heden zóó,
			 en morgen weder zoo!’ is evenzeer 't wachtwoord van de
			 logische noodzakelykheid, als: ‘vandaag dùs, en morgen zal
			 't anders wezen!’
		  
		  Maar wy begaan gewoonlyk de fout - en wel by-afwisseling aan twee
			 kanten - een dezer beide regels meer byzonder te vinden dan ze verdient. En
			 waar we haar door de werkelykheid toegepast zien, denken we spoedig aan iets
			 vreemds.
		  
		  Uit de gegevens die in elken kring bestaan - hoe nauw die kring ook
			 zy - kan 'n zeer groot aantal gebeurtenissen voortvloeien. De
			 uitgebreidheid van 't veld der mogelykheden bewerkt dat afwisseling van
			 soort zich menigvuldiger vertoont 
{==104==} {>>pagina-aanduiding<<}
 dan
			 gelyksoortigheid. Hieraan zyn we zoo gewoon dat wy de kans-aanspraak van
			 't wèl opvolgen in saamgedrongen tydruimte, dikwyls uit het oog
			 verliezen. Toch moet deze aanspraak bevredigd worden, wanneer de symmetrie
			 bewaard zal blyven die de natuur der dingen genoodzaakt is voorttebrengen uit
			 schynbare wanorde
		  
		  Wat wy - slechts ten-deele kennende, en dus altyd oppervlakkig
			 oordeelend - ‘orde’ zouden noemen, strydt gewoonlyk tegen de
			 logika, d.i. tegen de mogelykheid.
		  
		  Want: wat op logische gronden niet wezen kàn is
			 niet.
		
		
		  1123.

		  Het aantal boomen is grooter dan 't aantal bladen van den boom die
			 't meest bladen draagt. Minstens twee boomen moeten dus 'n gelyk getal bladen
			 hebben.
		  
		  Aannemende dat er dertienhonderd millioen menschen leven, dan
			 volgt hieruit dat er minstens ruim 3½ millioen menschen op denzelfden
			 dag jarig zyn. Want zóóveel bedraagt het kwotient van
		  1300.000.000 : 365.
		  Het samenvallen der verjaardagen van sommige personen op
			 één dag, is dus geen gevolg van eigendunkelyke beschikking, van
			 willekeur, van 'n gril: het moet zoo wezen. De kans op ontmoeting van 'n
			 persoon die jarig is op denzelfden dag als wy, wordt weer bepaald door 'n
			 anderen deeler, waaruit 'n ander kwotient voortvloeit.
		  
		  Geen macht ter-wereld - noch buiten de wereld! - is in-staat deze
			 kwotienten te veranderen. Heel gelukkig! Een Almacht die 't beproefde, zou blyk
			 geven van krankzinnigheid, en dus ispo facto géén Almacht
			 zyn.
		  
		  Wie in één worp vier ballen zoodanig werpt dat ze
			 moeten te-recht komen in 'n bak dien men in vier gelyke vakken verdeelde, heeft
			 - zonder belemmerende by-oorzaken, als, byv. de verspreiding door wryving -
			 slechts één vier-en-zestigste kans dat er in elk vak een
			 bal komt te liggen. Op-den-duur zal 't een berekenbaar getal keeren voorkomen
			 dat deze verhouding ten-achter geraakt, waaruit volgt dat zy zich in andere
			 oogenblikken door sneller herhaling verevenen moet.
		  
			Wie dan in zoodanig oogenblik van herstel der evenredig-
{==105==} {>>pagina-aanduiding<<}
heid,
			  alleen achtslaat op de frekwentie der verschyning van 't
			 byzondere, en niet gelet heeft op 't uitblyven van de verevening in andere
			 perioden, meent ten-onrechte dat-i te doen heeft met iets byzonders, met 'n
			 schreeuwende onregelmatigheid, met... 'n wonder!
		  
		  Zyn de op-eengedrongen voorvallen gunstig, dan heeft ‘Gods
			 vinger’ ze zoo geschikt.
		  
		  In het tegenovergesteld geval speelt de Duivel z'n rol.
		  
		  De eene meening is de andere waard.
		  
		  Logische noodzakelykheid laat zich niet door vingers of klauwen van
			 goden en duivels beheerschen.Twee maal twee is vier, met of
			 zonder - d.i. tégen - God. Met of zonder Duivel, d.i. tégen
			 Duivel. Want zoo'n Duivel kan niet bestaan zonder 'n beetje: twee maal
			 twee is drie, of... vyf, naar verkiezing.
		  
		  En die God ook niet!
		  
		  Het verzinnen van zulke ongerymdheden is 'n zeer verkeerd middel om
			 te geraken tot opheldering van mysterien. Wie iets begrypen wil, moet niet
			 beginnen met het vooropstellen van 'n onbegrypelykheid.
		  
		  By 'n korrekte aanwending van ons denkvermogen... 
		  
		  Genot en deugd, lezer! Zyt ge niet tevreden met dit
			 Evangelie?
		  
		  ...by 't korrekt denken behooren wy vooral te letten... ik mag hier
			 niet zeggen: op 'tgeen we niet weten. Dit kàn niet. Maar hierop toch:
			 dàt we zoo weinig weten, en dat het onbekende, op-straffe van
			 niet zyn, gehoorzaamt aan dezelfde wet van noodzakelykheid, als 't ons
			 wèl bekende, stevige trouwe: 2 X 2 = 4.
		  
		  Ten-opzichte van al deze stellingen, beroep ik my overigens op
			 zekere hoofdstukken
			 in ‘Millioenen-studiën.’
		
		
		  1124.

		  Het aantal gebeurtenissen die door de natuur der dingen voortdurend
			 worden geworpen in den vergaarbak van het leven, is niet alleen
			 zéér groot maar zelfs by-wyze van spreken oneindig.
		  
		  Dit is ook daar van volle toepassing, waar we - gelyk 
{==106==} {>>pagina-aanduiding<<}

			 met onzen Wouter tot-nog-toe 't geval was - slechts te doen hebben met 'n
			 betrekkelyk gering aantal gegevens. Hoe weinig ook in getal, hoe onaanzienlyk
			 in schynbare beteekenis en strekking, by gunstige ontwikkeling bevatten zy
			 ruimte en stof tot het veroorzaken van billioenen gebeurlykheden.
		  
		  Is 't dus wonderlyk, of zelfs vreemd, dat nu-en-dan 'n paar daarvan,
			 ja... drie, vier, of al waren 't méér, in één vakje
			 vielen? Dat ze zich samendrongen in 't verloop van slechts 'n halve week?
		  
		  De onbeduidendheid die tot-nog-toe het doorgaand kenmerk was geweest
			 van z'n levensloopje, had recht op wat rust. En, omgekeerd, het vreemde drong
			 aan op verevening van achterstand.
		  
		  Toch misschien lag niet in deze behoefte aan herstel van evenwicht
			 alleen, de oorzaak van de serie der gebeurtenissen die Wouter's leven beroerden
			 gedurende de laatste halfweek zyner ambteloosheid tusschen twee
			 ‘handels’ in.
		  
		  Een tweede verklaring namelyk van 't hier bedoeld samenscholen der
			 aandoeningen - onverspreide hagelkorrels die zich vereenigen tot kogel! - kan
			 getrokken worden uit de homogeniteit van de gegevens.
		  
		  We dachten zoo-even alle by-oorzaken die de wiskunstige zuiverheid
			 der kans konden vervalschen, gemakshalve weg. En by behandeling van 'n
			 rekenkunstig vraagstuk zou dit wegdenken dan ook geoorloofd zyn.
		  
		  Maar op 't bonte levensveld bestaat nauwe verwantschap tusschen
			 planten die naast elkaar opschieten uit denzelfden grond, en dus wel
			 genoodzaakt zyn zich te voeden met gedeeltelyk dezelfde stoffen.
		  
		  De geworpen ballen hebben wel degelyk reden om méér
			 keeren in één vakje te vallen dan de nuchter-arithmetische kans
			 meebrengt.
		  
		  Al ontsnappen òns, menschen, zoo menigmaal de preuves
			 van oorzakelyke verwantschap, toch bestaan ze. De natuur der dingen is 'n
			 korrekte boekhoudster, en zou volkomen instaat zyn... 
		  
		  Wanneer 't stomme ding by-machte was zich anders uittedrukken dan
			 door feiten.
		  
		  Wanneer het alles beheerschende - maar onmachtige! - 
{==107==} {>>pagina-aanduiding<<}

			 ding tot iets in-staat was!
		  
		  ...ze zou ons de kleine postjes kunnen aanwyzen en voorrekenen, die
			 - even dapper als de ons bekende zoogenaamd-groote! - hebben meegewerkt aan 't
			 voortbrengen van het Saldo dat, alleen dáárom ons zoo verbaasde,
			 omdat wyzelf... zeer slordige boekhouders zyn.
		  
		  Indien wy de kansen beheerschten, kreeg gewis niet ieder haar
			 bescheiden deel.
		
		
		  1125.

		  Wie alles wist, zou zich nooit verwonderen. Dewyl alzoo, in zekere
			 gevallen, gebrek aan verwondering zou kunnen doorgaan voor kennis, hebben
			 sommigen, die te weinig weten om zich te verwonderen, zich dat gebrek
			 aangeschaft. Zóó is 't bekende nil mirari 'n rinkelbel van
			 zotskappen geworden.
		
		
		  1126.

		  Plato was eens zwaar verkouden, en gaf er
			 blyk van.Thersites hoestte hem na, en vroeg:
		  
		  - Lyk ik nu niet op Plato?
		  
		  Dit was 't ergste niet, want vragen staat vry.
		  
		  't Ergste was dat er duizenden en duizenden antwoordden:
		  
		  - Precies! Leve Thersites, de nieuwe wysgeer!
		  
		  De man heeft school gemaakt.
		  
		  En daarom: cave, caveto, caveto, cavete, cavetote,
			 caveunto!
		
		
{==108==} {>>pagina-aanduiding<<}
 
		  Voornaam bezoek. Koningen en oliekoeken. De gesprekken van de
			 ‘massa.’ Catapultische inspatting van de ‘massa.’
			 Où peut on être mieux? Zweven en vallen. Helaas! De auteur is
			 beschaamd over z'n held, en bevreesd dat dit wel 'ns meer zal
			 gebeuren.

		  1127.

		  Wouter hoestte niemand na, en verwonderde zich telkens. Hy was te
			 onwetend om er voor bewaard te blyven, niet bot genoeg om 't nooit te doen, en
			 te eerlyk om anders te hoesten dan z'n eigen verkoudheid meebracht.
		  
		  Gedurende den loop der week die z'n tweede plaatsing ‘in den
			 handel’ vooraf ging, werd-i door 'n drie- viertal ontmoetingen zoo vreemd
			 heen-en-weer geslingerd, dat-i zich byna suf voelde, en veel moeite had om z'n
			 hoofdje heel te houden.
		  
		  En z'n hart ook!
		  
		  't Was donderdag. Stoffel kwam thuis met 'n belangryk bericht. De
			 Koning - ik weet weer niet welke koning - was onverwachts in stad gekomen, en
			 zou den volgenden avend of 'n dag later den Schouwburg bezoeken. Alles was in
			 rep en roer, want in republikeinsche landen hecht men veel waarde 
{==109==} {>>pagina-aanduiding<<}

			 aan titels, pronk en geboorte.
		  
		  Meer nog dan naar gewoonte was de nieuwsgierigheid des Volks ditmaal
			 gespannen, omdat veel buitenlandsche vorsten - waaronder zelfs 'n Keizer - Z.M.
			 waren komen bezoeken. En van uit z'n residentie - Utrecht? 's Gravenhage?
			 Haarlem? - zouden die aanzienlyke vreemdelingen 't Hof naar Amsterdam volgen.
			 't Was dus deze keer 'n praal mit Umstände, met 'n sleep.
		  
		  Het republikeinsche Volk zou niet alleen 't aangezicht te zien
			 krygen - of 'n slip van den rok - des tirans, maar tevens aangezichten en
			 rokspanden van veel andere tirannen, om nu niet te spreken van de
			 tiranninnen.
		  
		  De vrouwtjes die gewoon waren oliekoeken te verkoopen op den dam -
			 'n pleintje dat de stedelyke regeering zich veroorloofde te verhuren als markt
			 - dreigden de stad met 'n proces.
		  
		  't Was dan ook zeer hard, dag-in dag-uit huurgeld voor plaats- en
			 open-luchtgebruik te betalen voor de kans om 'n paar oliekoeken te slyten aan
			 de straatjeugd, en nu op-eens verjaagd te worden omdat Z.M. zich aan ‘het
			 Volk’ zou vertoonen op 't balkon van het gewezen stadhuis.
		  
		  Mocht hy die vrouwtjes niet zien? Moest de oliekoek-industrie
			 'n geheim blyven? Vreesde men voor namaak, voor onvorstelyke konkurrentie?
		  
		  Of mochten die olievrouwtjes en haar koeken den Koning niet zien?
			 Was ook hy misschien bevreesd voor onedel nabaksel van z'n majesteit? Dit
			 zouden noch de vrouwtjes noch de oliebollen gedaan hebben.
		  
		  Hoe dit zy, de kraampjes werden weggeruimd, en de verjaagde
			 industrieelen behielden alleen het recht zich privatim onder de menigte
			 te dringen, die straks roepen zou: ‘leve... dit of dat!’ naar den
			 eisch van 't oogenblik. Ze mochten meeschreeuwen ook.
		  
		  't Is eigenlyk heel vreemd dat vorsten sterven. Al die
			 vivat's schynen niets uittewerken.
		  
		  De drukte in de stad was ditmaal ongewoon groot, door en om al de
			 vreemde Hoog- en Doorluchtigheden die den tiran by deze gelegenheid
			 vergezelden.
		  
		  Daar was - naar men uit de couranten vernam - de 
{==110==} {>>pagina-aanduiding<<}
 prins
			 van Caramanie, die aanspraak had op de byzondere sympathie des Volks, wyl men
			 had uitgerekend dat een van z'n voorouders kapitein was geweest in Staatsche
			 dienst, en dus... z'n bloed had vergoten voor de Nederlandsche vryheid.
		  
		  Dit bloed - en misschien ook de vryheid - was 'n krantenverzinsel.
			 Maar dat onze prins 'n groenen rok droeg met dikke gouden nestels, was waar. En
			 op z'n hoofd had-i 'n byzonder grooten steek. Men kon dus by de eerste
			 gelegenheid zeer gevoegelyk roepen:
		  
		  Leve de prins van Caramanie!
		  
		  Onder de hooggeboren persoonlykheden bevond zich ook zekere Hertog
			 die uit z'n land was gejaagd wegens z'n deugden. De man was spaarzaam en
			 huishoudelyk. Nooit had-i zichzelf te-kort gedaan. Toch was-i door 't dom
			 gepeupel onttroond, en met 'n schepel diamanten over de grenzen gezet. Van deze
			 diamanten zoud-i nu in Amsterdam 'n paar dozyn laten zien, en wel
			 in hoedanigheid van roksknoopen en rottingknoppen. De couranten vermaanden dus
			 't Volk tot den allerwelstgemeenden roep:
		  
		  Leve de Hertog met z'n diamanten!
		  
		  Prinses Erika was 'n nicht van den Koning, en bestemd voor den
			 troonopvolger van 'n groot Ryk dat te Zaandam timmeren geleerd, en dus aan
			 Nederland z'n carrière te danken had. Dat Ryk zou de Nederlandsche
			 staatsschuld betalen - zoo verzekerden eenstemmig de kranten - als men nu maar
			 braaf schreeuwde:
		  
		  Leve prinses Erika!
		  
		  De oude Paltsgravin van Aetolie stamde rechtstreeks af van zekeren
			 ridder die z'n stalknechts liet bedienen door Lusignans. De couranten betoogden
			 dat het den waren republikein paste, in dit byzonder geval bewys te geven van
			 heraldische ontwikkeling, door met byzonderen nadruk aantedringen op de
			 levensverlenging van die hoogheid. Men moest dus roepen:
		  
		  Leve de Paltsgravin van Aetolie!
		  
		  De Groothertog van Ysland was de welgeslaagde kleinzoon van 'n
			 kroeghouder. Z'n verdiensten waren drie krantkolommen lang... brevier-letter,
			 en nauw gezet. 't Volk moest dus even nauwgezet wezen in 't waarderen. De man
		  	was mees-
{==111==} {>>pagina-aanduiding<<}
ter  op kling en bâton, en kon zelfs - met 'n
			 beetje inspanning, nu ja - hy kon z'n naam zetten. Langs 'n oceaan van
			 afgronden - zoo zei de krant - had-i zich vervolmaakt tot zwager van 'n
			 halfgod. Ook was-i gewoon zich te kleeden als 'n koorddanser. Wie dus 't belang
			 des Vaderlands op 't onbesmet harte droeg - zoo zei de krant - kon niet laten
			 uit zeer onbeklemde borst meeteschreeuwen:
		  
		  Leve de Groothertog van Ysland!
		  
		  Er waren nog meer potentaten en potentaatgenooten die Amsterdam
			 vereerden met 'n bezoek. Ze hadden gehoord dat die stad eigenlyk: ‘la
			 Vénise du Nord’ heette, en... interessant was, zeer
			 interessant!
		  
		  En de hollandsche haring! Delicieus! Maar... de Hollanders weten er
			 niet mee omtegaan: ze moet gebakken zyn.
		  
		  En de hollandsche schilderschool! ‘Rambrànn...
			 magnifique!’
		  
		  Er waren nog meer dingen in Holland byzonder goed, gelyk met
			 neerbuigende vriendelykheid door al die hoogheden werd erkend.
		  
		  - Il paraît qu'un certain Wondèle a
			 écrit des choses, des choses... mais des choses... passablement
			 bien!
		  
		  En de dyken! De Katwyksche sluis... 
		  
		  Lezer, géén kronologie, wat ik u bidden mag!
		  
		  ...die sluis: gigantesque! De hollandsche natie houdt zich in
			 de snipperuren die 'r overblyven na 't haringkaken en kaasmaken, by-voorkeur
			 bezig met het breidelen van elementen. Dit was met schaatsryden en harddraven
			 't meest geliefd - geliefkoosd, zeiden de kranten - volksvermaak.
		  
		  Nu reeds kan ik den lezer verzekeren dat het voorname gezelschap met
			 minzame tevredenheid ons land weder verlaten heeft.
		  
		  De eenige persoon die 'n gansch anderen - doch daarom geenszins
			 tegenovergestelden - indruk meenam... neen, zóó ver mag ik m'n
			 Wouter niet vooruitspringen. Ook 'n schryver heeft z'n plichten.
		
		
		  1128.

		  Den eersten avend zou er geïllumineerd worden. Tweehonderd
			 vyftig duizend vetvlammen zouden de geestdrift van 
{==112==} {>>pagina-aanduiding<<}
 het Volk
			 verkondigen. Geestdrift, voor wàt eigenlyk? Tweehonderd vyftig duizend
			 vurige tongen zouden roepen: hosiannah? Gezegend wie komt in den naam...
			 in den naam van wàt eigenlyk? Hosiannah voor wien, voor
			 wàt?
		  
		  Nu, dit is 'n Volk onverschillig. Er was praal, pracht en pronk. Er
			 was drukte. 't Volk heeft iets van kinderen die zich verheugen in 'n
			 verhuisboel, in 'n sterfgeval, in 'n brand, in alles wat hurry en
			 bereddering veroorzaakt.
		  
		  Wouter had verlof bekomen de illuminatie te gaan zien. Hy getroostte
			 zich het domme gezicht te zetten, dat by zulke gelegenheden gebruikelyk is, en
			 hoorde de praatjes van de menschen die hem omstuwden, zonder acht te slaan op
			 de leegte van die praatjes.
		  
		  - Nou, dat 's me 'n ook 'n ulleminatie! Negen pitjes voor zoo'n
			 groot huis!
		  - Twaalf! riep 'n ander.
		  - Né, negen!
		  - Twaalf!
		  - Negen!
		  - Drie... drie... drie, en... kyk dáár: drie! Dat's
			 twaalf, of ik heb 't mis!
		  - Né, die drie hooren er niet by. Dat's van de verdieping,
			 weetje? Want de verdieping is verhuurd. Dat wéét ik.
		  - O, als je zóó meent! Ik wil maar zeggen dat viermaal
			 drie, twaalf is. Wat zeg jy, Hannes?
		  
		  Hannes vond het ook. Enz.
		  
		  - Tot hoe lang zouden die pitjes branden?
		  - Wel tot... één uur.
		  - Dat geloof ik niet.
		  - Ik wel!
		  - Ik niet! Enz.
		  
		  - Heb je-n-al gekeken op de Sukkelgracht?
		  - Och, 't is er niet mooi.
		  - Nou, mooier als hier!
		  - Ja.
		  - Neen. Enz.
		  
		  - Kyk, 'n sassenet!
		  - Ja, 'n vers. Kan jy 't lezen?
		  - Wel zeker! Wat staat er?
		  - Zóó kan ik 't ook lezen! 
{==113==} {>>pagina-aanduiding<<}
 
		  - 't Is van... doorluchtig bloed.
		  - Ja, en van 't: Vaderland... aan deugd en eer verpand.
		  - Van zyn doorluchtig bloed, en... 
		  - Né! Er staat: ontwoekerd aan de baren... 
		  - Dat komt later. Doorluchtig bloed... 
		  - Van Neerlands helden... 
		  - Met zyn doorluchtig bloed... 
		  - Helden... 
		  - Nòg wat! ‘Helden’ is niet uit.
		  - Precies! Helden... 
		  - In zyn doorluchtig bloed, ontwoekerd aan de baren... 
		  - De god van Nederland... 
		  - Door zyn doorluchtig bloed... 
		  - Wees welkom, dierbaar Vorst... 
		  - Met zyn doorluchtig bloed... 
		  - Der trouwe burgery... 
		  - Helden... scharen! Dàt staat er,
		  - Wel zeker: ‘scharen.’ In zyn doorluchtig
			 bloed... 
		  - Skei uit met je bloed! Wees welkom... door Gods
			 hand... 
		  - Juist! En: ‘verpand.’ Hand, verpand, zieje?
		  - Door zyn doorluchtig bloed... Enz.
		  
		  - Wie zou nu eigenlyk zoo'n vers gemaakt hebben?
		  - Och... dat kan de meester.
		  - De surezyn?
		  - Wel né! De schoolmeester. En ik kan 't ook wel. De Koning
			 is in 't land... nu juicht men met verstand. Zie je wel? 't Is zoo moeielyk
			 niet. Ik had ook kunnen zeggen: de mensch is in Gods hand.
		  - En zyn doorluchtig bloed... Enz.
		  
		  - Zou nu zoo'n Koning ook naar al die lichtjes kyken? En zoud-i nu
			 zoo'n vers wel lezen, en... uitschryven?
		  - Dat laat-i zeker z'n ministers doen.
		  - Ja, of z'n generaals. Hy heeft er zooveel gezien en gelezen van
			 z'n leven, moet je denken!
		  - Zoo mooi als hier?
		  - Wel zeker!
		  - Dat geloof ik niet.
		  - Ik wel.
		  - Weet je wat ik geloof? Ik geloof dat-i er wel eens naar
			 kykt.
		  - Zou je denken?
		  - Ja.
		  - Neen. Enz.
		  
{==114==} {>>pagina-aanduiding<<}
 
		  - Zeg, dring zoo niet!
		  - Ik kan 't niet helpen. Ze dringen my ook.
		  - De menschen lyken wel mal. Altyd dringen ze zoo.
		  - Ja, niet waar? Altyd dringen ze. Weet je wat ik zeg? Ik zeg dat de
			 kalverstraat eens zoo breed wezen moest.
		  - Ja, eens zoo breed. Want... weetje, wat het is? Hy is te smal. Dat
			 is het!
		  - Ja, hy is te smal.
		  - En daarom dringen de menschen zoo, weetje! Enz..
		
		
		  1129.

		  Wouter's eigen rykdom was hem te onbewust dan dat hy zich kon
			 ergeren aan de walgelyke armoed van geest, die by zulke gelegenheden zich alom
			 vertoont. De tyd was nog niet aangebroken dat-i rilde by 't
			 áánzien van geestelyke naaktheid. Hoogstens zoud-i bedroefd
			 geweest zyn als z'n blik gerust had op slechtgevoede lichamen, op 'n
			 bedelfamilie in lompen gekleed.
		  
		  Heel veel moralisten, romanschryvers en vooral
			 staathuishoudkundigen, zyn heden-ten-dage nog niet veel verder dan onze
			 kleine jongen in den tyd der vetpitjes. Zou misschien hiervan de oorzaak zyn
			 dat stoffelyke armoed zich makkelyker laat schilderen? En... genezen?
		  
		  De paar paragraafjes waarmee 't vorig nummer eindigt, zyn toch zoo
			 diepzinnig niet. Ieder kan ze schryven. Ieder lezer kan ze vermeerderen tot het
			 oneindige toe. Aan modellen van geestelyke nietigheid is waarlyk geen
			 gebrek.
		  
		  Inderdaad, de kalverstraat was wat smal, en... ‘de menschen
			 drongen zoo!’
		  
		  Wouter werd meegedrongen, en voelde iets als schaamte. Zeker! Was-i
			 niet: ‘massa’ op dit oogenblik? Dat-i stompen en stooten kreeg,
			 hinderde hem minder. Kleinzeerig was-i niet.
		  
		  Maar: ‘de menschen drongen zoo!’
		  
		  Weldra was er voor stomp en stoot geen geschikte ruimte meer. Men
			 werd geknepen, en wie ten-gevolge van 'n laag zwaartecyfer minder dan anderen
			 aan 't aardsche gehecht was, rees van den grond. 'n Allergekst
			 excelsior! Wouter werd gedragen, en zag heen over mannen die veel
			 grooter waren dan hy.
		  
		  - Loop jy op stelten, jongeheer? vroeg 'n dikke vrouw, 
{==115==} {>>pagina-aanduiding<<}

			 die met haar heup Wouter tegen de knie schopte. Loop jy op stelten? Nou, dat's
			 er óók een!
		  
		  Dit ‘ook’ heeft 'n geschiedenis en 'n pretensie. 't
			 Beduidt, ziehier 'n spikspelder nieuwe bydrage tot het bundeltje ana's
			 die ik verzamel. Deze kurioziteit hoort er in! Als je dit niet
			 grappig, vreemd en belangryk vindt... 
		  
		  't Gedrang werd sterker. Weldra zou de vrouw Wouter op schouder
			 kunnen nemen als 'n geweer. Ook begon-i kans te krygen daarop te-land te komen
			 in hoedanigheid van ruiter. Nog 'n beetje, en hy kon ‘aangegeven’
			 worden, zooals timmerluî elkaar 'n plank toereiken.
		  
		  Naar de lichtjes werd niet meer gekeken. Men hield zich bezig met
			 dringen en gedrongen worden. Ook 'n uitspanning!
		  
		  Neen... de kalverstraat moet niet verbreed, want wel beschouwd is
			 dat ‘dringen’ 't prettigst van de zaak.
		  
		  Och, wat zouden die vetvlammen spoedig vervelend worden, als men ze
			 alle tweehonderd veertig duizend - er waren er 'n paar uitgewaaid sedert
			 zoo-even - op z'n gemak had kunnen beschouwen in z'n eentje!
		  
		  Onze kleine man lag op de schouders en hoofden van z'n medemenschen.
			 Als zekere troonveroveraars: il s'appuyait sur la masse! Wie de
			 geschiedenis van illuminatien en Volken bestudeerd heeft, zal erkennen dat er
			 steviger rustpunten bestaan. Zichzelf, byv.
		  
		  Gut, onze Wouter was zoo verlegen met z'n drukkende pozitie! Telkens
			 liep hy gevaar zich vasttehouden, aan 'n oor of wenkbrauw. En dit gedoogt de
			 ‘massa’ niet. Gedrukt wil ze wel worden - daar is ze voor -
			 maar wie zich aan haar wil vasthouden... 
		  
		  Krak!
		  
		  Schrik niet, lezer! Wouter brak niet, maar de geperste menigte had
			 de dubbeldeur van 'n koffihuis verkracht. De inbersting was vreeselyk. Als
			 berouwhebbende lava stroomde de massa naar binnen, en vulde den krater waarin
			 onze held - na 't beschryven van den bekenden bruinvisch-parabool - vry
			 geleidelyk en zonder zich te bezeeren te-land kwam op 'n tafeltje... 
		  
		  - Woutertje Pieterse! riep 't verschrikt gezelschap dat er
			 
{==116==} {>>pagina-aanduiding<<}
 omheen zat.
		  
		  - Heb je je zeer gedaan, Wouter?
		  
		  Neen! Bezeerd had-i zich niet. Maar hy was lam van verbazing. Over
			 z'n verheffing eerst, daarna over z'n luchtreis, toen over 't neerkomen op en
			 onder allerlei glaswerk, en eindelyk - dit was 't minst verrassende niet! -
			 omdat-i zich op-eens in den kring bevond van de hem zoo goed bekende familie
			 Holsma.
		  
		  't Was Sietske die met lieve belangstelling vroeg of hy gewond
			 was.
		  
		  ‘Gods vinger’ had al de glazen en glaasjes gebroken,
			 maar Wouter was heel gebleven. Dit was 'n arglistigheid van dien vinger. De
			 bedoeling schynt geweest te zyn den patient nog heel anders heen-en-weer te
			 smyten. En als-i nu voortydig gebroken was op dien avend... 
		  
		  Oom Sybrand hielp hem, zoo goed en kwaad het ging, op de been. De
			 zaak had veel moeite in, want de volte was... nu ja, er kon ter-nauwernood
			 iemand by. Maar Wouter was smalletjes, en 't lukte. De kastelein - op
			 doordringen was geen kans - schreeuwde uit de verte, dat het gebrokene moest
			 betaald worden. Maar ook van andere plaatsen vernam men dergelyk gerinkel. De
			 man was wanhopig. Hy vervloekte alle Koningen... en de massa's er by.
		  
		  - Één flesch wyn... drie limonade... zes glazen stuk!
			 riep Holsma, als om zich aansprakelyk te stellen voor Wouter's onwillekeurig
			 vergryp.
		  
		  En oom Sybrand hield 'n paar zeeuwen omhoog.
		  
		  - O God, m'nheer, ik durf niet thuis komen, riep Wouter! Wie zal dat
			 betalen? Ik heb geen geld, m'nheer! En moeder... 
		  
		  In de drukte verstond Holsma hem niet. Maar Sietske wel.
		  
		  - Sjt! fluisterde zy. Ik ben zeker dat papa 't betaalt, maar
			 anders... ik heb wel geld. En Willem ook. En Herman ook. Wees gerust...
			 
		  
		  Maar dit verstond Wouter weer niet. En toen-i eindelyk onder de
			 hoede der Holsma's weder op-straat stond, en 't gezelschap door 't inslaan van
			 'n zyweg zich onttrokken had aan de ‘massa’ verklaarde hy ronduit
			 dat hem de moed 
{==117==} {>>pagina-aanduiding<<}
 ontbrak z'n moeder en broer Stoffel onder de
			 oogen te zien, na zóó'n schandaal!
		  
		  - 't Geld is niets, zei de goede Holsma. Daarvoor zal ik wel
			 zorgen. Maar je bent ontsteld, jongen. Kom even met ons mee naar de
			 kolveniersburgwal, ik zal je wat hofmansdruppels geven. Dan kan je daar bekomen
			 van den schrik.
		
		
		  1130.

		  De afstand van de kolveniersburgwal was niet groot genoeg om Wouter
			 tot bedaren te brengen voor 't gezelschap daar aankwam.
		  
		  - M'n moeder zal boos zyn, als ik te laat thuis kom, klaagde hy.
		  
		  Holsma stelde hem gerust. Er zou 'n boodschap naar z'n huis worden
			 gezonden, om z'n familie te doen weten waar-i was.
		  
		  De dokter gaf hem iets te drinken, en bracht hem in 'n kamer naast
			 die waar de familie scheen plaats te nemen. Het voorschrift was dat de patient
			 daar wat heen-en-weer loopen zou, tot-i zich kalm voelde.
		  
		  Maar dit vermoeide hem. Hy deed weldra juist wat 'm verboden was,
			 zette zich in den hoek van 'n sofa, en viel in slaap.
		  
		  Of 't in het algemeen nuttig is, na 'n schrik in beweging te blyven,
			 kan ik niet beslissen. Zeker is het dat Wouter na hevige aandoeningen altyd
			 groote behoefte voelde aan slaap, en dan ook werkelyk door dit middel - de
			 natuur wees het hem aan - meermalen 't verbroken evenwicht herstelde. Misschien
			 ook was 't geen eigenlyk slapen dat hem by zulke gelegenheden te-hulp kwam.
			 Maar geheel wakend was-i niet. Hy droomde.
		  
		  Er was weer de oude hoogheid in z'n droom. Maar met 'n schok viel-i
			 telkens neer.
		  
		  En weder klom hy, en weer werd-i opgeheven, hoog, hoog tot in de
			 wolken, en weder maakte duizelingwekkende tuimelingen 'n eind aan z'n
			 zweven.
		  
		  Daar namen sterke vuisten hem op, en staken hem boven de hoofden
			 uit, en de massa droeg hem, tot 'n man hem in de hand beet... 
		  
		  Hy schaafde namelyk zyn pols aan 'n ongedresseerd paardehaartje dat
			 bezig-was z'n dienst optezeggen by 't vulsel van de rustbank.
		  
		  ... tot 'n vrouw hem toesnauwde: dom? Niet dom? Wy, 
{==118==} {>>pagina-aanduiding<<}

			 wy, de massa? Ziedaar!
		  
		  En men smeet hem neer.
		  
		  Gelukkig kwam z'n hoofd te-recht in Sietske's schoot, zonder 't
			 minste glaswerk.
		  
		  En als ziedend water opkokend, golfde op-nieuw z'n ziel omhoog. Hy
			 voelde geen handen meer die hem droegen, geen tanden die hem beten, hy rustte
			 op donzige wolken. En hy overzag de menigte onder hem, en was verheugd dat-i
			 zoo hoog daarboven stond, maar wilde toch... 
		  
		  - Ik wil gaarne by u zyn, riep hy, maar maakt 'n plaatsjen open,
			 waar ik staan kan, staan op m'n eigen beenen! Ik zal waarlyk niemand
			 hinderen... gooit me niet! In die drukte kan ik niet denken. Ieder moet
			 handelen naar z'n overtuiging. De massa heeft geen overtuiging. Wie kan denken
			 als er geen plaats is om te staan?
		  
		  Weer schuurde z'n hand langs 't weerspannig paardehaartje. Hy
			 verzette zich... en scheen niet geheel-en-al te slapen... 
		  
		  Daar klonk op-eens 'n stem... 
		  
		  Neen! Hy droomde door. Altyd van zweven en vallen. Daar was Femke...
			 
		  
		  Wel zeker, er moest in z'n droomen iets van Femke! Waar bleef ze zoo
			 lang?
		  
		  't Was weer iets van de bleek. Maar pater Jansen was er ditmaal by.
			 De man was zonderling gekleed. Hy zweefde met Wouter omhoog, en vertoonde aan
			 de sterren z'n kostuum: 'n onderbroek... die door háár versteld
			 was! Orion en de groote beer vonden het ding mooi, maar Wouter niet.
		  
		  - Heb je 't zelf gedaan, hoorde hy Sietske vragen in de kamer naast
			 hem. Jyzelf, of kon je 'r niet dóór?
		  - Neen, ik kon niet om de drukte. Maar ik heb 't den kruier
			 opgedragen.
		  
		  Wàt? In-godsnaam, wàt?
		  
		  Wouter richtte zich op. Pater Jansen was weg. Orion en groote beer
			 ook. Ook de onderbroek, en de wolken, en de domme ‘massa’ maar...
			 die stem?
		  
		  Die stem klonk nog!
		  
{==119==} {>>pagina-aanduiding<<}
 
		  En ze klonk weer:
		  
		  - Ik ken hem heel goed, o, zoo goed! 't Is 'n lief jongetje!
		  
		  Dàt hoorde hy Femke zeggen!
		  
		  Hy sprong op, trad haastig de kamer der Holsma's in, zag nog even
			 het driehoekje van 't gewaad eener vrouwspersoon die de deur uittrad en
			 sloot... 
		  
		  Hy had den moed niet - of wat ànders was daartoe noodig? - om
			 te vragen:
		  
		  - Heet dat dienstmeisje... Femke?
		  
		  Komaan, in Satans naam, vraag of Femke de naam is van die...
			 meid!
		
		
		  1131.

		  Op weg naar-huis had Wouter niet den minsten last van zweven. Hy
			 voelde zich redelyk laag, en had ditmaal volkomen gelyk.
		  
		  Want... als die byna tusschen deur en post benepen jurk van
			 zyde geweest was....
		  
		  Of... als-i dat driehoekjen elders ontdekt had, elders! Niet by de
			 Holsma's! Niet in gezelschap van Sietske die zooveel geld had in haar spaarpot!
			 Niet in dien allerfatsoenlyksten kring! Niet onder de oogen van Willem die hem
			 zoo plaagde met z'n hoogmoedig latyn... 
		  
		  Dan... dan... o zeker!
		  
		  Dàn!
		  
		  Maar nu! Maar hier!
		  
		  Hy was braaf genoeg om zich te schamen. Maar dit is ook 't eenige
			 wat ik in z'n voordeel zeggen kan.
		  
		  Overigens... 
		  
		  Alas, poor mankind!
		  
		  Wat beteekende de dolfyn-parabool op 't koffihuistafeltje, by
			 zóó'n val?
		  
		  Hy had zich dezen keer werkelyk bezeerd!
		
		
{==120==} {>>pagina-aanduiding<<}
 
		  Over de zedelyke strekking van 't kleerborstelen.
			 Onridderlyke verdichtselen des harten. Godenvingers en duivelsklauwen,
			 tweede editie. De eigenaardige kalmte van 'n kwaad geweten. Iets over
			 driehoeksmeting in 'n bedstee, en maagdepeeren in den Jodenhoek. Hm... zy
			 weer!

		  1132.

		  Jufrouw Pieterse was in de wolken. Ze hoopte dat de kruier die de
			 boodschap had overgebracht, haar huis niet te spoedig mocht gevonden hebben, en
			 dat de man toch vooral hier-en-daar in de buurt te-vergeefs gezocht had naar 't
			 ware adres.
		  
		  - Zeker is-i in de kommeny geweest, zei ze, want ze weten nooit waar
			 ze wezen moeten... zulke kruiers! En waarom zoud-i daar niet verteld hebben dat
			 de jongeheer - want ‘jongeheer’ zeid-i - by dokter Holsma leseerde,
			 op den kolveniersburgwal? Want, zieje, zoo'n man praat altyd. Die soort van
			 menschen doen niets als praten.
		  Nu, ieder mag 't weten. 't Is maar om te zeggen dat de menschen
			 altyd zoo praten, en zulke kruiers... 
		  Maar... zeg, Wouter, hoe kwam het toch dat je zoo opeens met de
			 familie meeging? 't Is nogal heel erg asterant 
{==121==} {>>pagina-aanduiding<<}
 van je. Je bent
			 toch 'n asterante jongen... wat zeg jy er van, Stoffel?
		  
		  Stoffel zette het bedenkelyk gezicht dat by zulke gelegenheden
			 dienst deed als: ‘ja, nogal!’ Of: ‘ik zal er me op
			 beslapen.’ Of: ‘daar zit meer achter dan sommige menschen wel
			 weten!’ Enz.
		  
		  - Moeder, antwoordde Wouter, ik... ontmoette de familie in de
			 Kalverstraat.
		  
		  Waar! Zeer waar! Allerwaarst! Hy had inderdaad de Holsma's in de
			 Kalverstraat ontmoet, wat men mag noemen: ontmoet! De lezer kan 't getuigen.
			 Maar... waarom vertelde hy niets van den nogal byzonderen modus quo?
		  
		  Och!
		  
		  - Wat kleeft die rug, klaagde Petrò die belast was met de
			 zorg voor het ‘lakensch goed.’
		  
		  De familie rook, en streek, en wreef, en tastte, en verklaarde
			 eenstemmig dat Wouter's rug zich had schuldig gemaakt aan 't inzuigen van
			 allerlei vloeistoffen.
		  
		  - 't Ruikt zoowaar naar citroen ook, zei Trui.
		  
		  - Het riekt, verbeterde de schoolmeester, en wy
			 ruiken, Sertrude!
		  
		  - Och kom... ruik, riek, weet ik het. Ik wil maar zeggen dat
			 het zoo...
		  - Dat het zoo naar lemoentjes... ruikt, zei de moeder.
		  - En naar wyn!
		  - En je kunt er de suiker afkrabben! Waar ben je toch geweest,
			 jongen? Schaam je je niet! By zulke fatsoenlyke menschen op vizite te komen -
			 ik mag wel zeggen: te leseeren, wat zeg jy, Stoffel? - en je dan
			 zóó aantestellen met suiker en citroen op je rug! 't Is 'n ware
			 schande!
		  - 't Was zoo erg vol op straat, moeder!
		  - Van de volte kryg je geen wyn op je rug! En geen citroen ook! En
			 geen suiker ook! Wat zeg jy, Trui?
		  
		  De eenstemmigheid was kompleet. Schuw als altyd, durfde Wouter niet
			 voor-den-dag komen met de ware toedracht der zaak. En dit zou hem ook niet
			 gebaat hebben. Het begrip der Pietersens was als 'n verstopt slot waarop geen
			 enkele sleutel paste, Wouter wist dit by treurige ondervinding, en liet
			 moedeloos den storm over z'n hoofd waaien, die toch niet 
{==122==} {>>pagina-aanduiding<<}
 kon
			 bezworen worden. Jammer evenwel dat er ook in hemzelf iets verstopt, en dus
			 bedorven was. 't Hooggevoel dat hem gewoonlyk bezielde, was geknakt.
		  
		  Hy had 'n laagheid begaan!
		  
		  Zóó gevoelde hy. Geen dominee kon 't wegpreeken! Ja,
			 God-zelf niet! Noch de God van bliksem en donder uit de Schrift, noch de
			 andere... 
		  
		  Die andere!
		  
		  Waar was-i toen Petrus struikelde? Waarom was hy zoo gierig op 'n
			 beetje staal in 't mengsel waaruit Wouter's ziel gegoten werd?
		  
		  - Maar... als 't Gods schuld was, dacht-i, dan hoefde ik zoo
			 beschaamd niet te zyn! Dan kon ik zeggen: ja, Femke, 't is wel waar dat ik 'n
			 ellendeling ben, 'n brok massa, te dom en te laf om verantwoordelyk te wezen
			 voor m'n laffe domheid. Maar... zóó heeft God me gemaakt, zieje!
			 Hy is aansprakelyk.
		  Dit kan ik niet zeggen! Want... ieder moet handelen naar z'n
			 overtuiging.
		  Waartoe zou 'n overtuiging dienen, als men de schuld mocht gooien op
			 God? Dàn had mevrouw Holsma wel gezegd: ‘ieder moet handelen naar
			 Gods overtuiging!’ En dit heeft ze juist nietgezegd! Waar zou dat
			 heen!
		  Ik ben laag geweest, afschuwelyk laag, ik! God is er
			 heelemaal buiten.
		  Misschien liet hy de zaak toe, om my te doen zien hoe gemeen ik
			 was!
		  Een hond zou Femke gekust hebben, als-i haar weerzag na langen tyd.
			 Ik ben minder dan 'n hond!
		  Want... ze wàs het! Zeker, ze wàs het! Of... 
		  
		  O, die huichelaar... hy zocht naar ofjes!... 
		  
		  ...of zou 't misschien 'n ander geweest zyn? 't Kan heel best 'n
			 ander geweest zyn! Hoe zou Femke dáár komen!
		  Neen, neen, neen, zy wàs het! Zei ze niet dat ze my zoo goed
			 kende? Zei ze dat niet met de stem die my 'n lieve jongen noemde toen ze my
			 dien kus gaf by 't brugje?
		  Ze heeft my gekust en 'n lieve jongen genoemd! Ze wist toen nog niet
			 dat ik 'n ellendige bloodaard ben, zonder hart!
			O, zeker zou zy me niet verloochenen, miskennen, verra- 
{==123==} {>>pagina-aanduiding<<}
den!
			 Zy zou gewis overal en tegen ieder zeggen: ‘dat is
			 Wouter, die m'n vrindje... was, en dien ik eens 'n zoen gegeven heb omdat-i
			 zich dapper toonde tegen de jongens die steenen wierpen op m'n
			 bleek!’
		  En ik... o God!
		  Neen, God blyft er heelemaal buiten. Ik ben lafhartig.
			 Zóó kan ik niet leven!
		  
		  Hy dacht aan zelfmoord. En in deze stemming bracht-i den nacht van
			 donderdag op vrydag door. Zelfs overleefde z'n wanhoop de duisternis. Hy stond
			 dien vrydag op, met het vaste voornemen 'n eind te maken aan z'n onwaardig
			 bestaan.
		  
		  Heel gelukkig evenwel werd-i terstond na 't ontbyt aan 'n bezigheid
			 gezet die allergeschiktst is om iemand met het leven te verzoenen.
		  
		  Men had hem met algemeene stemmen veroordeeld tot het reinigen van
			 z'n jasje - een vonnis dat m'n volkomen goedkeuring wegdraagt - en hy spande
			 zich zóó in, dat-i na 'n uur arbeids met betrekkelyke
			 tevredenheid naar z'n moeder liep, en juichend uitriep:
		  
		  - Kyk, moeder, er is niets meer van te zien!
		  
		  't Onnoozel triumfjen over 'n kleine moeielykheid joeg de wolken
			 voort, die z'n gemoed beneveld hadden.
		  
		  Men zou voor z'n plezier in limonade vallen, als men wist hoe
			 weldadig de inspanning werkt die noodig is tot het reinigen van 'n
			 paletootje.
		  
		  De ongelukkige die nooit z'n eigen kleeren borstelde, kent het leven
			 niet.
		
		
		  1133.

		  - Ik zal haar vergeving vragen, dacht Wouter.
		  
		  En by dit... oneerlyk voornemen lei zich de storm die z'n gemoed
			 beroerd had, geheel neder.
		  
		  ‘Oneerlyk’ noemde ik dit, omdat het ware berouw geen
			 vergeving zoekt by anderen, maar by zichzelf. Wie met 'n uitgesproken
			 klank tevreden is, wie z'n geweten meent te kunnen paaien met 'n
			 kwitantie van schuld, geteekend door 'n ander... 
		  
		  Ei zie, daar ben ik alweer op het terrein van schuldvergiffenis en
			 genade! Pas-op, lezer, juffrouw Laps is in de 
{==124==} {>>pagina-aanduiding<<}
 buurt! Wie haar
			 niet ontmoeten wil, moet dit hoofdstuk overslaan. En vooral dien vrydag-avend
			 niet by de Pietersens komen. Want dáár zou ze optreden, en wel
			 ditmaal met haar wouterkundig: voilà Toulon!
		  
		  Maar eerst moet ik nog iets zeggen over 't ellendig gehalte van
			 Wouter's schuldbesef. Zeker, hy zou vergiffenis vragen! En na 'n beetje getob
			 zou Femke zeggen - precies als in Kotzebue's Menschenhaat
		  - ‘ik verrrgeef het u!’
		  
		  En dan zou de zaak zyn als niet gebeurd.
		  
		  Hoe sneller hoe beter dan!
		  
		  Een ondragelyken last werpt men terstond neer!
			 Terstond!
		  
		  Wouter's last bleek niet ondragelyk. Want hy besloot hem nog 'n
			 tydje te blyven dragen.
		  
		  De oorzaak hiervan was deze. Om Femke te spreken moest-i naar de
			 Holsma's. En dit... durfde hy niet. Wat zouden die menschen 't gek vinden!
		  
		  Gáán zoud-i, o zeker! Maar... niet op dien vrydag!
		  
		  't Kon immers best wachten tot-i eerst 'n paar dagen... ‘in
			 den handel’ geweest was? Dit geeft houding, vond-i, en dàn zoud-i
			 zeggen... 
		  
		  Nu ja, hy zou vergeving vragen, en Femke ‘heusch’
			 verzekeren... 
		  
		  De uitvinding van dit ‘heusch’ was zoo kwaad niet. By
			 lamlendige beroerdheid... frazen vóór! Van welken letterkundige
			 had onze misdadiger dit geleerd?
		  
		  Hy zou haar verzekeren...
		  
		  Wàt?
		  
		  Dit, byv. dat de Weledele heeren Ouwetyd & Kopperlith in wier
			 ‘handel’ hy nu was aangeland... 
		  
		  Ja, ja, hy zou iets vertellen van de Weledele heeren Ouwetyd &
			 Kopperlith en hun ‘handel.’
		  
		  Dan hoefde hy niet zoo naakt voor-den-dag te komen met... dat
			 andere.
		  
		  Misschien zou z'n nieuwe chef hem pryzen over... z'n krulletters! Of
			 over z'n aardrykskunde! Of over z'n strabbische uitgeleerdheid! En dan kon-i
			 tegenover Femke z'n schande 
{==125==} {>>pagina-aanduiding<<}
 hullen in 'n wolkje van
			 allervereerendste byzaakjes. 't Meisje zou verbaasd staan over z'n knapheid, en
			 ten-slotte hèm vergeving vragen voor de vrypostigheid dat ze zich had
			 laten verloochenen door zóó'n handels-fenomeen!
		  
		  Aldus redeneerde Wouter niet. En zelfs niet op deze wys werd
			 hem z'n onbewust gevoel kenbaar, doch... er was iets in hem - wat dan ook! -
			 dat voorwendsel en verschooning leverde voor 't niet doen van z'n plicht.
		  
		  Bovendien... die plicht was zoo makkelyk niet!
		  
		  Naar den kolveniersburgwal gaan? Goed.
		  
		  Aanschellen? Goed.
		  
		  Maar... wat dàn?
		  
		  De deur zal geopend worden. Door wien? Juist immers door de
			 dienstmaagd uit Joh. XVIII, vs. 17, wier aanblik meer dan
			 iets anders den wankelmoedigen Petrus weerhouden zou van ridderlyke
			 oprechtheid?
		  
		  De zaak is dat onze Wouter zich niet waagde aan dokters Kaatje! Wat
			 zoud-i zeggen? Iets als:
		  
		  ‘Vryster, ik moet Femke spreken, 't
			 adjunkt-kindermeisje?’
		  
		  Daar hoort wat toe, waarachtig!
		  
		  En dàn?
		  
		  In den gang... 'n knieval doen? Of zelfs - o gruwel! - in de
			 keuken?
		  
		  Om-godswil, lezer, wat zouden al de ridders uit z'n boeken daarvan
			 zeggen!
		  
		  Welke Turk zou zich laten doodslaan door iemand die zich schuldig
			 maakte aan zoo'n dorperheid?
		  
		  Die engelsche lord zou hem zeker geen hand geven - en de Afrikanen
			 geen kroon! - als-i... 
		  
		  Zou Ivanhoe 't gedaan hebben? Neen! Ypsilanti? neen! Themistocles?
			 Neen! De ‘Eduards’ van 
			 Lafontaine? Hm... dit kon-i niet zoo
			 stellig ontkennen. In de werken van dien schryver komen inderdaad
			 huiselyke trekken van ridderlykheid voor. Maar... ze staan in 'n boek,
			 en de lezer kykt er naar, en zal 't weten dat er, zonder harnas, pluim
			 of veldgeschrei 
{==126==} {>>pagina-aanduiding<<}
 dan, groote daden geschieden in 'n hoekje. De
			 auteur heeft gewaarschuwd: het boekeheldje kampt onder de oogen van 'n
			 publiek.
		  
		  Zou ook dokters Kaatje gevoelig zyn voor 't grandioze van de
			 vernedering, als ze daar Wouter zag geknield liggen op de vloermat? Zoo'n held
			 in de boeken heeft makkelyk plichtdoen. Ieder slaat acht op z'n
			 prouesses, en weet ze te schatten.
		  
		  - Welnu, dacht Wouter, ik zàl m'n plicht doen, o zeker, ik
			 zàl! Maar eerst ‘in den handel’ en bovendien... 
		  
		  Een nieuw duiveltje bekroop z'n gemoed. Wie weet of Femke niet
			 spoedig de Holsma's verlaten zou, en terugkeeren naar 't huisje by de
			 aschpoort. Dáár... of in de buurt... of op de
			 ‘paden’... of by 't brugje, zou alles makkelyker gaan, dacht hy.
			 Daar was geen nood van Kaatje's facheuze tegenwoordigheid, noch van Willem's
			 onmenschelyk latyn. En ook Sietske die zoo majestueus sprak over drieguldens...
			 
		  
		  De lezer gelieve optemerken dat er 'n leelyk deficit bestond
			 in Wouter's gemoed, en dat de aanzuivering daarvan meer moeite kostte dan 't
			 reinigen van 'n bemorst jasje.
		  
		  Dat overigens 't verloop van z'n... liefde voor 't meisjen, 'n
			 geheel andere richting insloeg dan z'n onschuld... 
		  
		  Hier spreek ik van verloren onschuld, en ik meen te weten wat
			 ik zeg!
		  
		  ...nu, dit spreekt vanzelf! Om lieftehebben, moet men goed zyn, en
			 Wouter was niet goed op dien vrydag!
		  
		  Nu komt de ‘vinger Gods’ die hem straffen zou. Dit
			 goddelyk lichaamsdeel lei 't zonderling aan.
		
		
		  1134.

		  De vrydag hield zich alsof-i voorby was. Wouter maakte zich gereed
			 z'n nauwe bedstee te beklimmen in opgeruimder stemming dan hem paste. Hy had
			 zelfs geen lust in 't kibbelen met Laurens, die altyd - zonder pretentie op 't
			 konstrueeren van 'n meetkunstig werkstuk - de diagonaal beschreef.
		  
		  Zeer eigenaardig nam ons Petrusje zich voor, z'n inslapen te doen
			 voorafgaan door 't overdenken van de voorvalletjes die gedurende den afgeloopen
		  	dag aan de orde waren ge-
{==127==} {>>pagina-aanduiding<<}
weest.
		  
		  Heel natuurlyk! Hy voelde geen lust zich bezig te houden met
			 zichzelf, wat anders z'n gewoonte was.
		  
		  Zekere prins had geld onder 't volk gestrooid... 
		  
		  - Hé... als ik zoo'n prins was!
		  
		  Nu, deze indruk was de leelykste niet. De meeste jongens denken in
			 zoo'n geval: hé, als ik mocht meegrabbelen!
		  
		  De Paltsgravin van... hoe heet het land waar ze vàn was? Ik
			 heb geen lust den naam optezoeken dien ik haar gaf. 't Mensch was in 't
			 Trippenhuis geweest, en daar - volgens de couranten - minzaam, zeer minzaam...
			 
		  
		  - Dàt zou ik ook zyn, dacht Wouter, als ik... Paltsgravin
			 was. Wat is dat toch voor 'n betrekking?
		  
		  De Koning had audienties en 'n diner gegeven, en gezegd... och, de
			 gewone praatjes. Maar voor Wouter waren ze nieuw en belangryk. Het welzyn van
			 de Hoofdstad ging Z.M. byzonder ter-harte. Wouter ook. Dit belette niet dat hy
			 deze byzonderheid heel lief vond in den Koning. In Afrika zoud-i precies
			 hetzelfde doen! En zyn hoofdstad... 
		  
		  Neen, weg met Afrika!
		  
		  Hy smeet z'n linkerkous onzacht weg, zoodat het ding zich om den
			 sport van 'n stoel slingerde als 'n stervende paling.
		  
		  Weg met Afrika! Want... 
		  
		  Daar rees de schim van Femken op, en dreigde, en vroeg of zy haar
			 plaats verbeurd had op dien troon? En of ze... 
		  
		  Weg met Afrika!
		  
		  Wat al zonderlinge vertellingen over prinses Erika! Men zei dat ze
			 huwen moest met 'n grootvorst, maar... geweigerd had.
		  
		  Alle burgerluî vonden dit heel mooi, zonder nog te weten of 't
			 niet 'n malle koppigheid was van prinses Erika.
		  
		  Ze was zoo zonderling van gedrag en manieren, en kon zich niet
			 schikken in de hoogheid van haar stand...
		  
			Wouter trok z'n tweede kous uit, en keurde 't af dat prin-
{==128==} {>>pagina-aanduiding<<}
ses
			  Erika geen lust had in aanzienlykhedens. Hm... zou ze misschien
			 willen ruilen? Hy: prins Erik. En zy... 
		  
		  Zou ook zy 's nachts zoo'n leelyke muts opzetten? Wel neen, dacht
			 Wouter, prinsessen dragen mutsen van diamanten. 't Is waarlyk zonde en jammer
			 dat zoo'n schepsel haar geluk niet waardeert!
		  
		  En dit scheen toch 't geval. Toen ze met de Paltsgravin uit het
			 Trippenhuis kwam - waar ze minzaam geweest was - had ze geweigerd terstond mee
			 terug te ryden naar 't paleis. Ze wou den ‘amsterdamschen
			 Jodenhoek’ zien, en nam flinkweg 'n kamerheer onder den arm, die haar den
			 weg wyzen zou. De man kende dien zelf niet, en had alle moeite haar te loodsen
			 tot op Vlooienburg... in 't hartje! En zie, hy droeg 'n korten broek - gelyk
			 byna ieder-een, in Wouter's tyd - en zyden kouzen. En die kouzen werden bespat.
			 En prinses Erika had er zoo om gelachen. En nog meer onvorstelyke
			 zonderlingheden van die soort... 
		  
		  Maar dit alles stond niet in de courant. De krant sprak alleen van
			 de minzaamheid.
		  
		  Nu, ook op Vlooienburg was de prinses allerminzaamst geweest, of
			 zelfs meer dan minzaam. Ze had 'n heele kruiwagen vol maagdeperen leeg gekocht,
			 en de straatjeugd gebombardeerd met handenvol sappig genot.
		  
		  Maar dit stond alweer niet in de krant. De redakteurs wisten niet
			 hoe ze dat voorvalletje salvâ reverentiâ zouden inkleeden,
			 en bepaalden zich dus maar tot de alom bekende minzaamheid. Toch had ieder er
			 van gehoord, al wist men dan niet of 't waar was. Duizenden schiepen er stof
			 uit tot drie vertellingen. Eerst: dat het geschiedde: ‘wezenlyk!’
			 Daarop dat het 'n verzonnen praatjen, en niet geschied was: ‘wat
			 ik je zeg!’ Eindelyk: dat het wel deze keer misschien niet
			 geschied was, maar dat, wel beschouwd, zoo-iets wel 'ns op 'n anderen keer
			 geschieden kòn, en dat het zeer moeielyk was altyd precies te weten
			 wàt geschied was, en wat niet.
		  
		  Dit vind ik ook.
		  
		  Prinses Erika... 
		  
		  Wouter blies z'n kaarsjen uit, of wilde dit doen. Hy had peiling
			 genomen op een der twee scherpe driehoeken die Laurens hem te kiezen had
			 gegeven, en op-eens verneemt hy 
{==129==} {>>pagina-aanduiding<<}
 groote ontsteltenis in den huize
			 Pieterse: beroering!
		  
		  't Is waar, er was drie, vier malen hevig gescheld, ja gebengeld.
			 Brand?
		  
		  Hm! Zou 't misschien prinses Erika wezen, die komt ruilen?
		  
		  Och neen, 't was juffrouw Laps.
		  
		  Ruilen kwam ze niets.
		  
		  Maar wat dàn, zoo laat op den avend?
		  
		  Wouter trok z'n ééne been terug uit den tophoek, en
			 luisterde.
		  
		  Wy ook!
		
		
{==130==} {>>pagina-aanduiding<<}
 
		  Zelfs juffrouw Laps zegt soms 'n waarheid die 't
			 overdenken en toepassen waard is. Dezelfde autoriteit in-zake:
			 menschenkennis. Don Quixote de la Mancha. Goden, duivels en...
			 Fancy.

		  1135.

		  Het vertrekje waar Wouter met Laurens in één bedstee
			 sliep, was boven de huiskamer. Ze deelden dat verblyf met twee van hun zusters,
			 en moesten uit kiesheid altyd 'n kwartiertje vroeger slaap voelen dan die
			 jonge-juffrouwen.
		  
		  Ik ben niet geleerd genoeg om te weten hoeveel zuurstof vier jonge
			 menschen gedurende acht uren noodig hebben om net even niet te stikken. Maar
			 benauwd wàs 't in dat hokje! Soldaten zouden ‘gereklameerd’
			 hebben, en hadden waarschynlyk by die gelegenheid myn 
			 401, 
			 402, 
			 403, 
			 404, 
			 405 aangehaald.
		  
		  In 'n ander lokaaltje had 'n soortgelyke verdeeling van engte
			 plaats, en ook daar werd het oogenblik van slaperig-worden geregeld en bepaald
			 door gelyke wetten van kiesheid.
		  
		  Met 'n weinig administratief genie zal nu de lezer kunnen berekenen
			 wat de oorzaak was dat 'n gedeelte van den grooten staf der Pietersens - en wel
			 het deel dat tot de klasse 
{==131==} {>>pagina-aanduiding<<}
 der vrouwspersonen behoorde - nog
			 altyd in de huiskamer by-een zat, op 't oogenblik toen Wouter zich voordroomde
			 dat die gekke prinses Erika wel 'ns in 't hoofd kon krygen met hem te komen
			 ruilen van pozitie.
		  
		  In-plaats dáárvan echter, hoorde hy de stem van
			 juffrouw Laps, die als 'n razende den trap scheen opgevlogen, en schreeuwend,
			 snikkend en huilend het huisvertrek binnenstormde.
		  
		  De gewone tusschenwerpsels van: ‘mensch, wat is er?’ en
			 ‘goeie god, wat is er gebeurd?’ waren afgeloopen. Wouter kon
			 waarnemen dat het traditioneele glas water was aangeboden en leeggedronken, en
			 tevens hoe men de blykbaar allerdiepst-ongelukkige vriendelyk uitnoodigde om
			 ‘te bedaren.’ Een zonderling voorstel altyd.
		  
		  Juffrouw Laps begon met de zeer verstaanbaar geartikuleerde
			 verzekering dat het haar onmogelyk was 'n woord uittebrengen.
		  
		  De zaak scheen dus belangryk. Wouter trok z'n eene kous weer aan om
			 beter te kunnen luisteren.
		  
		  - Ik zweer je by God allemachtig, juffrouw Pieterse, dat ik niet
			 spreken kan van schrik en alteraassie.
		  - Gut, mensch!
		  - Waar zyn je kinderen... allemaal? Al naar bed? Toch nog niet naar
			 bed, wil ik hopen! Ik kan waarachtig niet spreken! Nog 'n glas water, Trui!
			 Hoor 'ns hoe ik bibber... 'n mensch klappertandt van schrik, niet waar? Dankje,
			 Trui, en waar is... Stoffel?
		  - Wel, mensch, die kleedt 'm uit. Hy gaat me vóór, my
			 en Petrò. Want... Mine schopt zoo, weetje, en Trui moet by de jongens
			 wezen... anders vechten ze. En daarom slaap ik met Petrò, weetje. En
			 daarom kleedt Stoffel 'm uit, en dan sluit-i z'n gordyntje, weetje, als-i ons
			 op den trap hoort. Maar, mensch, wat scheelt er an?
		  - Ja juist... wat me scheelt, niet waar? Ik ben geschrokken, erg,
			 heel erg! En, is... Laurens ook al naar bed?
		  - Gut ja, mensch, al lang! Want-i moet vroeg op z'n drukkery wezen.
			 Maar... 
		  - Allemaal al naar bed! En ik... ik loop als 'n ongeluk langs de
			 straat, als 'n mal mensch - van schrik, weetje! - en weet niet waar ik belanden
			 zal. Zóó? Is hier... iedereen al... naar... bed?
		  - Maar wat is er dan toch gebeurd?
{==132==} {>>pagina-aanduiding<<}
 
		  - Ik zal 't je zeggen, juffrouw Pieterse... och, als je wist hoe ik
			 geschrokken ben! Verbeelje... 
		  
		  Wouter trok uit 'n akoustisch beginsel z'n tweede kous aan.
		  
		  - Je weet, juffrouw Pieterse, dat er tegenwoordig veel gestolen
			 wordt?
		  - O ja, maar... 
		  - En ingebroken? En gemoord? En dat de policie er maar niet achter
			 komen kan wie dat telkens gedaan heeft? De moord van de ouwe Mevrouw en haar
			 dienstmeid, in de Lommerstraat... 
		  - Maar mensch, daarvoor zitten er drie in de gevangenis! Wat wil je
			 meer?
		  - 't Mocht wat! De moordenaars loopen vry rond, wat ik je
			 zeg! Dat gevangen-zetten van die drie kerels is maar om ons 'n doekie voor de
			 oogen te binden, en dat de menschen niet vragen zullen: waarvoor dient de
			 jistiessie, zieje! De luî die 't gedaan hebben, willen wel zoo, en hebben
			 al den tyd om op 'r gemak hun boeltjen opteknappen. Want weetje wat ik altyd
			 zeg... 
		
		
		  1136.

		  De waarheid is zoo eerbiedwaardig, dat we haar niet mogen versmaden,
			 al wordt ze verkondigd door juffrouw Laps.
		
		
		  1137.

		  ...ik zeg dat 'n gemeene kerel die 'n moord doet, en veel
			 geld steelt, z'n bebloede kleeren niet kan verdonkeremanen. En al dat geld ook
			 niet!
		  Want, zeg ik, hy is niet gewend met zooveel geld omtegaan. Al z'n
			 buren kennen z'n buizen en broeken van-buiten. 'n Kast waarin-i wat kan
			 wegstoppen, heeft zoo'n man niet. Verstand van effekten of obbeligaassies ook
			 niet! En den weg naar 't buitenland weet-i ook niet! En vrinden die hem den weg
			 wyzen om van z'n boeltjen aftekomen, heeft-i ook niet! Zoodat ik maar zeggen
			 wil dat... 'n moord of 'n diefstal, of... zoowat... als ze den moordenaar niet
			 terstond pakken... nu, juffrouw Pieterse, dan zeg ik dat het door
			 'n fatsoenlyk man gedaan is, die meer rokken en kasten en kemsoossies heeft dan
			 alleman weet, en... ongeteld linnengoed, zieje! En vrinden onder bankiers,
			 zieje, die 'm afhelpen van z'n obbeligaassies. 'n Gemeene vent zou
			 honderdduizend gulden in z'n broodkast leggen, en daar vinden 't de kinderen
			 als ze boter snoepen. Wat zeg jy, Trui?
		  
		  Trui had nooit nagedacht over dezen wel-eens uit het oog
			 
{==133==} {>>pagina-aanduiding<<}
 verloren grondregel van kriminalistiek. Althans Wouter vernam
			 geen antwoord, schoon de nieuwsgierigheid hem noopte z'n broek
			 aantetrekken.
		  
		  - Maar, hoorde hy op-nieuw z'n moeder vragen, wat is er dan toch met
			 je gebeurd?
		  - Wat er gebeurd is? Ik ben geschrokken... kyk, hoe ik bibber! De
			 stad is vol moordenaars, juffrouw Pieterse!
		  - Lieve-god, mensch, wat kan ik daaraan doen?
		  - Niks, juffrouw Pieterse, heelemaal niks! Maar ik ben geschrokken,
			 en kom je-n-om raad vragen. En... gaan Stoffel, en... Laurens, en... iedereen
			 hier altyd zoo vroeg naar bed? Kyk, hoe ik nog bibber. Zou je wel gelooven dat
			 ik niet naar m'n huis durf te gaan?
		  - Maar waaròm dan niet? Denk je dat ze je vermoorden
			 zullen?
		  - Ja, juffrouw Pieterse, dàt denk ik! De moordenaars van die
			 ouwe Mevrouw en haar dienstmeid loopen nog altyd rond - gister by de
			 ullemenatie hebben ze god weet hoeveel horlogies gerold! - en de policie...
			 weet je wat de policie doet? Ze kykt of iemand 'n vloerkleed uitklopt na tienen
			 's morgens... dàt doet de policie! Maar al die moordenaars laat ze
			 loopen. Dat zeg ik!
		  - Maar wat weet je dan van die moordenaars? Geef ze-n-aan, als je ze
			 kent! Dat 's je plicht, mensch!
		  
		  Wouter trok z'n vest aan, en deed 'n dasjen om.
		  
		  - Wat ik er van weet? Ze belagen me-n-in m'n eigen huis! Is 't erg
			 of niet? Ik ben van middag uit geweest, om 't hardzeilen op den Amstel te zien.
			 Maar er was niets te kyk, omdat er geen wind was. En 't was heel vol op den
			 weg, en by den Amstel ook, tot Ouwerkerk toe. Al die koningen waren er, en die
			 vreemde prinsen en prinsessen, weetje, en de menschen keken naar de koetsen, en
			 ik ook. Niet dat ik om 'n koning geef, gut né! Want hy is 'n wurm in
			 Gods hand, net als jy en ik, en als de Heer hem niet steunt... och al 't
			 aarsche is maar gekheid. Stof en asch... geloof dàt maar! Maar ik keek
			 naar de koetsen, weetje, en naar de paarden, en naar al 't volk... dat er naar
			 keek. En ik dacht zoo by mezelf, als ik van-avend thuis kom, zal ik m'n
			 aardappelen opbakken, want... die had ik over van van-middag, en als ik
			 aardappelen over heb, bak ik ze 's avends altyd op, weetje. En er was groot
			 gedrang by den Amstel, en 't speet ieder zoo dat er geen wind was, want de
			 menschen zyn dol
{==134==} {>>pagina-aanduiding<<}
 op plezier, en slaan geen acht op wat des Heeren
			 is! Wereldsch waren die prinsen en prinsessen... kyk! Ja, dacht ik, 't
			 wondert me volstrekt niet dat er zoo erg gemoord wordt, en gestolen, want ze
			 verzoeken God. En: de Heer zal jeluî wel krygen, dacht ik, maar Hy wacht
			 z'n uur af. Want, juffrouw Pieterse, dàt doet-i altyd. Eén dame -
			 't mensch had roode puisten in 't gezicht, en was nog ouder dan jy, juffrouw
			 Pieterse! - wat denk je dat ze-n-op 't hoofd had? 'n Tulleband, mensch! En ze
			 zat in 'n koets met vier paarden. Is dat den Heer tergen of niet? Dat vraag
			 ik maar! En ze speelde met 'n soesoe, en toen er 'n prins
			 te-paard naast haar koets kwam, stak ze d'r hand uit het portier, en liet 'r
			 soesoe driemaal op-en-neer gaan. En dat deed die prins ook. Waren ze mal
			 of niet? En wat moet de Heer daarvan zeggen. Als er geen pestilentie komt...
			 
		  - Maar... wat is je dan toch overkomen?
		  - Ja juist... wat me-n-overkomen is? Dàt zal ik je zeggen...
			 maar ik beef nog zoo. Ik had m'n aardappelen aan schyfjes gesneden, en op 'n
			 schoteltjen in de kast gezet. Want, dacht ik, als ik thuis kom, kan ik terstond
			 aan 't bakken gaan, want ik hecht niet aan wereldsche dingen - want ik heb de
			 genade, weetje - want ik dacht zoo by mezelf, dat ik niet lang onder al die
			 menschen blyven wou... gut, juffrouw Pieterse, je moest... Stoffel roepen. Dan
			 kan-i hooren wat me-n-overkomen is.
		  
		  Stoffel was reeds in aantocht, en dit deed Wouter genoegen. Hy had
			 geruisch in de kamer naast zich gehoord, en grondde op Stoffel's opstaan de
			 hoop dat ook hyzelf weer voor-den-dag zou mogen komen, om 't spannend verhaal
			 wat meer op z'n gemak aantehooren dan door de porien van z'n kamervloer.
			 Intusschen had hy zich geheel gekleed, omdat-i niet door juffrouw Laps wou
			 gezien worden in z'n nachtpon. Hy nam nu waar dat Stoffel de huiskamer
			 binnentrad, en dat de bezoekster, na den gewonen groet en de plechtige
			 verzekering dat ze nog altyd van 't bibberen niet spreken kon, de vraag deed:
			 waar toch... Laurens bleef?
		  
		  Laurens? Wèl, hy sliep, en leverde door z'n neusgaten de
			 demonstratie van 't pythagoreïsch vraagstuk, waarin hyzelf de hypothenuze
			 zoo aanschouwelyk voorstelde.
		  
		  Dit zou juffrouw Laps volkomen onverschillig geweest zyn, als ze 't
			 geweten had. Ze wist alleen - en 't hinderde haar erg, naar 't scheen - dat...
			 Laurens zich niet bevond onder 
{==135==} {>>pagina-aanduiding<<}
 haar gehoor.
		  
		  Was dit misschien de reden dat ze zoo talmde met de katastroof?
			 Moest juist... Laurens getuige wezen van de ontwikkeling en de uitbersting?
			 Waarom toch?
		
		
		  1138.

		  - Zeg jyzelf nu eens, Stoffel, of de stad niet vol moordenaars en
			 dieven is?
		  
		  Stoffel zoog z'n bovenlip naar binnen, en trachtte met de andere de
			 punt van z'n neus te bereiken. De lezer wordt uitgenoodigd dezen mondgreep
			 natebootsen, en hy zal, volgens de door my meegedeelde methode van
			 ziel-ontdekking, nagenoeg weten hoe en wat Stoffel niet antwoordde op deze
			 vraag.
		  
		  Juffrouw Laps hield zich of ze ‘ja!’ verstond, omdat het
			 zoo in haar kraam te-pas kwam. En dus:
		  
		  - Zie je wel, Stoffel zegt het ook! De stad is vol dieven en
			 moordenaars, en... 'n fatsoenlyk mensch durft niet meer in z'n eentje naar bed
			 gaan. Dat zeg ik!
		  - Maar... juffrouw... 
		  - De policie? Gekheid! Wat helpt de policie, als je niet op God
			 vertrouwt? Dàt 's 't ware! En wie dàt niet doet, is verloren.
			 Menschelyke hulp... ik kan me niet begrypen dat... Laurens altyd zoo vroeg
			 slapen gaat. Weet jelui wel, dat het niet gezond is zoo veel te slapen! Wat
			 zegt de Schrift? Waak en bid! Maar... ieder z'n sinnigheid! Ik kan je voor God
			 verklaren dat ik niet alleen naar huis durf, en... 
		  
		  Hier vertoonde zich weer 'n ‘vinger!’ Wouter's
			 nieuwsgierigheid was ten-hoogste gespannen. Om beter te kunnen verstaan stond-i
			 in gebukte houding, en leunde met één hand op den rug van 'n
			 stoel. Z'n steunpunt kantelde, de stoel gleed uit, knerste over den grond,
			 bereikte 'n ander meubel...
		  
		  - Heere-jesis-kristis, wat 's dàt nu weer? kryschte de
			 moeder. Ben jy 't, Laurens?
		  
		  Wouter piepte verlegen terug, dat het: ‘ik’ was. Uit
			 deze stoornis vloeide voort dat-i zich wist overteplaatsen in den kring waar
			 zulke belangwekkende dingen werden verhandeld.
		  
		  Z'n entrée de salon had plaats onder de
			 allerongunstigste omstandigheden. Hy werd hevig berispt omdat-i
			 ‘nog’ niet uitgekleed was, en... 
		  
		  - Zet jy je bakker op, voor je je kleeren uittrekt? riep
			 
{==136==} {>>pagina-aanduiding<<}
 de moeder.
		  
		  Zoowaar, de jongen had vergeten zich te ontdoen van z'n slaapmuts!
			 Hy meende van schaamte te verzinken. Liever had-i àl 't andere gemist,
			 dan dat eene te hebben!
		  
		  - En... wat heb je dáár?
		  
		  Helaas! Ons heldje was belachelyker nog dan men in-staat is zich te
			 maken met 'n pluimmuts alleen. Er bleek dat-i zich gewapend had met den yzeren
			 staaf, die in voorhistorische dagen door z'n vader gebruikt werd tot
			 recht-afsnyden van leêr. Gedurende 't begin van 't lapsisch verhaal dat
			 zoo slecht vlotte, meende hy, dacht-i, hoopte hy... 
		  
		  Nu ja, hy verstond iets van 't oude: ‘waar blyft
			 Wouter?’ Uit den mond der spreekster niet, o neen - 't waren immers juist
			 de woorden die ze by-voorkeur niet uitsprak! - maar... hy meende ze toch
			 te hooren, al kwamen ze tot hem van geheel anderen kant.
		  
		  Wel was-i dien vrydag laag en slecht geweest, onridderlyk en infaam,
			 maar... hy bleef nog altyd Wouter!
		  
		  Moordenaars? Dieven? Een vrouw in nood, 'n dame - ze heette Laps,
			 godbetert! - wat anders kon daarop volgen, dan:
		  
		  - Ce sera moi, Nassau!
		  
		  en:
		  
		  - God laat die moordenaars maar begaan... ik niet! Ik.
			 Wouter!
		  
		  Ivanhoe was-i gewis dien dag niet geweest... helaas! Doch er was
			 toch nog altyd genoeg in hem van zichzelf, om niet lager te staan dan de
			 slechtaard Brian de Bois-Guilbert, die toch ook niet wegliep voor gevaar, al
			 was dan z'n gedrag jegens Rebekka hoogst-indelikaat.
		  
		  Slecht? Het zy zoo! Maar lafhartig ook? Dat zou te veel zyn.
		  
		  In zóó'n stemming had Wouter - hy scheen niet te weten
			 dat ook z'n eigen felonie voortkwam uit lafheid! - tusschen z'n tweede kous en
			 z'n broek in, den leder-lineaal gegrepen. En dat ding hield-i nog altyd in de
			 hand, toen er door zoo'n zonderlingen samenloop van omstandigheden 'n welgelukt
			 beroep werd gedaan op z'n moed.
		  
			O, eerbiedwaardige, korrekte, maar dikwyls laaghartige, toch al-
{==137==} {>>pagina-aanduiding<<}
tyd
			  onschuldige, kansverevening, waarom moest ge dat onïngetogen
			 ridderzwaard in-handen geven van iemand die vergeten had zich te ontdoen van
			 z'n slaapmuts? Waarom niet die twee belachelykheden in billykheid over Stoffel
			 en den held verdeeld? Waarom niet aan ieder wat? Den een de muts, den ander 't
			 wapen? Of, beter nog, waarom niet Stoffel den hellebaard in de hand gedrukt, en
			 den slapenden Laurens by uitsluiting belast met het torschen van den gepluimden
			 diadeem? Wat kon het hèm schelen hoe hy er uitzag in z'n bed!
		  
		  Maar... 'n held, 'n ridder? En dat onder de oogen van de dame die hy
			 beschermen zal!
		  
		  Arme Rebekka, wanneer Ivanhoe ware te-voorschyn gekomen met
			 zóó'n helm!
		  
		  Wouter was woedend.
		  
		  En... ik ook! Op die kansverevening namelyk, en niet zoozeer om de
			 boosaardige kombinatie van muts en degen. Zy is niet te vermyden, en de Don
			 Quixotten schikken zich. Weldra zien ze die pluimmuts voor 'n stalen helm aan,
			 en hun hemd voor 'n schubbejak.
		  
		  Niet dáárom alzoo ben ik boos. Ik zou waarlyk te veel
			 te doen hebben, indien ik toegaf in de neiging tot zùlke verstoordheid.
			 Maar om 'n andere samenvoeging die bedroevender is, en waarin 'n braaf ridder
			 zich niet màg leeren schikken.
		  
		  Wouter was lafhartig geweest, toen-i Femke had behooren te kennen en
			 te èrkennen. En... z'n gevloden ridderlykheid kwam te-voorschyn op 'n
			 roep uit den mond van juffrouw Laps! Dit is erger dan belachelykheid!
		  
		  Tegenover reinheid had-i zich stug betoond, en arm aan ziel. De
			 rykdom van z'n gemoed berstte weelderig uit, zoodra ze werd opgevorderd door 't
			 gemeene. Is 't niet treurig?
		  
		  Dat de Don Quixotten weldra de onheraldische beteekenis van hun
			 pluimmutsen over 't hoofd zien - lafaards wachten zich wel voor zulke gekheid!
			 - is begrypelyk, en te vergeven. Maar wie - en op-den-duur - genoegen
			 nemen zou met de verkrachting van zedelyke logika, met het
			 tragisch-heterogeene... 
		  
		  't Huwelyk van rapier en muts was maar komisch!
		  
		  ...wie op-den-duur zich tevreden stelt met... dat andere, hy is
			 verloren! Hoogstens kan er 'n rykworder uit hem groeien, 
{==138==} {>>pagina-aanduiding<<}
 'n
			 schoonzoon van Kappelman, of zoo-iets.
		  
		  Goddank, Wouter zou 't leeren inzien. De zeer intelligente lezer
			 begrypt immers dat-i anders geen geschiedenis hebben zou? Maar hy was nog in
			 lang zoo ver niet, en meende al veel gedaan te hebben tot herstel van de zoo
			 sarkastisch bedorven tooneelzetting, toen-i met driftig gebaar z'n wapen
			 kletterend op den grond smeet, en z'n muts - flap! - op de tafel.
		  
		  Niemand had ooit geweten dat het manneke zoo driftig worden kon. Z'n
			 moeder vroeg dan ook met de gewone belangstelling in 't welzyn van z'n zieltje:
			 ‘of-i dan in-godsheeren-naam heelemaal bezeten was?’ 't Had
			 er veel van.
		  
		  De ‘vinger’ van zoo-even zal wel weer de klauw van 'n
			 duivel geweest zyn, of... van den Duivel, naar verkiezing van den lezer.
		
		
		  1139.

		  - Ik zeg dat jelui 't kind niet zoo moet versagrineeren, zei
			 de bibberende bezoekster.
		  - Oogenblikkelyk naar je bed! riep de moeder.
		  - Och, laat het kind zitten! Maar... wat ik je zeggen wou, juffrouw
			 Pieterse, van m'n aardappelen... 
		  
		  Wouter blééf. Dat-i dit kon, had hy te danken aan de
			 algemeene nieuwsgierigheid. Heel gelukkig waarlyk, want ik heb z'n blyven
			 hoognoodig voor de ekonomie van m'n vertelling.
		  
		  ...verbeelje toen ik thuis kwam, zoo tegen half-elf... want ik kon
			 niet eer, om de drukte, weetje - anders... ik houd niet van remoerigheid, dat
			 weetje wel - nu, toen ik thuis kwam - de stad is vol moordenaars en dieven, dit
			 moet je wèl in 't oog houden! - toen waren m'n aardappelen... waar denk
			 je dat m'n aardappelen waren? Ze waren... weg!
		  - Weg?
		  - Weg!
		  - Heelemaal weg?
		  - Heelemaal... wèg!
		  - Je aardappelen weg?
		  - M'n aardappelen... heeeeelemaal... wèg!
		  - Maar... 
		  - En ik zeg: dat hebben de dieven en moordenaars gedaan! Wie anders?
			 Er zyn moordenaars op m'n zolder, en nu wou ik je vragen... want ik durf niet
			 alleen thuiskomen... 
		  
{==139==} {>>pagina-aanduiding<<}
 
		  Wouter's oogen flikkerden.
		  
		  ...ik wou je vragen of misschien... je zoon Stoffel...
		  
		  Stoffel zette 'n allerzonderlingst gezicht, dat zeker alle
			 moordenaars uitmuntend zou bevallen hebben, omdat het 'n geruststelling bevatte
			 voor de toekomst van 't métier.
		  
		  - Maar, juffrouw Laps, vroeg-i, heb je dan geen kat in huis?
		  
		  - Een kat? Ben je mal? 'n Kat tegen moordenaars?
		  - Né, juffrouw, niet tegen moordenaars. Maar 'n kat die
			 misschien je aardappels heeft opgegeten?
		  - Ik weet van geen kat! Ik weet dat de stad vol gemeen volk is, dat
			 de menschen vermoordt zonder dat er 'n haan na kraait! Niet dat ik om m'n leven
			 geef, gut neen, niet... zie zóóveel! Als de Heer me roept, zal ik
			 zeggen: laat je dienstmaagd gaan in vrede. M'n oogen hebben je heerlykheid
			 gezien! En dan... 
		  - Maar, mensch, waarom heb je niet op je zolder gezocht, of onder je
			 bed?
		  - Dat mocht ik niet, juffrouw Pieterse! Wien God bewaart, is
			 wèlbewaard, maar... men mag den Heer niet verzoeken! Op m'n zolder ga ik
			 niet, en onder m'n bed kyk ik niet, voor alle wereldsch goed niet! Want
			 dáár zit-i zeker! En juist daarom wou ik je vragen of... je
			 zoon... Stoffel... of - als Stoffel geen senie heeft - byv. je zoon... Laurens,
			 of... 
		  - Maar... waarom heeft uwe niet liever de buren er by geroepen,
			 juffrouw?
		  
		  Aldus sprak Stoffel.
		  
		  - De buren? Nou, je moet ze kennen, die buren! De man onder me durft
			 geen schoothondjen aan, laat staan, 'n moordenaar! En naast me woont er een
			 die... wat zal ik je zeggen, 't is 'n jonkman, en je weet dat ik me niet graag
			 in opspraak breng. Want... 'n mensch moet zorgen voor z'n fatsoen, en nooit
			 ergernis geven, dat weet je-n-ook wel.
		  
		  Niemand kwam op de gedachte, haar te vragen wie of wat Stoffel dan
			 voor 'n wezen was? Géén jonkman? Zoud-i misschien ‘door z'n
			 school’ boven wereldsche verdenking verheven zyn?
		  
		  - En bovendien, ging de verlokster voort, meen je dat al die mannen
			 kerasie hebben? Ik zeg neen! Ze zyn zoo bang 
{==140==} {>>pagina-aanduiding<<}
 voor 'n dief, als de
			 dood. Verleje week stond er 'n brittale bedelkerel in 't pertaal, en de vent
			 wou niet weg. Denk je dat ze 'm aandurfden? Maar ik, ik pakte hem flink
			 beet, en... 
		  
		  Ze versprak zich, en bemerkte het:
		  
		  ...nu ja, dat zou ik gedaan hebben als ik niet 'n vrouw was geweest.
			 Want vrouwen moeten zich nooit inlaten met ruwigheid. Dat stáát
			 niet... wat zeg jy, Trui? Ik liep weg, en sloot m'n kamer, zieje! Neen, kerasie
			 hebben al die manlui niet!
		  
		  ‘Al die manlui!’
		  
		  Wouter voelde zich beleedigd, en beefde van ingehouden strydlust, of
			 althans van begeerte om te toonen dat hy niet behoorde onder zùlke
			 ‘manluî.’ Juffrouw Laps merkte 't wel.
		  
		  - Nu, als Stoffel 't niet graag doet... 
		  
		  - Om je de waarheid te zeggen, ik... 
		  ... en als Laurens al slaapt. En als... niemand er senie in heeft...
			 
		  
		  Ze stond op.
		  
		  ...nu, dan zal ik, op God vertrouwend, in m'n eentje... maar
			 griezelig is 't voor 'n vrouw alleen!
		  
		  Ze zag allen beurtelings aan, behalve juist den eenen tot wien ze
			 sprak. Wouter moest zich vergeten voelen, over 't hoofd gezien, en daardoor
			 geprikkeld tot den eisch om beschreven te worden onder de ridderschap van den
			 huize.
		  
		  ...als dan hier niemand is, die durft... 
		  - Ik durf, juffrouw!
		  
		  Allen stonden verbaasd, behalve onze menschenkenster die niets
			 anders verwacht had, maar toch geraden vond zich even verbaasd te houden als de
			 rest.
		  
		  - Jy?
		  - Jy, Wouter?
		  - Jongen, ben je gek? Jy?
		  - Ja, ik! Ik durf, al waren er tien op je zolder, juffrouw,
			 en duizend onder je bed!
		  
		  Hm, zoo 'n kleine Luther! Maar er was verschil. 
			 Luther had 'n God, waarop-i meende te
			 kunnen rekenen... met behulp van 'n paar keurvorsten... nu ja, die behoefte
			 hadden aan troebel 
{==141==} {>>pagina-aanduiding<<}
 water. Onze Wouter - zònder
			 keurvorsten! - trok als 't ware ten-stryde tégen den god, die toegelaten
			 had dat er duizend en eenige moordenaars onder 't dak en bed van juffrouw Laps
			 konden zitten.
		  
		  - Maar, jongen!
		  - Ik durf!
		  - Och, laat hem begaan, juffrouw Pieterse! Je begrypt... het is
			 altyd 'n gezelligheid voor me, zoo'n kind by me te hebben! Zieje, dan griezelt
			 het me minder, als er misschien 'n moordenaar op zolder zit. 'n Mensch wil
			 aanspraak hebben, niet waar?
		  
		  Ze bereikte haar doel: onze Wouter werd haar meegegeven. Met z'n
			 nachtpon en bakkersmuts in 'n pakjen onder den arm, verliet hy 't huis. De
			 yzeren staaf werd achtergelaten, omdat juffrouw Laps verzekerde dat zy 'n wel
			 gevuld tuighuis had van gereedschappen waarmee men zooveel moordenaars kon
			 doodslaan als men verkoos.
		  
		  De oorzaak dat de Pietersens zoo gemakkelyk toestemden in Wouter's
			 benoeming tot slotvoogd, lag voornamelyk in ydelheid. Eigenlyk keurde het geen
			 der leden van 't koncilie goed, dat de jongen meeging met juffrouw Laps, maar
			 de familie was groots op z'n moed. De zaak zou bekend raken, oververteld
			 worden, en juffrouw Pieterse zou wel zorgen dat er bygevoegd werd:
		  
		  - 't Is dezelfde jonge-heer, weetje, die laast geleseerd heeft by
			 dokter Holsma op den Kolveniers-burgwal.
		  
		  ‘Ja, ja, er zit wel wat in die kinderen van diezelfde
			 Juffrouw Pieterse!’ zou dan deze of gene de goedheid hebben te
			 antwoorden.
		  
		  En zoo-iets hoort men graag.
		  
		  Dáárom kreeg juffrouw Laps ditmaal haar zin.
		  
		  Maar... Fancy?
		  
		  Preutsch was ze niet!
		  
		  Dat verloochenen van Femke vond zy èrger!
		  
		  Doch ook dáártegen zou ze raad weten, zy die alles
			 was, alles wist, alles kon, tot het regelen van de kans-verevening inkluis.
		  
		  Niet tevreden - o neen! - maar kalm toch, en geenszins 
{==142==} {>>pagina-aanduiding<<}

			 wanhopend, ging ze met haren arbeid voort. Er was meer spot dan smart in haar
			 gelaat, toen ze Wouter dien avend den weg zag inslaan naar de woning der
			 oefenaarster. Ze toonde hierdoor hooger te staan dan de engel die doorMoritz Retsch tot droefgeestige getuige wordt gemaakt van
			 de nederlaag des jongelings die op 't schaakbord z'n ziel aan den duivel
			 verspeelt.
		  
		  Hm... in één party?
		  
		  Moet dan het behoud der ziel afhangen van één
			 veronachtzaamd: gardez la Reine?
		  
		  Waarachtig niet!
		  
		  Men zou wenschen geen ziel te hebben, als ze zóó snel
			 kon verloren gaan!
		  
		  Eilieve, dan immers stond de party tusschen God en Duivel niet
			 gelyk?
		  
		  Hoe! Eén misstap, ééne dwaling,
			 één vergissing, zou naar de hel kunnen voeren, en na 'n lang
			 leven vol moeite, arbeid, onthouding en stryd, is er nog 'n byzondere genade
			 noodig om in den hemel te komen?
		  
		  Dit moet 'n dwaling zyn! Maar... 'n dwaling die 't verklaart, waarom
			 de galerie zoo gaarne voor den Duivel parieert! En waarom er zooveel
			 speciaal-kunsten worden uitgevonden om God 'n beetje te helpen in z'n ál
			 te ongelyke kans.
		  
		  Dit hoeft niet!
		  
		  Fancy zal zich weten te redden. Zich, en... hem dien ze aanraakte
			 met haar vleugel.
		  
		  Ze laat hem begaan, en doet - als ik! - haar werk. En:
		  
			 .....doet, als ik, haar werk! 
			 En spint den vlok tot draad, en weeft den draad 
			 Tot doek, waarop zy, eindloos voortbordurend, 
			 Den loop van al wat is, te aanschouwen geeft. 
			 En wie 't verband ontkent, is schuldig blind, 
			 Ternauwernood onschuldig wie 't niet kent! 
		  

		  Van dit alles wist Wouter niets. Z'n onkunde mag wel een der
			 oorzaken geweest zyn van de rilling die hem bekroop, toen-i met juffrouw Laps
			 den trap van haar woning opging.
		  
		  't Eerste wat ze hem aanbood, bestond natuurlyk in de gebakken
		  	aardappelen die opgegeten waren door a1 die gul-
{==143==} {>>pagina-aanduiding<<}
zige 
			 moordenaars.
		  
		  Hu! Wouter verbeeldde zich dat-i zou hebben raad geweten met
			 Schinderhannes in hoogsteigen persoon. En al blyft het nu de vraag, of z'n -
			 ongeoefende! - moed niet op 't beslissend oogenblik in de schoenen zou gezakt
			 zyn, hy méénde toch dat-i durfde. En hy was dan toch begonnen met
			 Schinderhannes inderdaad optezoeken... 
		  
		  Maar... alleen te wezen met die gebakken aardappelen, en met die
			 walgelyke vrindelykheid - wat ranser was, wist-i niet! - daar hoort
			 méér toe!
		  
		  Hy voelde berouw over z'n veronderstelden moed, en begreep niet hoe
			 hy z'n heldentocht had kunnen aanvangen zonder te letten op de onvermydelyke
			 byzaken.
		  
		  Wèl beschouwd, was-i toch maar liever in een der driehoekjes
			 gekropen, die Laurens gewoon was zoo grootmoedig ter zyner beschikking te
			 stellen.
		
		
{==144==} {>>pagina-aanduiding<<}
 
		  De lezer maakt kennis met een der meestberoemde Nederlanders
			 van deze eeuw. ‘En de Heere zeide tot Satan: zie, al wat myn knecht
			 Job heeft, zy in uw hand! Alleen strek uw hand niet aan hem uit.’ Hoe
			 jufrouw Laps door vuur van de straat verhinderd werd deze voorwaarde te breken.
			 Een-en-ander over de kalmte van beschermengelen.

		  1140.

		  - Tast jy maar gerust toe, m'n jongen, en seneer je niet! Of wil je
			 misschien eerst je jasjen uittrekken, want daar je nu toch van-nacht hier
			 blyft, zieje, om op me te passen... 
		  
		  Wouter hield z'n jasje voorloopig aan.
		  
		  - En... 'n lekker likeurtje heb ik ook voor je... 't is beste! Van
			 Fockink, weetje, die z'n fabriek heeft in... die nauwe straat, je weet wel. Je
			 moet nooit door die straat gaan, want daar wonen gemeene vrouwluî, en die
			 staan aan de deur, zieje, en dat 's niet goed voor 'n jonkman als jy.
		  
		  De ‘jonkman’ Wouter keek heel vreemd op, maar ik zou
			 jokken als ik zei dat-i boos was. Juffrouw Laps had met aanbiddenswaardige
			 handigheid hem 'n paar tweede-luitenants epauletten op schouder gespykerd...
			 z'n eersten rang! En 
{==145==} {>>pagina-aanduiding<<}
 welke jongen neemt dit kwalyk? De verheffing
			 tot jonkman was streelender nog dan 't ‘in den handel’ zyn.
		  
		  Maar toch, er bleek dat-i verlegen was met z'n nieuwbakken hoogheid.
			 Althans juffrouw Laps vond goed zich te houden alsof ze verstond dat-i
			 toelichting wachtte. De dozis vleiery moest onverkort worden toegemeten.
		  
		  - Wel wis en zeker, Wouter, je bent'n jonkman, wist je dàt
			 niet? 't Komt omdat ze je thuis altyd zoo kinderachtig behandelen. Ik
			 zeg dat je-n-'n jonkman bent, zoo goed als de beste! Denk je, byv. dat ik
			 zooveel van... Stoffel houd als van jou? Waarachtig niet! Volstrekt niet! In 't
			 geheel niet! Ik houd veel meer van jou. Wil je-n-'n pyp rooken? Je bent er mans
			 genoeg toe. Wel zeker, waarom zou je niet 'n pypie rooken, net als andere
			 mannen?
		  
		  ‘Mannen!’
		  
		  Help, Fancy!
		  
		  Wouter antwoordde dat-i ‘nog niet’ rooken kon. 't Kostte
			 hem moeite dit te zeggen. Hy was beschaamd over zooveel kinderachtigheid, maar
			 hy moest wel oprecht zyn omdat 'n eerste poging om Stoffel natedoen in deze
			 uiting van mannelykheid, zoo byzonder ziekelyk was afgeloopen dat het voorstel
			 tot herhaling hem schrik aanjoeg.
		  
		  - Zóó? Rook je niet... 
		  
		  Ze liet het ‘nog’ weg.
		  
		  ... rook je niet! Heel goed! Eigenlyk is 't 'n verkeerde gewoonte
			 van de mannen. Dat eeuwige gerook! Ik ken meer jongeluî die niet rooken.
			 Daar heb je, byv. Piet Hammel - hy is zoo oud als jy, maar wat kleiner, en vryt
			 met 'n nichtje van me - die rookt ook niet.
		  
		  Iemand zoo oud als hy, maar kleiner, en die al aan
			 ‘vryen’ deed: help, Fancy!
		  
		  - Ja, ze willen trouwen, zoo tegen... ik weet niet wanneer. Maar...
			 trouwen willen ze! Zoodat ik maar zeggen wil dat je-n-'n effetieve jonkman
			 bent. 't Is heel mal dat ze je-n-altyd behandelen als 'n kind! Dàt heb
			 ik wel al honderdmaal aan je moeder gezegd. Daar heb je nu, byv. om 'reis iets
			 te noemen... zoo-even op-straat. Ik was bang, niet waar? Omdat ik maar 'n
			 zwakke vrouw ben, weetje? En 't was nacht, niet waar? Denk je dat ik nog bang
			 was, toen jy naast me liep? Geen zier! En waarom niet? Wèl, omdat ieder
			 zien kon dat ik 'n manspersoon by me had. Ik had je best
{==146==} {>>pagina-aanduiding<<}
 'n arm
			 kunnen geven - je bent heusch grooter dan ik - maar ik deed het niet, omdat
			 je-n-'n pakje droeg. En, bovendien... de menschen praten zoo! Want, zieje, de
			 wacht had het kunnen zien, en dan in de buurt overal rondvertellen dat ik 's
			 nachts met 'n heer liep.
		  
		  ‘Met 'n heer!’
		  
		  Fancy!
		  
		  - Want 'n mensch moet altyd zorgen voor z'n fatsoen! Hier
			 binnen'skamers is 't wat ànders, heel wat anders! Gut, ik weet wel dat
			 jy geen kwaad van me vertellen zult. Wie 'n vrouw bekladt, is geen ware man,
			 dit weet je-n-ook wel.
		  
		  Ja, dit wist Wouter, al was er meer diepte in z'n besef van
			 loyauteit, dan helderheid in 't begrip van: ‘bekladden.’ Hy
			 vertaalde juffrouw Laps' maxime in z'n boekentermen, en las voor:
			 ‘vrouw’ en: ‘man’ de hem gemeenzamer uitdrukkingen:
			 dame en: ridder.
		  
		  't Mensch werd dus ditmaal beter begrepen dan zyzelf verwachten of
			 weten kon. Gesteld eens dat Wouter ontevreden ware geweest over de likeur -
			 par impossible, want ze was van Fockink - of dat de olie waarmee ze haar
			 aardappelen bakte, naar bejaardheid had gesmaakt - onmogelyk alweer, want ze
			 bakte met boter, die niet eens veel slechter was dan de gewoonte der
			 hollandsche vervalschings-industrie meebrengt - jazelfs al had-i grond gevonden
			 tot het maken van gewichtiger aanmerkingen... meent men dat ridder Wouter dame
			 Laps zou hebben geschandvlekt? Nooit... ‘by m'n zwaard!’
		  
		  De menschkunde van juffrouw Laps ging niet ver genoeg om dit
			 intezien, of althans om hierop zonder de minste voorzorg te vertrouwen. Voor
			 iemand die maar zoowat beunhaasde in menschenkennis, was 't inderdaad al
			 bekwaam genoeg dat ze zoo korrekt de loopgraven trok om de belegerde vesting.
			 Had ze inderdaad menschkunde bezeten, ze zou geweten hebben dat ze kon
			 stormloopen in alle gerustheid. Maar... dan had ze tevens - door geestelyke
			 oefening veredeld! - geen lust gevoeld in zulke krygstochtjes, en dus 't heele
			 vestinkje met vrede gelaten. Zooals nu de zaken stonden, sukkelde zy, zoo goed
			 en kwaad het gaan wilde, maar voort met de kleine middeltjes die leiden moesten
			 naar 'n mikroskopisch doeltje.
		  
		  Wat drommel, men kan toch niet meer doen dan roeien met de riemen
			 die men hééft! Brave hoogstrevende lezer, 
{==147==} {>>pagina-aanduiding<<}
 wees niet
			 boozer op de goeie juffrouw Laps dan u past, en vooral... minacht de
			 wetenschappelyke laagte niet van haar taktiekje. Ik ken menigen dokter in
			 allerbespiegelendste wysbegeerte, die niet in-staat zou geweest zyn het mensch
			 voorby- of natestreven op 't zielkundig terrein dat ze hier betrad, en dat
			 toch, wel beschouwd, niet eens 't hare was. Want - wie zal dit begrypen? - haar
			 scherpzinnigheid was minder wysgeerig dan sexueel. Nooit immers zou 'n
			 man - overigens gelyk begaafd - uit de sobere gegevens die
			 háár ten-dienste stonden, een zóó praktisch
			 operatie-plan tegen Wouter hebben kunnen samenknutselen. En, omgekeerd, zy zou
			 minder bekwaamheid hebben aan den dag gelegd, wanneer niet haar kinderachtig
			 plannetjen in-verband had gestaan met verwrongen geslachtsdrift.
		  
		  Wie billyk oordeelt - en, zonder broodnyd... als dat mogelyk is:
			 zie zekere Noot op 
			 448! - vindt haar strategische wendingen om
			 te kussen! Wouter had waarlyk behoefte aan voorlichting van 'n paar
			 gepensioneerde generaals, om uittemaken of er tegen zulken vyand verdediging
			 mogelyk was?
		  
		  En... Fancy? Wendde ze treurig 't hoofd af? Meesmuilde zy? Begon ze
			 te schreien? Brak zy in jammerklacht uit?
		  
		  Teekent haar de artist - die m'n werken illustreeren... zou, als ik
			 't geluk had geen Hollander te zyn - wordt ze hier door den schilder
			 voorgesteld in gebogen houding, handenwringend?
		  
		  Vlucht ze heen?
		  
		  Wat toch doet hier onze Fancy?
		  
		  Komaan, artisten - die m'n werken niet illustreert, omdat ik maar 'n
			 Hollander ben, in-plaats van 'n zevende-klas buitenlandsche beroemdheid! -
			 komaan, ik zal u helpen. Weg met die tranen op Fancy's wangen... 
		  
		  Een geest weent niet om zoo weinig!
		  
		  Weg met die geknakte gestalte... 
		  
		  Geesten bukken niet onder zoo geringen last!
		  
		  Ze weende niet, en boog niet, en vluchtte niet. Ze deed niets van
			 dit alles!
		  
		  Kalm en ernstig - 'n glimlach misstond er niet by! - zette zy haar
			 kans-verevening aan den arbeid. Geschiedde 
{==148==} {>>pagina-aanduiding<<}
 daar op die bovenkamer
			 iets te véél... welnu, er zou méér geschieden,
			 elders of hier!
		  
		  Aventuur op aventuur, storm op storm, spanning op spanning... 
		  
		  Halt! roepen wy menschjes by zulke gelegenheid. We vreezen dat de
			 natuur der dingen, die slechts in feiten spreken kan, taal zal te-kort komen
			 omdat haar feiten òpraken.
		  
		  Aventuur op aventuur! Is 't u te veel? Ei, ziedaar... 'n nieuwen
			 schok!
		  
		  Spanning op spanning? Te sterk, meent ge? Welaan... dàn 'n
			 nieuwen takel aan de koord geslagen... ze kan méér dragen,
			 méér heffen, en knappen zal ze niet!
		  
		  Storm op storm! Te hevig, meent ge? De sterke Fancy geneest uw angst
			 met 'n orkaan!
		  
		  En ze glimlacht!
		  
		  Want, ziet ge.., gy, A, zy is niet A! Want, ziet ge, B... zy is niet
			 B! En ook C is ze niet! En D niet! En de rest niet!
		  
		  Zy is Fancy, de groote, de ryke, de machtige, de majestueuze.
		  
		  Zy is de Natuur die alles in voorraad heeft, en ryker wordt, al
			 gevende. Zy is er geen tiphon armer om, al heeft ze gister nieuwe vastlanden
			 opgestormd uit den oceaan, al heeft ze zoo-even met den adem van haar mond
			 melkwegen gezuiverd van nevelvlekken.
		  
		  De lezer begrypt dus dat en waarom ze zich niet zeer angstig toonde
			 voor 't gelukken der menschenkennige kunstjes van juffrouw Laps. En ik verzoek
			 hem uit-bestwil, z'n deel te nemen van die kalmte.
		
		
		  1141.

		  Neen, dit begrypen sommige lezers nog altyd niet. Dus meer
			 daarvan!
		  
		  Wie verzekert ons dat Fancy die kunstjes vreezen zou, ook al was 't
			 slagen zéker?
		  
		  Voorwaar, voorwaar, daar is steviger bodem voor 't goede dan de
			 verleidbaarheid van 'n halfwassen jongeling, al zy het dan dat de zoetigheid
			 van Fockink's likeurtjes, en de nog zoeter drank van gekittelde ydelheid
		  	mee-oprukken als bond-
{==149==} {>>pagina-aanduiding<<}
genooten van het booze!
		  
		  Ook zelfs by zekerheid van den aanstaanden ‘val’ - och,
			 arm! - blyft het misschien de vraag, of 't Fancy de moeite waard wezen zou de
			 wapens aantegorden in 'n stryd van zoo weinig belang? Dat...
			 ‘booze’ was maar ordinair.
		  
		  Wanneer ze 't doet, geschiedt het waarschynlyk uit luim
			 alleen. Want... luimig is ze. Luimig als 't spel, als 't weder, als de
			 wereldgeschiedenis, als alles wat òns luimig toeschynt omdat we dom zyn,
			 beginnertjes maar in de moeielyke studie van 't rerum cognoscere
			 causas!
		  
		  En àls nu eens onze Fancy - uit zoogenaamden luim dan! -
			 mocht blyven versmaden 't belaagd jongetje by-tyds de hand te reiken,
			 àls... 
		  
		  Juffrouw Laps was 'n slecht wyf. O, zeker! Maar, geloof me, lezer,
			 het doelwitje van haar begeerte beteekende veel minder dan volgens
			 boeken-traditie geloofd wordt. De schuld dezer dwaling ligt aan de vermeende
			 eischen van 't boekmakers-ambacht. Sedert onheugelyke tyden gebruiken de heeren
			 van 't métier, dergelyke zaakjes als hoofd-katastroof. 't
			 Afgezaagd: ‘en ze viel!’ is de lievelings-kataklysme tot
			 opbeurende kitteling van arme lezende zielen.
		  
		  Ze, ja, ze! Want in-verband met de duurte der
			 voedingsmiddelen, en de daaruit voortspruitende behoefte aan 'n
			 ‘fatsoenlyk’ huwelyk - ik erken volmondig die behoefte, doch
			 alleen: ‘omdat uwe harten boos zyn’ - is 't vallend voorwerp
			 gewoonlyk 'n stumperige ‘zy.’
		  
		  Welnu, die ‘zy’ begaat 'n fout als ze valt. Men moet
			 niet vallen. Al vinden de lezers - die de zaak hardschreeuwend afkeuren! -
			 zoo'n ‘val’ allerplezierigst, en 't onmisbaar element in 'n
			 ‘mooi’ boek: men moet niet vallen!
		  
		  En wanneer by uitzondering de valler 'n ‘hy’ is... 
		  
		  Minder pikant, omdat de maatschappelyke pozitie daardoor niet
			 aan 't wankelen wordt gebracht. Wouter, byv. zou geen haarbreed ongeschikter
			 voor den ‘handel’ geworden zyn wanneer-i z'n jasje had
			 uitgetrokken, en z'n... vestjen er by!
		  
		  ...als er 'n ‘hy’ valt... 
		  
		  Wèl, dan heeft-i 'n fout begaan. 'n Mensch moet niet
			 vallen. Hy heeft beter dingen te doen.
		  
		  Doch - ‘hy’ of ‘zy’ dan - leugen is
		  	't, zulke nietigheid-
{==150==} {>>pagina-aanduiding<<}
jes  voortestellen als uitgangspunten van
			 wel-gekonditionneerde verdoemenis!
		  
		  Dààrtegen protesteeren Jezus en ik.
		  
		  Neen, heeren predikers van kakangélien, zóó
			 makkelyk komt men niet in de hel! Zóó ligt is de taak van den
			 Satan niet! Dat mocht-i willen, de oude stumpert!
		  
		  Leugenachtig dus is die triumfelyke voorstelling van 't
			 kwade. Zoo overdryven kwakzalvers 't gevaar van 'n lichte ongesteldheid, om hun
			 poeiertjes aan-den-man te brengen. (340)
		  
		  En leugen is 't ook uit 'n aesthetisch oogpunt, als men van
			 zulke armzalige gegeventjes alleen, 't zedelyk schoon of de leelykheid eener
			 figuur wil laten afhangen.
		  
		  Byna zou ik lust voelen, juffrouw Laps 'n handje te helpen in haar
			 plannetjes - 't staat aan my! - om te doen in 't oog springen dat m'n heldje,
			 zóó gevallen, nog altyd redelyk wel tot stáán kan
			 worden gebracht. Maar ik heb 't recht niet, m'n Fancy
			 vóórtegrypen, die wel weten zal wat er te doen is. En hierop
			 reken ik dan ook, dat zy me wel gelegenheid verschaffen zal ter-zyner-tyd
			 aantetoonen dat zulke valgeschiedenissen... 
		  
		  Met... dàt, kan men goed zyn, of goed worden.
		  
		  En velen zyn afschuwelyk, zònder... dat!
		  
		  Vlek is vlek, bezoedeling is bezoedeling: geen genade
			 voor de minste afwyking van de wetten der zedelyke logika... 
		  
		  Zóó immers wordt ‘deugd’ by denkers
			 genoemd?
		  
		  Maar die zedelyke logika zou verkracht worden door de ongerymde
			 machtsverheffing van 'n zweertje tot kanker.
		  
		  't Is lasteren van de deugd, haar by-uitsluiting te zoeken in
			 't vermyden van zulke mis... greepjes.
		  
		  En we doen aan de ondeugd te veel eer, als we haar vervloeken
			 pour si peu!
		  
		  Goddank, er zyn - 't geringe niet minachtend - verhevener dingen te
			 bejagen!
		  
		  Goddank, er zyn - zonder de minste vergoelyking van pekelzondjes -
			 vreeselyker zaken te vermyden!
		  
		  De te grypen eerekroon in 't strydperk der Mensheid, hangt
			 
{==151==} {>>pagina-aanduiding<<}
 hóóger! En wel is 't jammer dat zooveel mislukte
			 gladiatoren krom groeiden door de opgedrongen hebbelykheid om steeds te bukken
			 naar den lagen prys dien ze deelen met 'n eunuuk.
		  
		  Excelsior, heeren schryvers en lezers en deugdwetgevers en
			 onthoudingpreekers, en verdere gladiatoren in miniatuur!
		  
		  Komaan, moralisten, al hàd nu eens onze Fancy geslapen dien
			 nacht, of al wàre ze 's morgens ontmoedigd weggeklept naar 't hof van
			 Wouter's moeder, om daar de treurmare te brengen dat prins Upsilon gestruikeld
			 was...
		  
		  Zou ze niet met 'n strenge vermaning zyn teruggezonden naar 't zoo
			 ontydig verlaten strydperk? Liep ze niet gevaar - zyzelf nu, de wachtster! -
			 veranderd te worden in 'n zandkorrel, wegens al te grove miskenning van haar
			 plicht?
		  
		  Er hoorde moed toe - krankzinnigheid liever! - dáár
			 aantekomen met de boodschap:
		  
			 Scheur u het starrengewaad, o gy arme gebiedster der geesten: 
			 't Hemelsche Ryk heeft 'n eind... maak voor uw meerdere
				plaats! 
			 Laps sloeg ons prinsje te-pletter, my, u, ons allen,
				godbetert, 
			 Met 'n compositum mixtum van vleipraat en Fockink's
				likeur! 
		  

		  Wat de geesten zouden gelachen hebben!
		
		
		  1142.

		  Wanneer Fancy aldus gesproken had, zou zy inderdaad
			 één element van bederf dat den vyand ten-dienste stond, hebben
			 overgeslagen. De fleemery met het verrassend jonkmanschap miste niet allen
			 grond. Wouter was inderdaad opweg om 'n jonkman te worden. Misschien
			 wàs-i 't al. Wie hem dit kwalyk neemt, moet ook afkeuren dat z'n
			 bovenlip begon te roepen om... den barbier wel niet, maar om de schaar
			 toch.
		  
		  - Zoodat ik maar zeggen wil, dat je nooit die steeg moet passeeren.
			 Als je-n-'n kind was, zou 't geen kwaad kunnen, want 'n kind heeft geen erg.
			 Maar jy!
		  
		  Zeker, hy moest ‘erg’ hebben! En z'n jeugdig
			 kneveltje was er volstrekt niet tegen om ‘erg’ te krygen.
			 ‘Al wat van zelven wast, behoeft men niet te zaaien!’
			 zeiKamphuizen. Onze hovenierster liet het daarop
			 niet aankomen, en zaaide zoo hard ze kon. Zelfs was ze niet afkeerig van 't
			 begieten.
		  
		  - Laat my je nu 'reis inschenken... 
		  
		  Wouter dronk.
		  
{==152==} {>>pagina-aanduiding<<}

		  En... Fancy?
		  
		  Ze glimlachte!
		  
		  Allerlichtzinnigst voor 'n hofdame uit het gebied der geesten?
		  
		  Toch niet!
		  
		  - Hoe vind je nu dàt likeurtje?
		  
		  Wouter erkende... 
		  
		  Fancy, Fancy!
		  
		  Wouter erkende dat-i smaak vond in de parfait-amour uit de
			 steeg die-n-i niet passeeren mocht omdat-i te groot geworden was om zich
			 welstaanshalve te onthouden van ‘erg’.
		  
		  En 't winkelmeisje van Satan schonk hem nogeens in. De glaasjes
			 waren zoo klein, zei ze, ware notendoppen! Nu ja... doppen van zeer groote
			 noten dan.
		  
		  - En, je moest er wat by eten ook, m'n allerbeste jongen - gut, ik
			 heb altyd zooveel van je gehouden - dat 's zoo gezond by 'n likeurtje!
		  
		  God-vergeef-'m-de-zonde, Wouter begon te eten ook! Nog 'n oogenblik,
			 en hy zal zich thuis voelen, àl te thuis!
		  
		  Fancy, ben je blind?
		  
		  - En trek jy gerust je jasjen uit, m'n lieveling! Je moet denken, we
			 zyn hier onder ons beidjes.
		  
		  Een koninkryk voor 'n nieuwen vloek, o goden: onze Wouter trok
			 waarachtig z'n jasjen uit!
		  
		  Fancy!
		  
		  - Heelemaal met ons beidjes, zieje!
		  
		  Fancy, ben je doof?
		  
		  - En ik heb lust, dicht naast je te zitten, omdat je zoo'n lieve
			 beste jongen bent... 
		  
		  Fancy... deern!
		  
		  Wouter schikte by.
		  
		  Wie dáár niet wanhoopt, moet geen hoop te verliezen
			 hebben!
		  
{==153==} {>>pagina-aanduiding<<}
 
		  Och neen!
		  
		  Ik zeg juist andersom: wie dáár wanhoopt, had nooit
			 behoorlyken grond voor z'n hoop!
		
		
		  1143.

		  ‘Maar, eilieve... dat is de ware echte oude: zal-i,
			 zal-i-niet-litteratuur!’
		  
		  Ja, lezer! In stipt-letterlyken zin, ja! Maar overigens?
		  
		  Meent ge dat ik Wouter in den hemel helpen kan, zonder hem te leiden
			 langs àlle paden die men moet doorworstelen om daar aantelanden?
		  
		  Dacht ge dat hy ooit den rang die hem by geboorterecht toekomt,
			 weder zou kunnen innemen zonder in 't leger der Mensheid als rekruut te hebben
			 dienst gedaan van de patroontasch af?
		  
		  Mocht iemand, in-weerwil hiervan, aanmerking maken op Fancy's
			 leiding, dan ligt de schuld aan hem. Het lage bestáát. Wie 't
			 loochent, liegt even misdadig als de miskenner van 't hoogere, van 't goede,
			 want zonder laagheid is er geen hoogte denkbaar.
		  
		  Niet in de schildering van dat lage ligt de fout, de fout ligt in 't
			 sierlyk aankleeden van 't gemeene, en vooral in 't belangryk
			 maken van onnoozele lapsische platheid.
		  
		  Hoort ge nog altyd niet, hoe Fancy schatert van lachen over 't
			 veldtochtje van haar stumperige vyandin?
		  
		  De nietigheid van zulke zaakjes rechtvaardigt zoo'n wyf niet. En ook
			 onze kleine man liep gevaar... schuldiger te worden dan geoorloofd was, zelfs
			 aan de nuchterheid van 'n kind.
		  
		  Want ieder moet geoordeeld worden naar den maatstaf dien-i omdraagt
			 in z'n eigen gemoed, en Wouter voelde heel goed dat-i zich bevond op...
			 onfatsoenlyk terrein. Zóó ongeveer zoud-i de zaak gekwalificeerd
			 hebben, als-i genoopt ware geworden z'n indruk te vertolken in 'n woord.
		  
		  Maar... dit zeer betrekkelyk schuldbesef verheft de zaak, als
			 zoodanig, niet tot 'n wereldberoerende kalamiteit, tot 'n casus
			 diluvii! Och, wat zouden we weinig droge jaren hebben als er 'n god was die
			 regenplassend toornde over zùlke... 
{==154==} {>>pagina-aanduiding<<}

			 kostschooljongens-vergrypen! (1265)
		  
		  Nogeens, juffrouw Laps wàs 'n slecht schepsel. Om 't beoogde
			 feit niet zoozeer, maar... ze veroorloofde zich zulke feitjes te beoogen
			 omdàt ze nu eenmaal 'n slecht schepsel was. Godsdienst, vochtmenging,
			 zittende levenswys, en 'n tal van dusdanige ziekten meer, zouden kunnen worden
			 aangevoerd ter verligting van schuld. Ik kan me zelfs 'n zéér
			 hoog standpunt denken, vanwaar zou mogen worden gekonkludeerd tot finale
			 vryspraak.
		  
		  Maar op dàt standpunt plaats ik me nu niet, heden niet! Ze
			 was inderdaad 'n slecht schepsel, en daarmee voor 't oogenblik: uit! Of zou men
			 misschien... 
		  
		  Ik beweer vandaag alleen dat ze... niet zeer byzonder was. Niet zeer
			 buitengewoon. Niet zeer belangwekkend. Geen kunstenares van eersten, noch zelfs
			 van eenigen rang. Geen exploitatrice van ryk terrein. Geen
			 hóóggeplaatst ambtenaresje van den Duivel... 
		  
		  Och, in myn oog zou 't mensch zoo weinig kontritie behoeven om recht
			 te hebben op 'n goedig: ‘uw zonden zyn u vergeven, ga heen en...
			 arbeid!’
		  
		  Want, lezer, er zit veel luiheid onder de oorzaken van zulke
			 afdwalinkjes. Menigeen toont zich wat wulpscher dan noodig en behoorlyk is,
			 omdat-i te weinig te doen heeft, of te... denken.
		  
		  Misschien had juffrouw Laps de ‘deugd’ van ons kereltje
			 met rust gelaten, wanneer men in-plaats van met God, Israel en hysterische
			 theologie, haar pover zieltje gevoed had met... gedachten. Wasschen, schuren,
			 boenen, is ook goed. Jazelfs, 't verstellen der onderbroeken van 'n
			 pastoor.
		  
		  Wat Femke rein en gezond bleef by de bezigheid die skabreus zou
			 hebben toegeschenen aan besmette zieken!
		  
		  Ziek, ziek... ziedaar 't woord! Juffrouw Laps was ziek!
		  
		  Hoe is 't mogelyk, dat ik zóó lang zoeken moest naar
			 den waren naam van haar kinderachtig slechtheidje! Dit was dom en verschoold
			 van me. De lezer bedenke dat ik veel boeken heb gelezen. Toch beloof ik
			 beterschap, en als blyk van berouw verbind ik my ter-zyner-tyd
			 ziekteverschynsels van erger soort te schetsen. Ik zal me die laten
			 leveren door 
			 Feith, dominee Hasebroek, en meer luî van dergelyk allergodzaligst
			 
{==155==} {>>pagina-aanduiding<<}
 kaliber. Die voorbeelden zyn van 'n aard, dat men byna achting
			 zou gaan voelen voor juffrouw Laps. De lezer heeft immers opgemerkt dat ze haar
			 ‘God’ wegliet by de zaak? Geschiedde dit uit schaamte? Uit
			 diskretie? Uit besef van overbodigheid? Uit vermoeienis van 't gehuichel? Uit
			 gebrek aan bedrevenheid in toonzetting, en vrees alzoo voor - vermeenden! -
			 wanklank? Hoe dit zy, in al haar geknoei had het schepsel de verdienste der
			 Sancta Simplicitas. Ze theologizeerde er niet by, en poogde niet Wouter
			 in den waan te brengen dat-i dezen of genen ‘Heer’ 'n pleizier deed
			 door 't uittrekken van z'n jasje. Dìt, of zoo-iets, trachten die andere
			 verlokkers wèl! Blyvende erkennen dat ons Lapsjen aan zeer ziekelyke
			 aandoeningen leed, wordt het waarlyk tyd eens voor-goed de symptomen te leeren
			 kennen die den geneesheer in-staat stellen lichte verkoudheden te onderscheiden
			 van kwaden droes, huiselyke namiddagkoortsjes van... pest!
		
		
		  1144.

		  Wouter, overigens... goed, of althans niet volstrekt ziek
			 nog, zou 'r geen grein boozer om geworden zyn, al ware... de likeur van den
			 hoogstberoemden Nederlander Fockink nog 'n graad of wat sterker geweest.
		  
		  Hierom zeker veroorloofde zich de guitige Fancy te lachen. En ze
			 wrong zich nog altyd de handen in 't minst niet, zy die toch blyk gaf van
			 strengheid, door zich verstoord te toonen over Wouter's felonie van den
			 vorigen dag!
		  
		  Fancy was, en is... liberaal!
		  
		  Te liberaal?
		  
		  Voyons!
		  
		  Beste lezer - ik bedoel: gy die onder al m'n lezers de
			 minst-onoprechte zyt - stel u eens op 'n plaats waar zeer veel menschen
			 voorbygaan. En houd boek!
		  
		  Tel, weeg, meet en noteer de tranenstroomen die al dezen
			 voorbygangers langs wang en kleeren gudsen. Tel de paren gewrongen handen, de
			 dozynen wanhopighedens, de duizenden gescheurde opperkleeren, de legioenen
			 opengereten boezems... 
		  
		  Verzamel eens al de asch die de voorbygaande dames en heeren zich op
			 't hoofd strooiden sedert den misstap van de bekende soort, die eenmaal voor
			 elk hunner de traditioneele ‘eerste’ was... 
		  
		  Komponeer vertwyfelings-hymnen uit al 't geween, 'n
		  	de-
{==156==} {>>pagina-aanduiding<<}
profundis  uit het gekners der tanden...
		  
		  Bevolk 'n zoölogisch muzeum met al de wurmen die 't gezelschap
			 inkommodeeren met hardnekkig knagende onsterfelykheid... 
		  
		  En dan... 
		  
		  Zeg eens, minst-onoprechte lezer, vertoont zich niet, by de
			 statistiek van al dien berouwjammer, onze aarde als 'n vóórhel?
			 Als 'n pleisterplaats van verdoemden?
		  
		  Toch kan en moet al die zoo zorgvuldig opgezamelde ellende slechts
			 gevolg zyn van nederlaagjes als die waarmee Wouter bedreigd werd, van krizes
			 als waaraan hy was blootgesteld.
		  
		  Want... zulke krizes en zulke nederlagen bestaan! Ze liggen
			 in den aard der dingen, en laten zich zoomin vernietigen - 't kinderachtig
			 wègdenken helpt niet! - als 'n atoom of 'n zon. Zoomin loochenen als
			 wiskunstige waarheid.
		  
		  Wie nu by zoodanige mensch-inspektie al de genoemde akeligheden
			 niet ontwaart, wie niet stuit op de sporen die de
			 ‘zonde’ nalaat, op zùlke sporen van zùlke zonden...
			 
		  
		  Want er zyn anderen wier hoogtreurige beteekenis ik niet
			 ontkennen mag, helaas!
		  
		  Wèl, hy moet erkennen dat Fancy groot gelyk had de zaak
			 luchtigjes optenemen, en niet den minsten last te geven tot het ilico
			 op-stapel zetten van 'n goferhouten ark, van-binnen en van-buiten bepekt met
			 pek.
		  
		  Onder ons gezegd - en niet gebleven, naar ik hoop! - het komt me
			 voor, dat de god vanGenesis VI zich kleingeestig
			 aanstelde, en dat het z'n eer niet te nà zou geweest zyn ter-school te
			 gaan by Fancy.
		  
		  Maar... sterk wàs de likeur, dit is waar!
		  
		  En dat Wouter er meer van dronk dan goed was - voor z'n maag vooral!
			 - is ook waar.
		  
		  Hy verloor dan ook iets van z'n bedeesdheid, en antwoordde
			 een-en-ander op de praatjes van juffrouw Laps, die hiermee zeer in haar schik
			 was, al bleek er dan ook telkens dat zy en haar kleine gast niet uit denzelfden
			 sleutel zongen.
		  
{==157==} {>>pagina-aanduiding<<}
 
		  Dat zou straks wel beteren, hoopte ze.
		
		
		  1145.

		  Van-tyd tot-tyd dacht Wouter aan de eigenlyke reden van z'n komst,
			 of althans aan wat daarvoor was opgegeven. Z'n gastvrouw scheen alle dieven en
			 moordenaars glad uit het hoofd gezet te hebben, en spreidde by Wouter's
			 herinnering daaraan, 'n dapperheid ten-toon, die hem alleraangenaamst was.
			 Want... de zyne was geweken.
		  
		  't Is de vraag of Fancy deze breuk in de logische kontinuïteit
			 van z'n aandoeningen even licht opnam als de gevaren van z'n slecht
			 gezelschap.
		  
		  - Ik zou ze... denk je dat ik bang ben voor 'n kerel? zei
			 juffrouw Laps. In 't geheel niet! Voor geen drie! Voor geen tien! Voor de heele
			 wereld niet! Ik zou ze... 
		  
		  Des-te-beter, vond Wouter. Dan hoefde hy niet te...
			 zouwen.
		  
		  Daar ritselde iets op den zolder. Wouter beefde. Hy was weer geheel
			 kind.
		  
		  - Blyf jy hier, riep 't wyf, ik ga kyken, ik! Denk je
			 dat ik jou wil laten slaan of steken of vermoorden, m'n jongen... dat nooit!
			 Wie aan jou komt, komt aan my... aan my, hoorje, dàt zullen ze
			 ondervinden!
		  
		  En ze verwyderde zich, en nam de kaars mee om te onderzoeken waarom
			 ergens 'n plank gekraakt had. Ze liet Wouter lang genoeg in 't donker alleen,
			 om hem te doen verlangen naar hare terugkomst. De rollen waren omgekeerd, en de
			 ridderlykheid van onzen held begon en quénouille te vallen. Een
			 weinigje behendigheid nog, en de jongen zou schut en wering zoeken onder haar
			 voorschoot.
		  
		  - Maar, juffrouw... 
		  - Zeg jy gerust Kristien... want zóó hiet ik. Jy mag
			 gerust Kristien tegen me zeggen.
		  
		  Dit durfde Wouter nog altyd niet. Hy vermeed liever de heele
			 vokatief.
		  
		  - Maar... zou ik nu niet liever naar huis gaan?
		  - Wel neen! Je moeder is lang naar bed, dit begrypje wel.
			 De-n-afspraak was dat je hier zou blyven... ontbyten.
		  
			Ontbyten? Ach, lieve hemel, de jongen deed niet anders se-
{==158==} {>>pagina-aanduiding<<}
dert
			  'n uur! Moest dat tot den morgenstond worden voortgezet? Het was
			 om te rillen!
		  
		  - Weet je wat je doet? Kleed jy je gerust uit. Ik zal 'n kermisbedje
			 voor je maken, daar... in dien hoek! Want, zieje, als ik alleen ben - ik, als
			 vrouw, weetje - met al die dieven en moordenaars, dan word ik zoo...
			 griezelig.
		  
		  Wouter durfde niet neen zeggen, en evenmin doen wat hem zoo
			 streelend gelast werd...
		  
		  Hy weifelde... 
		  
		  Zy hield aan... 
		  
		  Hy begon... 
		  
		  Men bedenke dat het kind beneveld was!
		  
		  O Fancy! Liberalismus is 'n goede zaak, en na de bemoedigende
			 statistiek van zoo-even erkennen wy dat de wereld niet vergaan zou, al... 
		  
		  Maar toch... franchement, Fancy, is 't niet jammer van den
			 jongen?
		
		
{==159==} {>>pagina-aanduiding<<}
 
		  Dit hoofdstuk is gekopieerd uit 'n oud Register der
			 handelingen en besluiten van zekere schutsgodin. Een brok grootwereld. (De
			 lezer kan staatmaken op meer.) 't Verhaal van Klaas Verlaan, den
			 ‘Amstelhavenknecht.’ Geleerde verhandeling over voetzoekers.
			 Juffrouw Laps wikt, Fancy beschikt.

		  1146.

		  Om van Fancy's spinsel en borduursel iets te leeren begrypen, is 't
			 noodzakelyk eenige uren terug te gaan.
		  
		  De lezer herinnert zich dat er dien middag ter uitspanning van de
			 hooge personaadjes die Amsterdam vereerden met 'n bezoek, 'n hardzeilery zou
			 worden gehouden op den Amstel. Juffrouw Laps had reeds de goedheid dit aan ons
			 en de Pietersens meetedeelen, en tevens dat de zaak mislukt was door 'n
			 onhoffelyk gebrek aan wind. Ze had de waarheid gezegd. Hopen wy dat deze
			 uitspatting geen al te nadeelige gevolgen moge gehad hebben voor 't evenwicht
			 van haar ziel.
		  
		  Het was dien dag inderdaad bladstil. De mannen van 't vak beweerden
			 ‘dat er geen zuchtjen aan de lucht was.’ Wie zich anders uitdrukte,
			 werd voor 'n landkrab gehouden.
		  
		  Het plezier-roeien was nog niet in de mode - de mode had ongelyk,
			 want het is 'n flinke mannelyke oefening - 
{==160==} {>>pagina-aanduiding<<}
 doch al ware dit
			 anders geweest, Amstelboeiers zyn niet op roeien ingericht, en andere geschikte
			 vaartuigen waren niet by-de-hand, om nu niet te spreken van 't gebrek aan eelt
			 in de handen van de liefhebbers.
		  
		  In dit opzicht dan toch waren onze grootouders nog lamlendiger
			 fatsoenlyk dan wy. Ze dachten er zelfs niet aan, dat zoo'n matrozige inspanning
			 'n vermaak wezen kon zonder de minste schade voor deftigheid, en meenden al
			 heel wat ferms uitterichten, wanneer ze als halfleege meelzakken met den schoot
			 in de hand in 'n stuurstoel lagen te dutten. De wind moest by die gelegenheden
			 al het werk doen, en had dus eigenlyk alleen aanspraak op 't plezier.
		  
		  Maar de wind deed nu eenmaal dien dag z'n werk niet. Hy
			 scheen elders bezig, en floot misschien onzen tegenvoeters 'n spotdeuntje voor,
			 op al de gefopte potentaten die tusschenOuwerkerk en
			 Amsterdam heen-en-weer pauwden in stof en hitte.
		  
		  Ja, 't was gloeiend heet. Koningen en prinsessen zweetten als
			 menschen. De joujoux de Normandie - 't speel- en groettuig der
			 beau-monde van dien tyd - klommen al trager en trager by hun koordjes
			 op. Nu, dit stond zoo kwaad niet, want de goede toon schreef voor, dat ze zeer
			 langzaam stegen, en zich aanstelden alsof ze moeite hadden de hand te bereiken
			 die had laten vallen. Dat, of zoo-iets, heette: morbidezza. De beweging
			 der vingers, die 't kleine rukje moest meedeelen waardoor 't stygen werd
			 te-weeg gebracht, behoorde onmerkbaar te zyn. Dit gold voor gratie,
			 bekwaamheid, verstand, en zelfs by-mangel aan beter, voor genie.
		
		
		  1147.

		  't Is opmerkelyk hoe men zich ten-allen-tyde heeft toegelegd op 't
			 uitvinden van surrogaten van 't goede. Aan 't goede zelf is nooit zooveel
			 moeite ten-koste gelegd, wat we een vergryp tegen de ekonomie der ziel mogen
			 noemen. Als ‘le beau 
			 Brummel’ de vriend van den prins van
			 Wales, de studie die hy besteedde aan 't omdoen van z'n das, had toegepast op
			 iets nuttigs, zoud-i 'n achtenswaardig mensch geweest zyn. 't Blyft echter de
			 vraag of men hem in dat geval zou geduld hebben in den kring van dien
			 liederlyken kroonprins. Men zegt dat er ook thans nog hooggeplaatste personen
		  	zyn, die zich niet op hun gemak voelen, zonder zekere dosis nietig-
{==161==} {>>pagina-aanduiding<<}
heid om zich heen. Wat m'n Vorstenschool aangaat... 
		
		
		  1148.

		  Hoe dit zy, sommige kroniekschryvers beweren dat de oude puistige
			 Paltsgravin 'n groot gedeelte van 't prestige in hofkringen, dat haar
			 inderdaad niet kon worden ontzegd, te danken had aan de handigheid waarmee ze
			 wist omtegaan met den joujou de Normandie. Volgens Stuart Mill was zy de uitvindster van den zoo beroemden
			 horizontaalworp, en 't is niet geheel-en-al onmogelyk dat zy ook in 't bezit
			 was van 't geheim om 't belangwekkend speeltuig loodrecht omhoog te werpen, en
			 zeer langzaam te laten dalen langs de door 'n onnaspeurlyke oorzaak gespannen
			 koord. Maar deze byzonderheid vereischt bevestiging. Stuart Mill heeft de
			 wreedheid gehad te sterven voor-i den Hollanders heeft voorgezegd wat ze
			 hiervan te denken hebben, en alle kans op licht is dus afgesneden.
		  
		  Dat ook de zeer hooge geboorte van de Paltsgravin meewerkte aan den
			 invloed dien zy uitoefende op alle Europesche hoven - op één na,
			 want de edelste zaak heeft haar tegenstanders! - mag waar zyn, maar toch...
			 haar virtuoziteit op den joujou was en bleef hoofdzaak.
		  
		  En ten-rechte! Want men wordt geboren zonder dat men 't helpen kan -
			 dit was zelfs met de Paltsgravin eenigermate het geval geweest - terwyl er tot
			 het wel besturen van 'n paar palmhouten schyfjes aan 'n koord, natuurgaaf en
			 oefening noodig is. Vorsten en prinsen weten dit wel, en maken er dikwyls
			 gebruik van. Me dunkt ik hoor 'n koning zeggen:
		  
		  Ma toute bonne, vous qui avez la main si légère, ne
			 pourriez vous pas me faire l'amitié de flanquer à la porte les
			 trente mille hommes que mon diable d'... allié vient de loger dans ma
			 capitale?
		  
		  Of:
		  
		  Ach, du meine liebe Cousine, wie du göttlich chouchouirst!
			 Auf und nieder... nieder und auf! Wenn du einmal unsern sehr verehrten
			 Vetter mit Usurpationsminen, Kaiserliche Majestät, so am Kördelchen
			 hieltest und chouchouirtest?
		  
		  Nu spreekt 'n prinsje:
		  
		  - Auf Ehre, Durchlaucht sind zum küssen adorable! Nur der
			 Respekt widerhält mich... auf Ehre! Clotho, ich beehre mich Ihr
			 Sclave zu sein. Lachesis, Ihrer geschichtlenkenden Hand empfehle ich
			 mein Schicksal! Schaffe mir den Erbprinzen vom 
{==162==} {>>pagina-aanduiding<<}
 Halse,
			 o Athropos!Schicke den... unbescheiden-frühergeborenen nach
			 Italien, ins Pfefferland, in den Krieg, in... Cytherëischen
			 Vergnügungen, womit eine so gescheute Parke wie Durchlaucht,
			 Lebenskördelchen abschneidet... zum Entzücken,
			 verehrungswürdigste Parke Durchlaucht!
		  
		  Zoo spraken welopgevoede prinsjes van dien tyd. Laf was het, en heel
			 mythologisch, o ja! De mythologie is weg, maar de lafheid is hier-en-daar
			 gebleven. Er bestaan inderdaad tegenwoordig hooggeboren personaadjes die niet
			 de minste konversatie houden over schikgodinnen, en toch de moeite van 't
			 aanhooren niet waard zyn. Meer nog. Zelfs sommige laaggeborenen veroorlooven
			 zich zoo'n leegte. Ik heb kooplieden gekend, jazelfs werkluî, die praten
			 konden als 'n... prins nà den bloei van de salon-mythologie. Maar we zyn
			 nu met vorstjes bezig. Alzoo:
		  
		  Een prinsesje spreekt:
		  
		  - Liebe mütterliche Cousine... aber nein, so geschickt wie
			 du... nie da gewesen! Mit dèm Händchen könntest du mir ganz
			 bequem ein halbdutzend fette Provinzchen aus dem Deutschen Reichsmaraste zur
			 Morgengabe zusammen fischen, Cousine!
		  
		  'n Sterveling van lager soort:
		  
		  - Königlich-Kaiserliche Hoheit, ich sehe, staune und...
			 schweige! Wenn Königlich-Kaiserliche Hoheit nur beliebten... Gottes
			 Erdreich wurde sick pflichtschuldigst freuen wenn Königlich-Kaiserliche
			 Hoheit geruhten es gnädiglich balanziren zu wollen auf
			 Königlich-Kaiserliche Hoheit's göttlichen Fingern! Ich schweige
			 gehorsamst, doch... dass eine Ober-geheim-küchen-ceremonienmeisterstelle
			 vazirt, ist unterthänigste Wahrheit.
		  
		  Enz. Enz.
		  
		  Al deze menschen logen 'n beetje. Maar hun praatjes waren minder dom
			 dan 'n oppervlakkige beoordeelaar meenen zou. Want ze bereikten dikwyls hun
			 doel. Die laatste aanbidder, byv. kreeg inderdaad 'n aanstelling by 'n
			 königlich-kaiserliche hofkeuken. Wat wil men meer?
		  
		  Overdreven verwondering over den invloed van de Prinses, zou 'n blyk
			 van onkunde wezen. Want al reike nu de historische kennis van den lezer niet
			 toe om hem te doen raden welke persoonlykheid ik bedoel - men weet reeds dat ze
			 roode puistjes in 't gezicht had, en ik voeg er nu by dat ze gewoon was te
			 slapen tusschen lakens van hollandsch linnen: dit is iets! - welnu, al
			 kent men haar niet, toch mag ik 
{==163==} {>>pagina-aanduiding<<}
 verwachten dat ieder wete hoe
			 macht, aanzien en invloed gewoonlyk gegrond zyn op kleinigheden. Misschien zou
			 er eenige verwondering te-pas gekomen zyn wanneer ik m'n Paltsgravin had
			 voorgesteld als verdienstelyk, of als bekwaam in belangryker zaken dan 't
			 op-en-neerwippen van 'n joujou. Haarzelf lieten zulke kwestien volkomen
			 onverschillig.
		  
		  Een ruiter naderde haar koets.
		  
		  - Eh bieng, zjefalier, n'est-ze pas qu'il fait affreussemang
			 chaud dang ze pays?
		  - Wie K.K. Hoheit befehlen.
		  - Ch'étouve!
		  - Zu dienen.
		  - Und wo steckt denn unsere kleine wilde Katze? Ist sie hinten?
			 Ist sie vor? Wo ist sie?
		  
		  De ‘chevalier’ werd door 'n toedringende volksmenigte
			 van de koets gescheiden. Dit beviel hem wel. Vooreerst was-i uit de oude
			 school, en hy durfde zich niet wagen aan 't duitsche hoffransch van de
			 Palatine, waaraan-i admirablemang wèl deed. Ten-tweede bezat-i te
			 veel routine van nieuwer school, om gaarne te antwoorden op de vraag naar
			 de ‘wilde kat.’ Dit katje namelyk was 'n zeer superlatief-K.K.
			 Hoheit. De halfbakken hoveling mocht dus niet te snel verstaan wie er
			 bedoeld werd, en durfde zich evenmin schuldig maken aan niet-verstaan. Een
			 groep welwillende zangers kwam z'n verschrikte diplomatie te-hulp:
		  
			 ‘Amour à la plus belle, 
			 Honneur au plus vaillant...  
		  

		  Ja, ja, lezer, er is 'n tyd geweest, dat de kracht van hollandsche
			 jenever - amsterdamsche proef - zich openbaarde in fransche romances. Of onze
			 straatzangers dat refrein precies uitspraken en zongen naar de bedoeling van
			 den auteur, van de auteur, liever... 
		  
		  De Paltsgravin scheen dit te ontkennen. Met haar joujou riep
			 zy 'n zeer elegant jongmensch van 'n jaar of achttien tot zich, dien zy in haar
			 nabyheid ontdekte. De jonge ruiter groette ganz rittermässig met
			 z'n karwats terug, en drong door de menigte heen.
		  
		  - Ecoutez, mein Prinz? Das Pöbel singt la changsong de la
			 Reine! Oh, mong Dié, quelle pronongziaziong!
		  - Vous avez l'oreille si délicate, ma Cousine!
		  - Ang férité! Aber, Prinz, sagen Sie mir 'nmal, wo
			 ist denn 
{==164==} {>>pagina-aanduiding<<}
 Ihre Prinzessin Schwester, mein
			 Waldkätzchen?
		  - Ma foi, il y a plus d'une heure que je ne l'ai vue! Elle
			 s'amuse peut-être là-bas, au village d'Awercric. Qui sait si elle
			 n'a pas passé l'eau. Vous savez, Palatine, qu'elle n'a pas l'habitude de
			 se gêner...
		  
		  Nu ja, dit wist de Paltsgravin. Dit wist ieder die ooit de eer had
			 het prinsesje van naby gade te slaan, en de lezer zal er ook iets van te zien
			 krygen, parole d'honneur!
		  
		  Honneur au plus vaillant! schreeuwde nu weer 'n troep al te
			 opgetogen Nederlanders, en onze Paltsgravin reed op-nieuw 'n oogenblik
			 onverzeld. Van-tyd tot-tyd harkte zy met haar speeltuig dezen of genen
			 ‘kavalier’ naar zich toe, en knoopte dan 'n gesprek aan, dat
			 echter telkens door de volte werd afgebroken.
		  
		  Om de lokaalkleur te handhaven, gelieve de lezer by uitspraak van 't
			 woord: ‘kavalier’ te rymen op: ‘duitsche manier’
			 in welk geval 't niet ‘ruiter’ beteekent, maar 'n ‘heer van
			 den hove’ 'n hoffähiger gentleman, ja misschien zelfs
			 by-uitsluiting: 'n edelman. Niet zonder deernis met de miskende rechten van de
			 etymologie, moet ik betuigen dat er by de zaak volstrekt geen paard noodig was,
			 al zy 't dan dat in dit geval de ‘kavaliere’ werkelyk tevens
			 ruiters waren. Nu ik toch aan 't uitleggen ben... 't woord:
			 ‘harken’ is van my. Ik nam de vryheid daarmee alleraardigst te
			 zinspelen op den befaamden horizontaalworp met den joujou.
		
		
		  1149.

		  De koetsen reden nog altyd stapvoets en als in pantoffel-parade. Het
			 kon niet anders, om de volte.
		  
		  Bovendien, de souvereinen verkeerden in 'n ziekelyke bui van
			 ‘Volkthümlichkeit.’ De mode van den dag bracht 'n
			 misselyke neerbuigings-manie mee, en de meeste rangmenschen overdreven de mode,
			 zooals gewoonlyk. Men droeg filantropie, gelyk wat vroeger de hoepelrokken, en
			 later crinolines, vryenarbeid, of chignons. 
			 Rousseau - die beter wist, of althans
			 beter weten kon - had de afgezaagde theorie van ‘ce bon
			 peuple’ op frazen gezet, en wie te arm was om gedachten te bezitten
			 op z'n eigen hand, neuriede die frazen na. Heel ryk nu, waren de meeste van die
			 luidjes niet. En dit is nóg zoo.
		  
		  't Spreekt vanzelf dat dit instemmen met den deun van den dag,
			 gewoonlyk ver van oprecht was. Binnen de wanden der staatsiekoetsen heette dat
		  	‘goede Volk’ zeer dikwyls dood-
{==165==} {>>pagina-aanduiding<<}
eenvoudig: la
			 canaille, 'n kwalifiatie die wel niet geheel juist was, maar toch niet
			 verder van de waarheid afweek dan de zoetemelks-praatjes van Rousseau. Zelfs
			 lag de waarheid niet in 't midden. Een Volk, als zoodanig - we merkten hiervan
			 reeds iets op, by 't luisteren naar Wouter's bespiegelingen over de
			 ‘massa’ - is noch goed noch slecht. Het toekennen van persoonlyke
			 hoedanigheden aan veel individuen saamgenomen, kan ter-nauwernood geduld
			 worden als theoretische licentie. De oorzaak van de fout ligt alweer in
			 luiheid. Men vindt het gemakkelyk, millioenen tegelyk te karakterizeeren met
			 één pennestreek. Als punt van uitgang tot werkelyke toepassing,
			 zal zoo'n poging tot veralgemeenen steeds 'n onbruikbare fiktie blyven,
			 en aanleiding geven tot allerlei misverstand en ongeluk. 
			 Napoleon III verklaarde onlangs den oorlog
			 aan Duitschland, omdat-i zich door schreeuwers en schryvers had laten wysmaken
			 dat de Franschman zoo byzonder dapper is dat-i alle andere hoedanigheden
			 best missen kan.
		
		
		  1150.

		  Wat den twyfel aan de welgemeendheid van koninklyke Volksliefde
			 betreft, vergeten we nooit dan ook ‘ce bon peuple’ geen
			 grein oprechter is dan de meest geveinsde Machiavel. Al wat men van 't Volk
			 zeggen kan, is dat het evenmin pozitief valsch is. Het schreeuwt
			 ‘vivat!’ en denkt... niet juist altyd het tegendeel, maar
			 gemakshalve niemendal.
		  
		  By de zeer byzondere gelegenheid die ik bezig ben te vereeuwigen met
			 m'n mozaïktroffel, maakten de vergaderde vorsten zich schuldig aan 'n
			 verzuim dat hen in de oogen des volks zeer benadeelde. Niemand strooide geld
			 uit het portier, zelfs geen zilver. En onze Paltsgravin was de laatste die op
			 't denkbeeld komen zou - 't was zoo warm! - dat deze speciaal-vorstelyke
			 manifestatie aan de feestelykheid ontbrak.
		  
		  Ze werd hieraan evenwel herinnerd door Prins Erik, den jonkman van
			 zoo-even, die op-nieuw haar rytuig naderde, ditmaal gevolgd door 'n lakei op 'n
			 bezweet paard. Hy kwam vertellen dat z'n zuster - 't Waldkätzchen?
			 - hem 'n boodschap had gezonden uit ‘Awercric.’ En:
		  
		  - Palatine, auriez-vous par hasard quelques douzaines de
			 frédérics à me prêter? vroeg hy.
		  - Che parie que z'est pour elle!
		  - Si!
		  - Elle fait donc angcore l'angrachée, che pangse!
		  - C'est possible! Mais en tout cas, il ne faut pas la laisser
			 
{==166==} {>>pagina-aanduiding<<}
 dans l'embarras. Dieu sait dans quel gâchis elle vient
			 de se faufiler. Je n'ai qu'une bagatelle sur moi... ainsi, donnez,
			 donnez!
		  
		  Prins Erik en z'n zuster gingen de Palatine nog wel driekwartgraad
			 te-boven in K.K. Hoogheid. En 't ‘boschkatje’ was de verloofde van
			 'n Grootvorst die volgens alle menschelyke berekening keizers tot lakeien
			 hebben zou. De Paltsgravin - ‘Oh, mong Dié! Oh, mong
			 Dié!’ - was dus wel genoodzaakt haar eeredame te gelasten aan
			 Prins Erik 'n goudbeursjen overtereiken. Deze gaf 't den lakei, die 'r mee
			 wegreed zoo snel de volte gedoogde.
		
		
		  1151.

		  Prins Erik's zuster had inderdaad geld noodig. Ze speelde
			 Voorzienigheidje. Wat zy eigenlyk met de geleende som uitvoerde, weet ik niet,
			 maar zeker is 't dat de dankbaarheid - d.i. de betuiging van die aandoening -
			 haar wat druk werd. Ook drongen er zeer veel menschenvrienden toe, die haar
			 ruimer gelegenheid wilden verschaffen tot het voortzetten van haar liefhebbery,
			 dan goudbeursjen en gezond verstand toelieten.
		  
		  We zullen maar aannemen dat er den vorigen dag te
			 Ouwerkerk 'n zware brand was geweest - men assureerde niet in die
			 dagen - of... 'n landman had al z'n koeien verloren aan de veepest - Thorbecke was nog niet geboren om die onaangenaamheid
			 uitteroeien - of... 'n ongehuwde kraamvrouw kon geen plaatsje krygen om
			 uitterusten van haar zondige verlossing - de zedekundige lezer weet misschien
			 dat de ‘deugd’ dit niet gedoogde in Wouter's tyd - of... 
		  
		  Hoe 't zy, Prinses Erika had de een-of-andere weldadige gekheid
			 uitgericht, 'n soort van débauche waaraan ze zich zeer dikwyls
			 te-buiten ging. Goed was 't zeker niet, maar er zyn erger ondeugden, en ik ken
			 velen die 't recht niet hebben zulke karakterfouten te laken. Voorloopig hebben
			 de moralisten dringender arbeid dan 't waarschuwen tegen fouten als die welke
			 den hoofdtrek uitmaakten in 't karakter van prinses Erika.
		  
		  By deze gelegenheid dan had ze haar koets verlaten, en was van haar
			 gevolg afgeraakt. Om de menigte te ontwyken, die - juichend, dankend en...
			 vooral lastig - op haar toedrong, was zy in 'n roeischuitje gesprongen, dat aan
			 'n steiger lag, en waarin 'n man zat te slapen of nagenoeg. 't Was zoo warm!
			 Het was Klaas Verlaan, de ‘Amstelhavenknecht.’
		  
			De bons van den sprong deed hem ontwaken, en al de toe-
{==167==} {>>pagina-aanduiding<<}
schouwers
			  berstten in lachen uit om 't malle gezicht dat-i zette.
		  
		  Er was waarlyk reden toe! Prinses Erika droeg 'n vuurrood satynen
			 kleed met 'n langen sleep dien zy echter - zoo-even reeds by den brand zeker,
			 of by de kraamvrouw, of by de koeien - had opgeg... 
		  
		  - Opgegeid, noemde 't Klaas Verlaan vele jaren daarna, als-i
			 de historie vertelde aan z'n kleinkinderen.
		  
		  't Was de pièce de résistance van z'n
			 ondervinding. Nu, sommigen hebben minder beleefd!
		  
		  - Se sag er uit as 'n fonk, zeid-i, en ik docht werachtich dat er 'n
			 ster in m'n jol was gefalle, so flamde ze!
		  
		  Komaan, we zullen Klaas Verlaan 't woord geven, maar ik heb geen
			 lust z'n spelling te volgen. De lezer zal wel ongeveer weten hoe de man moet
			 gesproken hebben.
		
		
		  1152.

		  - Zóó vlamde ze! Aan de armen droeg ze witte leeren
			 handschoenen tot den schouder toe. Eén ervan ligt nog altyd in 'n doosje
			 by de Staten-overzetting. 't Lykt wel 'n kinderkousje. Want haar vingers waren
			 klein, maar... kracht had ze daarin, kyk! En op 't hoofd 'n toren van poeier...
			 net 'n grooten sneeuwbal! Maar 't gezichtje was lief, dat moet ik zeggen!
		  En ik was 'n beetje... bedonderd, omdat ze zoo glom. Ik wist
			 waarachtig niet wat ik in m'n schuit had, en of ik moest vloeken of
			 siveplé-spelen. Maar ze wachtte daar niet op, en voor ik recht
			 wist hoe ik 't had, pakt ze me-n-'n-riem, en zet m' flink tegen den wal, en zet
			 af. Ik dacht dat ze buitelen zou by 't uithalen, want het ding zat wel
			 half-blads in den modder, en 't zóóg als de bliks... lager. Maar
			 ze liet 'm steken, en viel op den doft neer, en lachte. En daar dreven we!
		  Maar ik was kwaad as 'n spin, en zei - met 'n vloek, want ik vloekte
			 nog in dien tyd - dat ik baas op m'n jol was. Ja, dat zei ik.
		  
		  - Ich rudern! riep ze. Want, kinderen, haar hollandsch was
			 miserabel. En ze greep naar m'n anderen riem. Maar dáár was ik
			 als de kippen by!
		  
		  - Houd je gemak! riep ik. Ken je wrikken?
		  
		  Dit verstond ze weer niet. En ze wou me den riem uit de handen
			 nemen, maar weetje wat ik zei? Ik zei: m'n vader 
{==168==} {>>pagina-aanduiding<<}
 is geen
			 breeuwer, zei ik, en ik hou m'n riem!
			  *
		  Want ik bedankte-n-er voor, om daar op den Amstel te liggen draaien
			 als 'n tol! Alle menschen keken er naar. Ze liet den riem los, en
			 grabbelde-n-in haar tasch - 'n fluweelen ding met gouden knip, dat met 'n haak
			 in haar middel zat - en ze haalde-n-er 'n stuk geld uit, en wees het me. Toen
			 gaf ik haar den riem... om 't geld, weetje, dat ze me wees, want, dacht ik, wat
			 kan 't my schelen of de menschen lachen aan-wal? 't Kon m'n dag nog goedmaken,
			 als ik dat geld kreeg. 't Zag er uit als 'n dukaat, maar 't ding was meer
			 waard. Dat heb ik later gemerkt toen ik 't wisselde op den Vygendam... met al
			 de anderen, want ik kreeg er meer. Dat zal jelui hooren.
		  Ja, niet waar, wat zou ik doen? Aan zeilen kon niet meer gedacht
			 worden, en aan roeien ook niet, en aan fooien ook niet. Dus... ik liet haar
			 begaan, maar zei dat ze wrikken moest.
		  
		  - Rücken? riep ze.
		  
		  - Wrikken, riep ik. Kyk... zóó!
			  †
		  
		  En ik wou 't haar wyzen.
		  Maar 't ging niet. Want... dit weet jelui ook wel, er zyn altyd tien
			 roeiers te krygen tegen één wrikker.
		  Ik wees haar hoe ze d'r beenen moest zetten. Ze had witsatynen
			 schoentjes aan, en voetjes niet grooter dan 'n vuist, maar ze liep er goed op.
			 Dat heb ik later gezien. Ze was als 'n kievit zoo vlug.
		  Maar wrikken kon ze niet! Ik was beschaamd voor den wal, want ieder
			 kende de jol van de Jachthaven, dat begryp jelui wel. En als ik m'n hand aan
			 den riem sloeg, werd ze kwaad, en wou me wegdringen. Gut, op vechten af!
		  Waar ze-n-eigenlyk heen wou, begreep ik niet. Als ik 't vroeg, riep
			 ze: ‘rücken, rücken!’
		  Ja, dacht ik, ruuken, ruuken, dat geeft wat! 'n Mensch moet toch
			 weten waar-i heen wil!
			We sukkelden stroom-af - meest gatje-voor! - en nader-
{==169==} {>>pagina-aanduiding<<}
den
			  de Jachthaven. Goddank, dacht ik, straks kryg ik m'n dukaat, en
			 de grap is uit. Maar jawèl!
		  Op-eens houdt ze met wrikken op - 't zweet liep haar by droppels van
			 't gezicht! - en leî den riem op den doften. Toen wou ik 't ding grypen,
			 omdat ik 'n eind aan de zaak maken wou. Maar dat verkoos ze-n-ook alweer niet.
			 Wat ze dan eigenlyk wèl wou, kon ik eerst niet begrypen... ik zal 't
			 jelui maar zeggen, ze wou te-water!
		  Ik schrok er van! 't Mensch was dóór en
			 dóór van zweet. Maar... ze wou! Er was niets aan te doen.
			 En ze hield weer zoo'n moffendukaat in de hoogte. Op den Vygendam by Everts
			 kreeg ik drie ryers voor 't stuk, en de man zei, als ik er meer had, kon ik
			 altyd by 'm te-recht. Dáárvan is 't zilver beslag op de
			 Staten-Overzetting. Jelui ziet dat ik de waarheid vertel. Ook 't gouden ooryzer
			 van m'n oudje - dat nu jeluî Grietje-meu draagt - is van dien tyd.
		  Zoodat ik zei, ga jy je gang! Als je dan asseluut ziek worden
			 wilt, of sterven, of rimmetiek krygen... 
		  Ze trok 'r schoentjes uit, en 'r satynen kleed, en meer nog. Maar ze
			 hield wat ondergoed aan, dat moet ik zeggen. En ze gooide haar pruik af, en dit
			 mocht wel want ze had eigen haar genoeg, en ze schudde-n-'t hoofd als 'n paard
			 dat de wei ruikt. En ze sprong... kyk! ik had nog nooit zoo-iets gezien... van
			 'n vrouwmensch, weet jelui? Flink koppie-over!
		  Eerst was ik bang voor 'n ongeluk. Want, dacht ik, zwemmen kan ik
			 niet, en als 't mensch koppie-onder gaat... wat zal ik doen? Maar 't hoefde
			 niet, want zy zwom wel. Als 'n eend! Of liever als 'n paling, want ze
			 kronkelde-n-onder m'n jol door, en schoot weer op aan de-n-andere zy... als 'n
			 dobber, hoor! 't Speet me toch evel dat ik niet ook zoo thuis was in 't water,
			 maar jelui weet, dat is by ons in Holland zoo de gewoonte niet. Zy was zeker
			 uit 'n land waar de menschen niet zoo zindelyk zyn als by ons, en daarom alle
			 dagen te-water moeten gaan.
		  Maar dat tot dááraan toe! De jol dreef tegen de
			 jachthaven, en zy was er ook. Ik hielp haar op den styger, en er stond veel
			 volk te kyken. Dit beviel haar niet. Ze greep m'n pyjekker die in de jol lag,
			 en sloeg zich 't ding om de schouders. Toen keek ze-n-even rond, zag 'n open
			 deur van een der jachthuisjes, en vloog er in. Net 'n wilde kat.
		  Ik pakte haar spullen by-elkaar, en wou haar die brengen. Maar ik
			 durfde niet binnengaan, omdat het 't huisje was van m'nheer Kopperlith op de
			 Keizersgracht, weet jelui? Die zou 't heel kwalyk hebben genomen dat ik met
			 zoo'n vreemd 
{==170==} {>>pagina-aanduiding<<}
 schepsel in z'n jachthuisje gekomen was. Want, dacht
			 ik, dat je nu met my zoo familjaar omgaat, dat kàn - om den dukaat,
			 weetje - maar... m'nheer Kopperlith woont op de keizersgracht. Dàt
			 scheen ze niet eens te weten. Hoor eens, kinderen, wat opvoeding en fatsoen
			 aangaat... geen land boven Holland, dat's maar zeker!
		  Maar... binnen wàs ze! En ik durfde-n-'t bruggetje niet over,
			 met haar satynen japon op den arm, en al de andere japonnen, en die fluweelen
			 tasch, en haar schoentjes, en haar witte pruik.
		  En daar stond ik!
		  De menschen van de brug riepen: ‘dat is 't huisje van m'nheer
			 Kopperlith, denk er om!’
		  Ja, dacht ik, daar denk ik wèl om, maar wat zal ik doen?
			 Juist begon ik me te bezinnen om de policie te roepen, toen m'n dochter Geert
			 kwam aanloopen, jelui Geertje-meu, weetje, die ook al dood is... 
		  Maar toen was ze-n-'n knappe jonge meid van zoowat achttien. En ze
			 zei:
		  
		  - Vader, laat 'r in òns huuske! Daar kan ze zich klaren.
		  
		  Hieraan had ik ook wel gedacht, maar ik was bang voor de Direktie
			 van de Jachthaven. 't Kon my m'n ontslag kosten als ik rare dingen deed. Want
			 de heeren houden niet van vreemdigheid in de huisjes.
		  Terwyl ik hierover zoo nadenk, krygt onze bruinvisch die me-n-al
			 lang had staan wenken om haar kleeren, onze Geertje-meu in 't oog. Ze vliegt 't
			 huisjen uit, pakt Geert by den arm, en loopt met 'r heen.
		  Ik achterna met de plunje, dat begryp je! Onze Geert bracht haar by
			 moeder, en ik dacht: in godsnaam! Ja, wat zou ik doen, niet waar?
		  Maar... 'n rare dag wàs het! O, ik ben nog lang niet klaar!
			 Weet jelui wat ik altyd zeg? Ik zeg altyd: niemand weet of z'n dag goed is,
			 voor bedtyd!
		
		
		  1153.

		  Zoo eindigde Solon Verlaan 't eerste hoofdstuk van z'n verhaal. Het
			 tweede en laatste zal ik vertellen, of vanzelf laten spreken. We laten
			 dus 't boschkatje voor 't oogenblik onder de hoede van de aanstaande
			 Geertje-meu die op zich genomen had haar, of de zaak, te ‘klaren.’
			 Nu, dit deed ze. Sint Maarten was er niet by.
		  
		  Op den ryweg langs den Amstel joelde 't Volk maar altyd voort.
			 Van-lieverlede verdwenen de koetsen van de hooge heerschappen. Ook de ruiters
			 verveelden zich, en zochten vryer 
{==171==} {>>pagina-aanduiding<<}
plaats dan die buurt op dat
			 oogenblik kon aanbieden. De menigte drong, zong, schreeuwde en dronk. Om zich
			 schadeloos te stellen voor 't mislukte hardzeilen, begon men hier-en-daar zich
			 te vermaken met het afsteken van vuurpylen, die den volgenden dag in de
			 couranten tot getuigen werden geroepen van de ontzaggelyke liefde des Volks
			 voor alle mogelyke prinsen en prinsessen.
		  
		  Dit was onjuist. Het Volk houdt van vuurpylen omdat ze blazen en
			 proesten en sissen en glinsteren.
		  
		  Ook zwermers - de Amsterdammers noemen ze ‘voetzoekers.’
			 Wie kan me zeggen: waarom? - ook zwermers werden aangevoerd als bewyzen voor de
			 zeer byzondere gehechtheid des Volks aan alle Souvereinen... 
		  
		  De Paltsgravin gelóófde het. Heusch!
		  
		  Maar ze had ongelyk, precies als die kranten.
		  
		  Want, lezer, de menigte houdt van voetzoekers omdat ze sissen, en
			 vuur spuwen, en 'n harden klap geven. Dàt is de zaak! Men kan er gerust
			 alle grieksche wysgeeren op nalezen, op Solon Verlaan na, die z'n heele wysheid
			 heeft opgemaakt aan 't bedenken der diepzinnige spreuk van zoo-even.
		  
		  Ook de zevenklappers... klapten. Ze spraken en getuigden van
			 dynastieke opwinding, en alle Souvereinen zaten met zevenvoudige gerustheid op
			 hun troonen... 
		  
		  Maar de Souvereinen waren wat voorbarig in die gerustheid. Want 'n
			 zevenklapper maakt wel veel geraas, maar bewyst niemendal. Het volk steekt ze
			 niet af om trouw te zweren, maar omdat die dingen zoo grappig heen-en-weer
			 springen, en by elken sprong zoo'n knetterend geluid geven. Al zeggen nu
			 hierover de grieksche wysgeeren geen woord - zeker omdat ook zy nu uitgeput zyn
			 na de inspanning hunner denkvermogens over de ware beteekenis van 'n voetzoeker
			 - toch is het zoo!
		  
		  Veracht me niet te zeer, lezer, als ik u betuig dat de ware vreugd
			 die er uit vuurwerk te halen is, in 't afsteken - zèlf afsteken! - van
			 zevenklappers en voetzoekers bestaat. Een ‘groot vuurwerk’ is 'n
			 ellendig ding, 'n menschonteerende foppery. Eigenlyk 'n schimp,'n beleediging, 
			 'n laesio dignitatis generis humani!
		  
			Om dit intezien, behoeft men zich maar 'n oogenblik te ver- 
{==172==} {>>pagina-aanduiding<<}
beelden
			 zoo'n vertooning bytewonen... 
		  
		  In eenzaamheid! Want als u iemand betrapt in de autopsie die ik
			 voorsla, zyt ge in zyn opinie 'n reddeloos verloren mensch. Uw vrouw kon
			 echtscheiding aanvragen, en zeker zou ze 't proces winnen voor elken rechter
			 die verstand heeft van menschenwaarde.
		  
		  Verbeeld u dan dat gy, in uw binnenkamer en alleen, zoo'n vuurwerk
			 aanschouwt. Roep, zeg, mompel of fluister - in-godsnaam zóó zacht
			 dat gyzelf uw eenige hoorder zyt - fluister 't onvermydelyke: hè...
			 è... è... 
		  
		  En houd u 'n spiegeltje voor!
		  
		  Dan, lezer - al waart gy de verfoeielykste atheïst - ontsnapt u
			 de verontwaardigd-religieuze verzuchting: God, myn God... hebt ge my
			 dáártoe geschapen?
		  
		  En by zoo'n gelegenheid voelt men - tenzy men onvatbaar werd voor
			 èlke gewaarwording - yverzucht op de intelligentie van z'n paraplui of
			 laarzentrekker!
		  
		  Maar... voetzoekers, zevenklappers! Men staat er niet by met den
			 open mond die by elke teekenoefening den leerling wordt aangeprezen als de
			 uitsluitende vertegenwoordiger van wèl geopenbaarde bêtise!
			 Men is handig by 't aansteken. Er is gevaar als ze haperen. Men werpt
			 ze! En... snel, snel... één sekonde te laat: ze bersten in de
			 hand! Allergevaarlykst!
		  
		  Eens namelyk heeft de traditioneele ‘iemand’ die de
			 hoofdpersoon is van alle volks-akeligheden, zich door het te lang tusschen de
			 vingers houden van 'n zwermer, 't even traditioneele ‘groot
			 ongeluk’ op den... hals gehaald, dat... enz.
		  
		  Och, hoe prettig is die angst. Hoe allerakeligst vermakelyk!
		  
		  Helaas, pret en gevaar zyn afgeschaft! De stedelyke Regeeringen
			 verbieden zulke ruwe vermaken... om 't brandgevaar, sedert alle huizen met
			 pannen gedekt zyn. In den tyd der stroodaken kon die vreeselyke losbandigheid
			 oogluikend worden geduld. Maar nu?
		  
		  En de andere gevaarplezieren! Hoe menige juffer kwam thuis - byna
			 zelfs kwam ze niet thuis - met 'n verbrande jurk! Gilde ze niet van de pret? En
			 'n jongen - altyd: ‘de jongen die ook overal met z'n neus by moet
			 wezen’ - had-i niet eens - byna, alweer - 'n volle lading in 't
		  	gezicht ge-
{==173==} {>>pagina-aanduiding<<}
kregen?  Was er niet gevaar geweest - nogeens:
			 byna - dat z'n oogen 't gelag te betalen kregen van die onbescheiden
			 neus?
		  
		  En... 't mikken met zoo'n aangestoken voetzoeker! Dàt
			 is wat ànders dan 'n joujou de Normandie!
		  
		  Ik weet - en betreur het van-harte! - dat er nog altyd hier-en-daar
			 menschen worden gevonden, die meenen zich te vermaken met schyfschieten, 't
			 ouwevrouwigste plezier dat men kan uitdenken, 'n naaischoolige parodie op
			 ridderlyke wapenoefening. 't Is waarachtig niet dáármee, dat men
			 op Scyros zou hebben uitgemaakt of 
			 Achilles 'n jongetje was, en of-i z'n
			 opvoeding ontving in 't pensionaat van 
			 Chiron!
		  
		  Zündnadels, Beaumonts, Chassepots zyn verachtelyke
			 voorwerpen. Ze spreken niet mee. De kogel die zich zoo onnoozel laat
			 voortdryven uit de buis van die dingen, is eigenlyk te dwaas om in z'n eentje
			 de parabool te beschryven die de artilleristen van hem vorderen. Men zegt dat
			 er projektilen geweest zyn die hun weg vergaten, en zoo slaafs zich hielden aan
			 de routine die ze meenamen uit den loop... 
		  
		  Sakkerloot, ziedaar 't geheim opgelost van de verregaande
			 ongekwetstheid en welvarendheid der geslagen legers! Die menschlievende kogels
			 zyn op-reis in den... aether, en willen aërolith spelen op
			 deze of gene planeet, waar men nog dom genoeg is aan
			 ‘aërolithen’ en ‘aether’ te gelooven.
		  
		  De voetzoeker - hoeden af, lezer! - geeft den drommel van zoo'n
			 bekrompen loops-opvatting. Hy heeft karakter, en volgt z'n eigen
			 senie... zou juffrouw Pieterse zeggen. Hy leeft, en kiest z'n weg. Hy
			 spuwt vuur, en deinst voor 't recul van z'n eigen strydlust. Hy kampt om
			 't verloren terrein te herwinnen, en wisselt van zwaartepunt, en wendt z'n
			 grilligen loop, en kronkelt als 'n vliegende lintwurm. Hy schryft z'n naam in
			 gloeiende krullen, en vecht tegen den luchtdruk, en sliert al duiklend voort,
			 en braakt arabesken. En waar-i was, keert-i weer, als iemand die nog wat te
			 zeggen heeft. En waar-i niet was, komt-i aanrollen, blazend, blakend, brandend,
			 schroeiend, sissend, schetterend... altyd verrassend door nieuw-uitgedachte
			 huppeling, altyd verschrikkend door vreemdluimigen sprong, altyd boodschapper
			 van 't onverwachte, maar altyd de drager ook van 'n herhaalde opwekking tot
			 gillend plezier.
		  
		  En de zevenklappers! 't Is waar, ze vuurden niet zoo prettig, en
			 gingen aanvankelyk bedaarder hun weg. Maar men 
{==174==} {>>pagina-aanduiding<<}
 was zekerder van
			 z'n worp! En... éénmaal 'n openstaand venster ingekeild, werden
			 ze wakker en roerig. Dan klapten zy, en sloegen, en sprongen als toornige
			 duiveltjes, voltigeerden links-rechts op-en-neer door de kamer, kris-kras-kruis
			 op de tafel, tegen den spiegel, achter de schilderyen, tusschen de stoelen,
			 onder bed en sofa. Ja, soms dansten ze - sarkastische demonen! - de kaars
			 uit...
		  
		  De Archimedes die de evolutien van 'n rechtgeaarden zevenklapper
			 weet te berekenen, moet nog geboren worden. Dit spyt me niet erg, omdat ik voor
			 ditmaal aan 't zeer byzonder effekt van 'n eerste uitbersting genoeg heb. Ze
			 had plaats naby Wouter's linkerwang, juist op 't oogenblik toen juffrouw Laps
			 hem daarop een kus wilde geven: haar Rubicon!
		  
		  Heel aangenaam zou 't Wouter nog altyd niet geweest zyn wanneer 't
			 haar gelukt was die omineuze rivier overtesteken, maar 't blyft de vraag of-i
			 daarna kracht, besef of afkeer genoeg zou hebben overgehouden om zich te
			 verzetten tegen finale verovering.
		  
		  De geestige zevenklapper won hem den gevaarlyken tweestryd uit. Wat
			 die prinses Erika mikken kon!
		  
		  Juffrouw Laps had haar zondige lip gebrand, en riep:
		  
		  - Heere Krrristis, wat's dàt?
		  
		  Heel veel anders viel er dan ook by die malle gelegenheid niet te
			 vragen.
		  
		  Wat het wàs?
		  
		  Wèl... 'n brokstuk uit het ‘Register der Handelingen
			 en Besluiten’ van Fancy. Ze hield zich bezig met het verevenen van
			 kansrekening, en de lezer wordt uitgenoodigd, als by 'n vuurwerk, te blazen:
			 hé... é... é!
		
		
{==175==} {>>pagina-aanduiding<<}
 
		  De leer der doeleinden duidelyk gemaakt door 't
			 achterste-voor zetten van omdatten en opdatten. Hossen! Arme, arme, arme,
			 Laps! Mysterieus standbeeld in de ‘Gekroonde Jeneverbes.’
			 Republikeinen in konflikt met de Keizersgracht. Wouter krygt 'n
			 zusje.

		  1155.

		  Fancy is groot, en wy beginnen haar eenigszins te begrypen. Dit
			 heeft ze op sommige andere godheden voor, want onbegrepen grootheid baat niet
			 veel, en kon eigenlyk zonder schade gemist worden.
		  
		  Ja, ze was groot, en... praktisch!
		  
		  O, verrukkelyke teleologie van den romanschryver... juffrouw Laps
			 mocht haar ‘sinnigheid’ niet krygen!
		  
		  En dáárom was 't zoo warm, dien dag! En
			 dáárom had ze haar venster moeten opschuiven, wat anders 'n
			 fatsoenlyk nederlandsch mensch - liever stikken! - niet doet.
			 Dáárom bleef de hardzeilery in den steek! Dáárom
			 verveelde zich Prinses Erika! Dáárom beging ze weldadighedens tot
			 tydverdryf! Dáárom kreeg ze lust in baden! Dáárom
			 joelde al dat volk - en zy mee! - met voetzoekers en sissers de stad in,
			 
{==176==} {>>pagina-aanduiding<<}
 Weesper- en Amstelstraten door, naar de Botermarkt... 
		  
		  Want op dat plein woonde de Caesarine Laps die 'n
			 zevenklapper in 't gezicht moest krygen juist toen ze bezig was met haar
			 alleraardigst: venit, tetigi, en... ‘heere-krrristis wat is
			 dat?’
		  
		  Wat dit is, juffrouw Laps? Wèl, 't is fantastische
			 doeleindenleer. Al die koningen, prinsen, prinsessen - en zelfs de Paltsgravin
			 met haar puistjes, joujou en hooge geboorte - zyn op dien warmen dag
			 door 'n hooger Wezen in de stad gezonden om u in de wielen te ryden. Het is uw
			 plicht dit te gelooven... o, geloofster!
		  
		  Ze geloofde het niet! En ze kòn het niet gelooven, want ze
			 wist er nog minder van, dan van al de andere dingen die ze voorgaf zonder
			 bezwaar te slikken. Het onweer op Sinaï was door den ‘Heer’
			 beschikt om de Joden aan 'n behoorlyk reglement van policie te helpen, maar die
			 nydige zevenklapper... 
		  
		  Ze vloog naar 't venster. Wouter ook. Er bleek nu dat de bedoeling
			 van den haar en hem onbekenden artillerist niet boos geweest was, want niemand
			 lette op de nieuwe toeschouwers. Bovendien, ook andere vensters raakten
			 gaandeweg open en bezet, waardoor de aandacht van 't straatpubliek verdeeld
			 werd. Er bleek uit niets dat men zich om juffrouw Laps of haar gast meer
			 bekommerde dan om elk ander die toekeek. Zonder erg werd er rechts en links
			 gebombardeerd, en onze beide heldjes konden in alle kalmte waarnemen wat er op
			 de straat voorviel. Juffrouw Laps kwam de zeer gewenschte vergetenheid nog
			 te-hulp, door 't licht uitteblazen - 'n voorzorg die door den overigens zoo
			 byzonder intelligenten zevenklapper schandelyk verzuimd was - en Wouter
			 vermaakte zich kinderlyk by 't aanzien van de pret. Hy vergat z'n buurvrouw en
			 haar opdringende vriendelykheid, om naar 't gewoel der menigte te kyken. Het
			 meedeelen van de hieruit voortvloeiende opmerkingen werkte op hem
			 ontnuchterend, en ook zy vond er onwillekeurig aanleiding in om zich wat
			 eenvoudiger voortedoen dan ze gewoon was. Ze praatte ditmaal zonder
			 ‘Heer’ en liet de ‘genade’ wat rusten. Zelfs scheen ze
			 - voor 'n oogenblikje maar, denk ik - haar plannetjen optegeven. De nacht was
			 nog lang, dacht ze misschien.
		
		
		  1156.

			Er zyn archaeologen die beweren dat het achtens-
{==177==} {>>pagina-aanduiding<<}
waardige  ‘hossen’ eenige tientallen jaren geleden te Rotterdam
			 werd uitgevonden, en dat alzoo deze eigenaardige manier van vooruitgang van
			 veel jonger tyd dagteekent dan myn verhaal.
		  
		  Ik heb tegen deze meening van de archaeologen twee zeer gewichtige
			 bedenkingen in 't midden te brengen. Vooreerst hééft m'n verhaal
			 geen dagteekening - de welberekende fout die my de vryheid verschaft naar
			 hartelust rondtegrabbelen in den aard der dingen - en ten-tweede: het hossen
			 is, op weinig dagen na, zoo oud als de wereld. De welbekende Cherub die de
			 voorvader is van alle deurwaarders, hoste Adam en Eva 't Paradys uit. Kaïn
			 hoste z'n broêr Abel den dood in. De kinderen der ‘reuzen’
			 hosten de kinderen Gods: God-zelf hoste het heele menschelyk geslacht - op acht
			 man na - te-water. Israel hoste Kanaän, en wel op hoog bevel. Assyrie,
			 Medie, Perzie, Syrie, Egypte, Arabie... alles hoste. Grieken en Romeinen
			 hosten. Keizers en koningen hosten de Volkeren. Volken hosten koningen,
			 keizers, en elkander. Amerika host Europa. Europa host Indie, dat... niet eens
			 klagen mag, want het begòn!
		  
		  Men ziet dus dat die roem van de rotterdamsche kermis in dit opzicht
			 nogal wurmstekig is. Zoo-als meer roemen.
		  
		  En... niets gemakkelyker dan de verklaring waaròm 't hossen
			 zoo'n oude zaak is! Alles streeft naar uitbreiding, en bymangel aan mogelykheid
			 daartoe, naar verplaatsing. Wie geen kans ziet, zich grooter te maken dan-i is,
			 tracht ànders te worden dan-i is. En wie ook dit niet kan, poogt
			 elders te wezen. By-gebrek aan groei of verbetering, meent men genot te
			 vinden in verplaatsing. A zoekt de plaats intenemen van B, B van C, C van D,
			 enz. Vanhier het eindeloos heen-en-weer dringen, dat - slechts middel eerst -
			 weldra overgaat in doel. Wie aan elk individu die deel uitmaakt van 'n
			 volksmenigte, de vraag doet: waarom hy zich zoo gejaagd
			 hèr-en-dèr beweegt, zou nooit 'n voldoend antwoord krygen. Ieder
			 dringt en stuwt òm te dringen, òm te stuwen, en hieruit wordt de
			 algemeene beweging geboren, die evenmin een op beredeneerde voorkeur gegronde
			 oorzaak van bestaan heeft, als de onderlinge woeling der doelen die haar
			 te-weegbrengt. Deze werking is zuiver dynamisch. Ook op geestelyk en
			 staatkundig terrein... maar hieraan dacht Wouter niet.
		
		
		  1157.

		  - Gut, hoe gek toch, dat al die menschen daar zoo heen-en-weer
			 dringen, zonder zelf te weten waarom, zeide hy.
{==178==} {>>pagina-aanduiding<<}

		  - Och, ze hebben plezier in 't zingen en joelen, en in de
			 voetzoekers... kyk, daar vliegt er weer een, paf!
		  
		  Klik-klak! antwoordde hierop 'n zevenklapper die z'n domiciliekoos
			 tusschen 'n troep meisjes. Het gezelschap vloog met vermakelyken schrik uit
			 elkaar. Wel zeker, voor wat anders waren die meiskes daar?
		  
		  - Al dat volk is dronken, zei juffrouw Laps, en ik wou dat ze
			 naar-huis gingen. Ik begin slaap te krygen... 't is twee uur in den nacht,
			 weetje!
		  - Och, nog 'n oogenblikje! verzocht Wouter. Ik heb geen slaap.
			 Volstrekt niet! heusch niet!
		  
		  Hy begon weer angstig te worden voor haar vriendschap, en hoopte
			 onwillekeurig dat uitstel hem de bondgenootschap van 't onverwachte brengen
			 zou.
		  
		  - Ik ben maar zoo bang, m'n lieveling, dat je kou vat aan 't
			 venster. Dàt is het maar! Want de nachtlucht, zieje, na zoo'n heeten
			 dag... 
		  
		  Volgt: al de bekende burgerluîs-praatjes over nachtlucht,
			 verkoudheid, rhumatiek en subietelyk doodgaan. Ze hadden nu evenwel dit goede
			 gevolg, dat Wouter z'n jasje weer aankreeg, 'n verbetering van pozitie die hem
			 straks zou te-pas komen. O, die voorzienige Fancy!
		  
		  - En zet ook je petjen op, m'n beste jongen. Ik wou voor alle
			 wereldsch goed niet, dat de nachtlucht je-n-in 't hoofd sloeg, want... dat
			 doet-i soms. Kyk, daar vliegt er weer een!
		  
			 ‘Amour à la plus belle, 
			 Honneur au plus vaillant...  
		  

		  - Waarom zingen ze niet liever hollandsch! Wat hebben wy aan dat
			 vreemde geseur? Begryp jy er wat van?
		  
		  Wouter wist iets van de historie, en vertelde wat-i kon van den
			 ‘schoonen Dunois’ die zoo byzonder veel Saraceenen doodsloeg, en
			 ter belooning trouwen mocht met de dochter van: ‘le comte son
			 seigneur!’ Dat was toch plezierig in ouden tyd! Maar hoe beloonde men
			 de ridders die al eenmaal beloond waren? En kregen ze in die dagen nog ander
			 traktement dan 'n bruid? En hoe maakten 't de seigneurs die geen dochter
			 te begeven hadden? Welke seigneurs-dochter moest genoegen nemen met 'n ridder
		  	die maar 't meest Saraceenen had dood-
{==179==} {>>pagina-aanduiding<<}
geslagen,  op
			 één na?
		  
		  Wat al moeielyke vragen!
		
		
		  1158.

		  Juist begon hy z'n gastvrouw om wat inlichting over dit alles te
			 verzoeken, toen beider aandacht werd getrokken door zeker roepen, schreeuwen en
			 schelden dat van andere stemming getuigde dan de in-eensmeltende geluiden van
			 't gejoel. Er was ‘ruzie.’ In een der groepen werd niet meer
			 gehost, maar gevochten. Men verstond duidelyk de by zulke gelegenheden
			 gebruikelyke vloeken en verwenschingen.
		  
		  Een verwarde kluw menschen, dichter op-elkaar gepakt dan de
			 overigen, schoof en seulde heen-en-weer al naarmate een der beide partyen aan
			 de winnende hand was. Vreedzame hossers golfden zingend voorby de plek waar
			 gevochten werd. De deelnemers aan den stryd werden van-lieverlede ter-zy
			 gedrongen, en wel in de richting van een der vele kroegen die de buurt zoo
			 aantrekkelyk maakten voor 'n publiek dat z'n verdriet over de mislukking der
			 hardzeilery wou verzetten.
		  
		  De twistenden, zelf gedrongen, drongen op hun beurt anderen. Men
			 hoorde hier-en-daar gillen en om hulp roepen. De nooit ontbrekende zwangere
			 vrouwen, en moeders met zuigelingen lieten haar angst niet onbetuigd.
		  
		  Het gedrang werd nu byzonder sterk in zekeren hoek, waar drie
			 stroomen dood-liepen en 'n vreeselyke botsing te-weeg brachten. Daar namelyk
			 lag 'n zeer populaire herberg, die 't doelwit scheen van 'n hossende
			 volksverhuizing uit de Amstelstraat. De tweede stroom vloeide uit de
			 Utrechtsche straat op dezelfde kroeg toe. En de sterkste persing ging uit van
			 den vechtenden troep die, op-zy geschoven door voorbytrekkende benden, almede
			 in dezelfde engte gedreven werd.
		  
		  By ondervinding van zeer jongen datum wist Wouter wat het
			 beteekende, zich in zoo'n gedrang te bevinden. Wie op den grond raakte, werd
			 vertreden. Wel was de kans hierop zoo byzonder gevaarlyk niet in den kern der
			 samenpakking - 't vallen was onmogelyk - maar des te grooter aan den rand, waar
			 kelders en holen zich gapend gereed toonden alles inteslikken, wat hun in de
			 kaken werd gedrongen. Dáár kon men hals en beenen breken of
			 liggend vertrapt worden, in 't 
{==180==} {>>pagina-aanduiding<<}
midden slechts staande gesmoord. O
			 zeker, die opstopping naby de herberg was gevaarlyker nog dan die van den
			 vorigen avend in de Kalverstraat! Bovendien, daar was maar drukte, er werd niet
			 gevochten. En hier... 
		  
		  - Krrristenzielen, riep juffrouw Laps, ik word er puur akelig
			 van!
		  
		  Dit scheen ook met Wouter 't geval. Op-eens greep hy haar arm, en
			 meende iets te zien, dat... iemand, die... 
		  
		  - Heel goed, m'n jongen, houd jy me maar vast! 't Is daar, zoo
			 zondig als ik hier sta - 't eedsformulier was zoo gek niet - 't is daar moord
			 en doodslag in dien hoek!
		  
		  Wouter sprak niet. Ook had-i geen besef zich te verzetten tegen de
			 overweldiging van z'n... verleidster, of hoe moet het heeten? 't Scheen nu wel
			 of Afrika voor 't caesarinnetjen openlag... 
		  
		  - Is 't niet of ze dol zyn? Houd jy je maar goed aan me vast, en
			 denk maar dat ik jouw eigen Kristien ben, heelemaal van jou!
		  
		  Och, hy had juist heel wat anders te denken gekregen dan aan z'n
			 ‘eigen Kristien!’ Juffrouw Laps was eenige graden minder gelukkig
			 dan ze zich verbeeldde. Ze streelde hem, en hy liet haar begaan, o ja, maar
			 toch...
		  
		  - Wees jy maar gerust... och, lieve jesis, 't kind is er zoo
			 ontsteld van! Aan jou zullen ze niet raken zoolang je hier bent... by
			 my, weetje!
		  
		  Hy kneep haar boven z'n kracht in den arm, en geen ander blyk van
			 leven gevende, stond-i overigens als versteend. En altyd die ééne
			 onverzettelyke blik, dat schynbaar wezenloos staren op één
			 punt... 
		  
		  - Trek 't je niet zoo aan, m'n lieveling! Maar... akelig is
			 't! Zie je daar die meid wel, met 'r noordhollandsche kap? Ik wou niet graag in
			 'r plaats wezen? En jy?
		  - Zy is het... Femke! O God, o God, het is Femke!
		  
		  En, Laps van zich afslingerend, die hem weerhouden wilde, vloog hy
			 den trap af, en stond weinig oogenblikken daarna 
{==181==} {>>pagina-aanduiding<<}
 in den diksten
			 drom vlak voor de herberg.
		
		
		  1159.

		  Hoe hy zoo spoedig dáár kwàm? Ei? En Fancy dan,
			 zyn... fancy?
		  
		  Had ze niet ook gezorgd dat-i by-tyds z'n jasjen aanhad? Wat 'n
			 gekke historie immers, als-i dat had achtergelaten by juffrouw Laps! Hoe zoud-i
			 zoo'n onhuishoudelykheid hebben verantwoord by z'n moeder?
		  
		  De zaak is dat-i, lichaamskracht borgend van z'n gemoed - en was
			 zy dit niet? - zich als 'n razende door de menigte wist heenteslaan.
		  
		  Maar de plek bereikende die hy bereiken wilde, zag-i Femke niet! Wel
			 den man met den bonten muts en 't schippersbuis, die hem van-boven gezien had
			 toegeschenen haar begeleider te wezen. Althans hy meende bemerkt te hebben dat
			 ze met dien man gearmd uit de Amstelstraat gekomen was. En dit was ook
			 zoo, maar:
		  
		  - Is hier geen meisje met 'n noordhollandsche kap? vroeg hy zoo
			 duidelyk de vreeselyke drukte toeliet.
		  
		  De man, stuwend, vechtend, stompend tegen iedereen - dit deed
			 ‘iedereen’ ook, en Wouter moest wel meedoen: 't was 'n gezelschap
			 Kaïns op groote schaal! - de man kon niet antwoorden. Maar Wouter bemerkte
			 dat-i zich moeite gaf de herberg te bereiken, en maakte hieruit op dat z'n dame
			 daarin gevlucht, of althans, met of tegen haar wil dan, daar binnengestuwd
			 was.
		  
		  Hy raadde juist. En, zich niet meer bekommerende om de slagen en
			 stompen die hy ontving, deelde hy daarvan juist genoeg uit om weldra 't
			 jeneverzaaltje te bereiken, waar de volte wel niet minder was dan buiten, maar
			 er werd niet gevochten. Dit was iets!
		  
		  Ziedaar, lezer, 't waar en onvervalscht relaas van de oorzaken die
			 Wouter heel in 't begin van z'n loopbaan maakten tot 'n kroeg- en
			 koffihuislooper. Gister in ‘Polen’ heden in ‘de
			 gekroonde Jeneverbes... daar gesmeten, hier vechtend, in beiden door 't
			 een-of-ander geperst... 't is te veel!
		  
		  Maar hy wàs er nu eenmaal, en keek rond naar Femke.
		  
{==182==} {>>pagina-aanduiding<<}
 
		  Hy meende haar te ontdekken heel achter in 't niet groote vertrek,
			 op 'n tafeltje dat in 'n hoek stond. Zwygend, met styftoegeknepen lippen, de
			 armen over elkaar geslagen, en met iets als uittarting in haar trekken, zag 't
			 meisjen op de menigte neer. De kant van haar kap hing haar aan flarden in den
			 nek - zy, zoo net altyd! - en, erger nog, Wouter meende te bespeuren dat haar
			 gezicht bebloed was, het lieve, lieve, lieve gezicht van Femke!
		  
		  Uitgeput, had-i de kracht niet meer, tot haar te gaan. En dit
			 behoefde ook niet. Ze stond daar ongemoeid en veilig op haar tafeltje. Hy riep,
			 maar ze hoorde niet.
		  
		  Met onderzoekende scherpte liet ze haar blikken dwalen over de
			 aanwezenden. Toen haar oog dat van Wouter ontmoette, kromp hy in-een: ze wilde
			 hem niet kennen!
		  
		  - O God, o God, ze veracht me, snikte hy. Dàt heb ik verdiend
			 voor m'n lafheid by de Holsma's!
		  
		  - Jongetje, gehuild wordt hier niet, zei de waardin. Als je huilen
			 wilt, ga dan na je moeder!
		  
		  Makkelyker gezegd dan gedaan. Wouter kon in die volte geen voet
			 verzetten. De aandrang by 't buvet waar-i stond, klemde hem tegen de
			 jenever-toonbank. Het gelukte hem niet eens, Femke gedurig in 't oog te houden,
			 schoon ze boven allen bleef uitsteken. Tranen van wrevel en smart vloeiden hem
			 over de wangen.
		  
		  - Wat doe je dan in de drukte, zei 't jeneverwyf, as je d'r niet
			 tegen ken? Heb je je bezeerd? Grienen wordt hier niet getapt. Zet 'r 'n borrel
			 op, jongen, of ga heen!
		  
		  Lust of niet, hy had heel graag 'n ‘borrel’ besteld om
			 z'n plaats te betalen. Maar - ‘daar-i thuis altyd alles kreeg wat-i
			 noodig had’ - hy bezat geen duit, en liep nu gevaar de deur te worden
			 uitgeworpen wegens overmaat van matigheid. Doch ook dit kon niet, want de
			 persing aan de deur bleef nog altyd even groot. Bovendien werd de aandacht der
			 waardin afgeleid door de drukte van 't gevecht, dat al nader en nader kwam, en
			 weldra dreigde de kroeg te kiezen tot ‘operatie-bazis’ zooals dit
			 in 't jargon der krygskunde genoemd wordt. De ware reden was dat elk der
			 strydenden in 't byzonder zich aan de slagen van z'n tegenparty wou onttrekken
		  	door in de kroeg te vluchten. De meeste ‘krygskundige evo-
{==183==} {>>pagina-aanduiding<<}
lutien
			  hebben van ouds-her geen anderen grond. (475)
		
		
		  1160.

		  Nog altyd stond het meisje met gekruiste armen op die tafel. En nog
			 altyd lag er dat spottende op haar gelaat, alsof ze zeggen wilde: wie
			 durft?
		  
		  Maar hierop sloeg Wouter geen acht, of liever hy zag daarin niets
			 dan 'n verwyt aan hèm. Femke wilde hem niet kennen. Meer of iets anders
			 voelde hy niet!
		  
		  Och, hoe gaarne had hy in 't bywezen van al die menschen de zolen
			 van haar schoeisel gekust, om iets te verdienen van de vergiffenis, waarop-i
			 wel geen aanspraak had - naar-i meende - maar zonder welke hy niet leven
			 kon!
		  
		  - Femke! riep hy, als 't roepen heeten mocht, want het geschiedde
			 zoo zacht dat z'n stem onmogelyk tot het meisje kon doordringen. Immers, er
			 mocht eens blyken dat ze hem niet wilde hooren ook, zy die zoo... wreed - nu
			 ja, maar rechtvaardig toch - had blyk gegeven van haar tegenzin om hem te zien!
			 Hy durfde de proef niet nemen, en nogeens riep hy, maar 't was weer
			 fluisterend:
		  
		  - Femke! Femke!
		  
		  Daar vertoonde zich de man met den bonten muts en 't schippersbuis
			 aan de deur. Hoewel-i aanvankelyk niet behoorde tot de strydvoerende
			 mogendheden, bleek er toch uit den gehavenden toestand van z'n kleeren, dat-i
			 ruimschoots gedeeld had in de bekende voorrechten der neutraliteit: hy was
			 geranseld door beide partyen tegelyk.
		  
		  Of ook hy tot eigen lyfsbehoud zich trachtte te bergen in de kroeg,
			 dan wel of-i zich zedelyk verplicht achtte, z'n dame die vóór hem
			 dat heiligdom bereikt had, niet in den steek te laten, was Wouter niet
			 duidelyk. Er bestond 'n tertium dat hy niet raden kon, maar dat volkomen
			 bekend is aan den alwetenden schryver die zich bereid verklaart straks den
			 lezer deelgenoot te maken van 't geheim.
		  
		  Hoe dit zy, de man wilde volstrekt binnen wezen, en verwaarloosde
			 zelfs 't verevenen van de hem toegebrachte stooten en stompen, om zich
			 vastteklemmen aan den deurpost. Twee, driemaal werd-i van z'n steunpunt
			 afgerukt, want waar velen 'tzelfde begeeren, is 't verkrygen moeielyk. Toch
			 bleek zyn 
{==184==} {>>pagina-aanduiding<<}
 wil sterker dan die van de anderen, omdat zy slechts
			 betrekkelyke veiligheid zochten - en jenever misschien - terwyl hy werd
			 aangespoord door... nu ja, door 't nog altyd onbekende tertium.
		  
		  Wouter hoopte hartelyk dat de man slagen mocht. Dan immers, dacht-i,
			 zou Femke niet zoo geheel alleen staan temidden van dien razenden troep.
			 Want... hy, hyzelf, wat kon-i doen? En al ware hy sterker geweest, wat hielp
			 het: zy verachtte hem! Zou ze hem niet wegschoppen, zooals ze daar straks den
			 dronken kwajongen gedaan had, die de hand durfde slaan aan haar vries-bont
			 voorschoot?
		  
		  Op 'n oogenblik dat de schippersgezel zich weer vertoonde voor de
			 geopende deurruimte, scheen het meisje haar redder in 't oog te krygen. Als om
			 den man moed intespreken, knikte ze hem vriendelyk toe. Misschien ook wilde ze
			 hem dank-zeggen voor z'n pogingen om tot haar doortedringen. Ook kon haar
			 lachje worden opgevat als 'n verzekering dat ze ongedeerd was, en niet
			 bevreesd. Inderdaad, ze stond daar als 'n godin der kalmte, of althans als 'n
			 standbeeld dat vastberadenheid kon voorstellen. Die gekruiste armen getuigden
			 van de meening dat er geen byzondere behoefte was aan voorbereiding tot het
			 uitdeelen van den oorveeg dien haar saamgeknepen lippen beloofden aan ieder die
			 haar te na mocht komen.
		  
		  En die glimlach! Over Wouter's hoofd heen had de wreedaard z'n weg
			 genomen naar de deur, en daar den gelukkigen schipper bereikt. Want de man
			 knikte terug... 
		  
		  - Hy heeft haar zeker nooit verloochend, dacht ons Petrusje.
			 't Is toch wel wezenlyk waar, dat God rechtvaardig is en alle zonden
			 straft.
		  
		  Op dit oogenblik kreeg 't wyf dat de kroeg hield, den worstelenden
			 schipper in 't oog. Er bleek dat-i 'n goede bekende was, want ze schreeuwde van
			 achter de toonbank:
		  
		  - Zoo, Klaas, ben jy daar ook? Geen wind, hè?
		  
		  En met huisheerlyk gezag gebood zy, hem binnen te laten. Toen men
			 niet spoedig genoeg gehoorzaamde, waagde zy zich 'n paar stappen buiten haar
			 cel, smeet eenige struikelblokken op-zy, en maakte plaats voor... Klaas
		  	Verlaan, den Amstelhavenknecht, die nu niet ver van Wouter, in de naby-
{==185==} {>>pagina-aanduiding<<}
heid
			  van 't buvet te staan kwam.
		  
		  - Nou, man, ze hebben je mooi beet gehad!
		  
		  't Was de waarheid! Wel mocht onze brakwater-filozoof zeggen dat
			 niemand zeker van z'n dag is voor bedtyd! Dit had ook Wouter ondervonden, en
			 niet minder zy die daar nog altyd op haar tafeltjen in dien hoek geblokkeerd
			 stond.
		  
		  - Hebje-n-'n goeien dag gehad, vroeg 't wyf. Met de zeilery was 't
			 miesserabel, hè?
		  
		  Klaas leî den vinger op den mond, en scheen haar iets te
			 willen toefluisteren dat de omstanders niet hooren mochten, iets zeer
			 byzonders.
		  
		  - 'n Glas klare?
		  
		  Dit voorstel kon eigenlyk niet dan met verkrachting van alle gezonde
			 systeembegrippen gerangschikt worden in de klasse der zeer byzondere. 't Wyf
			 had dan ook terdeeg misgeraden, en was niet gelukkiger toen ze 't onderzoek
			 naar Verlaan's wenschen voortzette:
		  
		  - Skille?
		  
		  Ook niet!
		  
		  - Rooie dan?
		  
		  Klaas scheen dien nacht byzonder kieskeurig in 't bepalen van de
			 soort der verversching die hy noodig had. Gedurig schudde hy 't hoofd, en deed
			 moeite om met de waardin in vertrouwelyker gesprek te komen dan de drukte
			 toeliet.
		
		
		  1161.

		  ‘Amour à la plus belle!’ galmde het buiten
			 de deur, en eenige heesche keelen binnen de kroeg trachtten meetezingen.
		  
		  - Weg met die moffeliedjes! schreeuwde een der gasten. We
			 benne-n-ommers hier allemaal Hollanders onder mekaar!
		  
		  ‘Wel ja, we benne Hollanders...
		  
		  ‘En al is ons Prinssie... 
		  
		  ‘Sjt!’
		  
		  - Ik verkies nu te zingen: al is ons Prinssie! En wie
			 niet 
{==186==} {>>pagina-aanduiding<<}
 meedoet... 
		  
		  De prinsman sloeg op z'n vry ongekleede borst. Zóó,
			 denk ik, zoud-i ieder slaan die niet meezong: ‘al is ons
			 prinssie.’
		  
		  Misschien volgens de theorie van 't onbewuste meegaan - Wouter
			 maakte weer bespiegelingen over ‘massa’ - de meerderheid werd op
			 eenmaal hollands- en zelfs prinsgezind. Met het verschil tusschen patriottery
			 en keezigheid, nam men't nu zoo nauw niet. Hoofdzaak scheen dat men zich op
			 eenmaal Hollander voelde, of goedvond zich zoo aantestellen. Het
			 ‘Prinssie’ liep behoorlyk van stapel. Een der gasten ging
			 verder, en stelde 'n soort van toost in, op de zeer vervroegde en buitengewoon
			 langdurige ongelukzaligheid van ‘al die fransche flikkers!’ Met
			 andere woorden, hy wenschte ze zonder uitstel de bekende ‘eeuwige
			 verdommenis’ toe.
		  
		  ‘Hoerah!’
		  
		  - Ja, zieje, toen we nog Hollanders waren... 
		  
		  ‘Ja, toen we nog Hollanders waren!’
		  
		  - En onder de Republiek...
		  
		  ‘Leve de Republiek!’
		  
		  - Toen had je-n-'ns 'n hardzeilery moeten zien! Maar nou!
		  
		  ‘Al is ons Prinssie!’ en: ‘Leve de
			 Republiek!’
		  
		  - Onder de Republiek waren alle menschen gelyk!
		  
		  ‘Allemaal gelyk!’
		  
		  - Zoo'n koning, zoo'n prins, al die tirannen... 
		  
		  ‘Weg met die tirannen!’
		  
		  - Ze benne geen haar beter als wy!
		  
		  ‘Dat 's waar! Ze benne geen haar beter!’
		  
		  - En ze zuigen 't arme Volk uit!
		  
		  ‘Ja, ze zuigen 't Volk uit!’
		  
		  - En weetje waarom? Omdat jeluî - om nou 'reis de gulle
			 waarheid te zeggen - allemaal lamme... enz. bent!
		  
		  ‘Ja, ze benne-n-allemaal lamme... enz.
		  
{==187==} {>>pagina-aanduiding<<}
 
		  - Jelui buigt je nek onder 't juk... 
		  
		  ‘Juist! “Ze” buigen den nek, onder 't
			 juk!’
		  
		  - Als 'r 'n koning komt, of 'n keizer, of 'n prins, dan slaat
			 de-n-angst jelui in de buik as seneblade!’
		  
		  ‘Ja, de-n-angst slaat ze-n-in de batik as
			 seneblade!’
		  
		  - En, als jelui kerels was... 
		  
		  ‘Precies, as “ze” kerels wasse...
			 
		  
		  - Dan zou jelui... 
		  
		  ‘Ja, dan zouwen “ze”... 
		  
		  - 'n Mensch is vry gebore... 
		  
		  ‘We benne vry gebore!’
		  
		  - En 't hollandsch hart... wàt zeg je daar, vrouw Gooremest?
			 Wàt? 'n dochter van... m'nheer... 
		  
		  Een allervreeselykst woord scheen den volksredenaar op de lippen te
			 besterven. Hy werd bleek.
		  
		  - 'n Dochter van... m'nheer... 
		  
		  - Wel zeker! Vraag jy 't maar aan Verlaan.
		  
		  De ontstelde jenever-Gracchus wendde zich vragend tot den schipper.
			 Deze knikte toestemmend.
		  
		  - Is 't waarachtig waar, Klaas? Wis en waarachtig? En waarom heeft
			 ze zich dan zoo... angekleed as 'n... gemeene meid?
		  
		  - Och, 't benne de spulle van m'n dochter Geert, zieje. 't Is 'n
			 rykeluîs-grap... 
		  
		  - Ah! Jongens... er uit, er uit! Moeder Gooremest wil slapen. 'n
			 Mensch is niet van steen of yzer. Er uit, allemaal!
		  
		  ‘Weg met de tirannen!’ ‘'n Mensch is vry
			 geboren!’ ‘Alle menschen zyn gelyk’ ‘Het
			 hollandsch hart... enz.
		  
		  - Sjt! Er uit, zeg ik je, er uit! Die... jongejuffrouw... 
		  
		  ‘Wàt? Die meid? Wat zou ze?’
		  
		  ‘Sjt! Ze is de dochter van - maar mondje toe, hoorje! -
			 
{==188==} {>>pagina-aanduiding<<}
 van... m'nheer - ja, hoe donder is 't mogelyk, niet waar? - de
			 dochter van m'nheer... Kopperlith!
		  
		  ‘Op... de... kei... zers... gracht? Man, wat zeg je? Van
			 m'nheer... Kop... per... lith? Op de kei... zersgracht?
		  
		  - Ja, wis en bliksems! Er uit! Er uit!
		  
		  ‘Z'n... eigen dochter?’
		  
		  Alsof 'n behuwd-hoedanigheid de zaak minder verpletterend gemaakt
			 had!
		  
		  - Z'n bloed-eigen dochter, zeg ik je! Maar... mondje toe, dit begryp
			 jelui! Er uit, er uit!
		  
		  De hollandsche harten, onbuigzame republikeinen, onkreukbare
			 karakters, vrygeboren menschen met nooit gebogen nekken... slopen als
			 geranselde honden de kroeg uit.
		  
		  De uitvinding om z'n beschermeling te verheffen tot 'n bewoonster
			 van de Keizersgracht, bracht Klaas Verlaan meer
			 ‘moffedukaten’ op, dan-i liefst aan z'n kleinkinderen
			 verantwoordde. En tevens komt ze den lezer te-hulp by 't zoeken naar zeker
			 tertium, naar de oorzaak die den Amstelhavenknecht zoo koppig maakte in
			 't bestormen van die kroeg.
		  
		  Wouter begreep minder van de zaak dan ieder ander, juist omdat hy in
			 den waan verkeerde zooveel meer dan anderen te weten van 't meisje dat daar op
			 de tafel stond. Toen-i den... gladgeschuurden duit zag, dien Verlaan in de hand
			 der kroeghoudster gedrukt had, en later 'n dergelyke manoeuvre met den
			 Republikein... 
		  
		  Kopperlith? Kopperlith? Op de Keizersgracht? Femken op de
			 Keizersgracht? Maar juist by dien hoogen heer Kopperlith immers zou hy
			 overmorgen... 
		  
		  Z'n hoofd dreigde te bersten. Als-i op dàt oogenblik... 
		  
		  Neen, denken kon-i niet. Misschien bleef hem nog eenig besef dat
			 hyzelf Woutertje Pieterse was, maar heel zeker is 't niet. Voor-i hieromtrent
			 tot 'n onherroepelyk eindbesluit was gekomen, werd hy in één
			 greep met 'n paar anderen de deur uitgeworpen door Klaas Verlaan en den
			 hollandschen Republikein.
		  
		  Wel zeker! Hy was niet beter dan andere stervelingen, en moest dus
			 plaats-maken voor de ‘bloed-eigen’ dochter van 
{==189==} {>>pagina-aanduiding<<}

			 m'nheer Kopperlith op de Keizersgracht.
		
		
		  1160.

		  De volte op straat was zeer gedund. Wouter bleef in de buurt van de
			 herberg die hem tot 'n tempel was geworden, om te zien waar z'n godinnetje
			 belanden zou. De braking was aan 't bedaren. Nog altyd evenwel werd er van-tyd
			 tot-tyd iemand buiten de deur gezet die, belust op de vreemdheid van 't geval,
			 nog zoo graag 'n beetje had willen blyven om 't wonder te zien. Men krygt niet
			 elken dag 'n ‘bloed-eigen’ dochter van m'nheer Kopperlith te
			 aanschouwen.
		  
		  Sommigen dan wilden zich aansluiten by 't driemanschap Verlaan,
			 Republikein & Gooremest, om mee-opgenomen te worden in aanspraak op de
			 baten der veelbelovende ruwaardy. Maar ons triumviraat voelde zich sterk
			 genoeg, en vond geen reden om 't aantal deelhebbers in de vermoedelyke vruchten
			 van den arbeid, grooter te maken dan noodig was. Menigeen die mee-schreeuwde:
			 ‘er uit! er uit!’ ontving zelf 'n handtastelyke vermaning om 't
			 voorbeeld by de les te voegen.
		  
		  Eindelyk hield het uitwerpen van overbodige getuigen geheel op.
			 Juist toen Wouter zich verstouten wilde om door 'n spleet te gluren van de
			 gordyn aan de glasdeur, werd deze geopend, en de Republikein trad er uit. Hy
			 hoorde hoe Verlaan hem nariep:
		  
		  - Dáár ergens op 'n hoek in de Paardenstraat, weetje!
			 Kyk nu maar eens niet op 'n daaldertje... en klop ze maar flink op, en zeg aan
			 den sleeper... 
		  
		  Het woord: ‘sleeper’ - een nu verouderend amsterdamismus
			 voor wagenverhuurder of huurkoetsier - gaf Wouter 'n licht van betwistbare
			 helderheid. Dat de Republikein 'n rytuig bestellen moest, was duidelyk, maar...
			 Femken in 'n koets of brommer? Of... al was 't maar in 'n sleê...
			 zy?
		  
		  Hy wachtte. Op bespieden van het inwendige der kroeg, was geen kans
			 meer. Vrouw Gooremest had de blinden gesloten. Zou er nu 'n bruikbaar licht
			 over de zaak opgaan uit die Paardenstraat?
		  
		  Na lang wachten kwam er 'n rytuig aanrollen. De Republikein sprong
			 er uit. De deur van de kroeg werd geopend, en Klaas Verlaan vertoonde zich met
			 z'n vermeende juffer 
{==190==} {>>pagina-aanduiding<<}
 Kopperlith op den dorpel... 
		  
		  - Femken, ik ben hier! riep Wouter, wild toeschietend,
			 ik ben hier! O God, o God, Femke, ga niet mee met die vreemde
			 mannen!
		  
		  - Wat bliksem is er dàt nou weer voor een! schreeuwde
			 Verlaan, die Wouter by den kraag pakte en naar binnen trok. Wat mot jy? Wat ben
			 jy? Wat wil jy?
		  
		  - Femke, ga niet mee met die vreemde mannen. Ik zal je thuis
			 brengen, ik, Wouter!
		  
		  - Die jongen is niet wys, zei Vrouw Gooremest, laat 'm los. Hy heeft
			 hier al den heelen avend staan huilebalken als 'n kalf, en geen duit verteerd.
			 Nou, dáárom niet... ik wil maar zeggen dat-i niet wys is.
		  
		  Wouter trachtte de hand van 't meisje te vatten, en bemerkte nu dat
			 ze allerzonderlingst was toegetakeld. Van gelaat, hoofd, schouders en gestalte,
			 was niets te zien. Waarschynlyk had de gastvrye Vrouw Gooremest haar
			 familie-mantel voor dit doel afgestaan. Men doet zoo veel voor 'n bloedeigen
			 dochter van m'nheer Kopperlith! Toch was de edelmoedigheid van de ekonomische
			 jeneverprinses niet zóó ver gegaan, dat ze meer dan
			 één kaarsje had aangelaten, na 't sluiten van de eigenlyke
			 nering. Dat armzalige nachtpitje had juist even genoeg licht verspreid, om niet
			 dezen of genen aan den misgreep bloottestellen 'n tafel of stoel in-plaats van
			 overtollige gasten buiten de deur te werpen. En nu... 
		  
		  Nu vlamde het zoo zonderling, en zoo onwillig, en zoo fantastisch!
			 En ook zyzelf stond daar zoo vreemd! En zoo spookachtig trilden de omtrekken
			 van die gestalte... 
		  
		  - Bist du es, Erich?
		  
		  - Femke, Femken, ik smeek je-n-om-godswil, ga niet met die vreemde
			 mannen mee!
		  
		  En, zich losworstelend uit den greep van Verlaan, wierp hy zich voor
			 haar neder, rukte den mantel open, greep hare hand, en bedekte die met tranen
			 en kussen... 
		  
		  - Wat ik je zei, riep Vrouw Gooremest, de jongen is
			 stapelgek!
		  
		  - Femke, nooit zal ik je weer verloochenen! Schop me, 
{==191==} {>>pagina-aanduiding<<}

			 trap me, dood me, maar... ga niet mee met die vreemde mannen!
		  
		  - Licht! riep 't meisjen op zeer gebiedenden toon, en met
			 vreemden tongval.
		  
		  De Republikein nam 't smeerkaarsje van de toonbank, en hield het by
			 de groep, zoodat de knielende gestalte van Wouter nagenoeg zichtbaar werd. Het
			 meisje staarde door 'n spleet van haar mantelkap op hem neer, en zweeg, en
			 verroerde zich niet, en scheen natedenken, en trok de hand niet terug, die
			 Wouter aan z'n lippen geklemd hield... 
		  
		  Verlaan maakte een beweging als om den indringer wegterukken...
		  
		  Maar zy, den vryen arm uitstrekkend boven Wouter's hoofd, wees den
			 schipper terug, en zeide:
		  
		  - Mein Bruder!
		  
		  - Ook alweer 'n bloed-eigen zoon dus van m'nheer Kopperlith,
			 mompelde de Republikein. Wat die jongeluî 'n rare manier hebben om hun
			 nachten doortebrengen!
		  
		  De lezer begrypt dat-i deze oneerbiedige woorden niet luid worden
			 liet. Al z'n hoorders wisten waar de ‘bloed-eigen’ vader van die
			 twee vagabondjes woonde, en dus: mondje-toe voor de Keizersgracht! Men had al
			 byzonder ongemanierd moeten wezen - of geen republikeinsche Amsterdammer - om
			 dit niet te begrypen.
		  
		  Toen Wouter weer tot bezinning kwam, stond-i op straat. De brommer
			 was weggereden, met of zonder háár. Met of zonder die beide
			 mannen. Dit wist-i niet. Maar 't bekommerde hem nu minder...Zy had hem
			 haar broeder genoemd, ernstig, plechtig, boekerig, kerksch... dit was hem
			 genoeg!
		  
		  - O, myn God, ik dank u, riep hy. Gy zyt goed en genadig en
			 vergevensgezind... o myn God, ik dank u!
		  
		  en:
		  
		  - Gut, ik wist niet dat Femke zóó spreken kon! Ze moet
			 het wel heel innig gemeend hebben... anders zou ze ‘broêr’
			 hebben gezegd, zooals we gewoon zyn.
		  
		  En hy beloofde zichzelf, overmorgen schatryk te worden ‘in
			 
{==192==} {>>pagina-aanduiding<<}
 den handel.’ Schatryk, en... Koning alweer, om meer nog,
			 véél meer nog, van Femke te worden, dan haar broer... 
		  
		  Juffrouw Laps had eer van de les! Maar dit wist Wouter zelf niet, al
			 voelde hy geheel anders dan gister nog.
		  
		  Voor 't oogenblik was-i opgetogen met z'n nieuwen titel. Hoe toch
			 kwam zy aan zoo'n schoon woord? Zoo verheven? Zoo Bybelsch? Zoo voornaam? Zy,
			 zoo eenvoudig anders!
		  
		  - Ik ben Femke's broeder! juichte z'n hart, en - hoe vermoeid ook -
			 hy liep als op stelten, en verwonderde zich dat-i 't hoofd niet stootte aan de
			 wolken.
		
		
{==193==} {>>pagina-aanduiding<<}
 
		  Een hoofdstuk zonder aventuren, dat gerust kan worden
			 overgeslagen door elken lezer dien 't om voortzetting van de geschiedenis te
			 doen is. Alleen op 't slot wordt de eentonigheid eenigszins afgebroken door 't
			 zonderling lotgeval van 'n kruiwagen en 'n onbillyken droom, 't eenige wat de
			 uitgeputte auteur ditmaal leveren kan.

		  1161.

		  Sedert eeuwen vernemen wy uit boeken, dat we den morgenstond zoo
			 byzonder schoon vinden. Een fransche verzenmaker gaat zelfs zóó
			 ver, dat-i de opgetogenheid over 't opgaan der zon, aanbeveelt als graadmeter
			 van de ‘deugd.’ Wouter kende dit axioma niet, en veroorloofde zich
			 dus met begrypelyke verdorvenheid van heel andere vingers te droomen, dan de
			 ‘roosverwige’ van Aurora. Hy dacht aan de hand die hy gekust had,
			 en... menschelyk gesproken, z'n ‘deugd’ was er niet minder om.
		  
		  Het gevoel dat hem doorstroomde, onttoog hem aan z'n omgeving. De
			 volheid van z'n gemoed belette hem acht-te-slaan op de leegte der straten, iets
			 dat hem anders byzonder had moeten treffen, zoowel door 't verschil met al de
			 woeligheid van weinige oogenblikken geleden, als omdat-i nog nooit op dat uur
			 buiten'shuis geweest was. Egoïst als alle gelukkigen, kwam 't hem heel
			 natuurlyk voor, dat al wat leven had 
{==194==} {>>pagina-aanduiding<<}
 zich verborg en opsloot, om
			 ruimte te maken voor zyn geestdrift. In zulke stemmingen bestaan er in 't
			 Heelal slechts twee dingen: niemendal en... ik! De gansche schepping verliest,
			 als 'n trouwende vrouw, haar naam by 't huwelyk met die ééne
			 gewaarwording, met dat ééne gevoel: ze gaat er in op.
		  
		  Wouter's oogen dwaalden langs uithangborden, en naambordjes op de
			 hoeken der straten. Z'n onverschillige blik las:
			 ‘Botermarkt’ en: ‘hier gaat men uit
			 porren.’ Ook kon-i te weten komen waar kousen te-koop waren, of
			 wagens te-huur, en wie 'n smid was, of 'n timmerman, of... ‘in’ 't
			 een-of-ander... 
		  
		  Lieve god, wat doet er dat alles toe? Hy had Femke's hand gekust!
			 Welk verstandig wezen kon 't in z'n hoofd krygen dat er, na dàt
			 evenement, iets aan gelegen lag of men op die markt boter verkocht, of
			 schoensmeer? Of die man ‘uit porren’ ging, of
			 ‘in’ effekten was? Hoe mal toch, dat duizenden en duizenden op de
			 wereld zich bleven aanstellen alsof er niets byzonders gebeurd was! Zelfs de
			 straatsteenen lagen daar precies als naar gewoonte, en toch -
			 wáár was het! - hy had Femke's vingertoppen gekust, en zy had hem
			 ‘broeder’ genoemd!
		  
		  't Is wel jammer dat de wereld niet verging in dien zomernacht. 
			 Horatius had er 'n aardige illustratie by
			 gewonnen voor z'n fractus illabitur orbis. Ik geloof waarlyk dat Wouter
			 by zoo'n kataklysme zou overeind gebleven zyn, en - voor 't byna ondenkbaar
			 geval dat-i notitie van de zaak had genomen - hoogstens gevraagd hebben: of
			 zy zich bezeerd had?
		  
		  Het kan den lezer die eenigszins op de hoogte van z'n tyd is, bekend
			 zyn dat de wereld niet verging, en dat er op dien vrydag-nacht naar oude
			 gewoonte 'n saterdag volgde, die ook alweer niet de laatste van z'n soort is
			 gebleven.
		  
		  Wouter vergaf aan de zon dat zy opging, aan de Botermarkt dat ze
			 Botermarkt heette, aan den porder dat-i porde, aan den effektenman dat-i
			 ‘in’ effekten was, hy vergaf alles aan allen omdat hy zich zoo
			 gelukkig voelde.
		  
		  Toch kostte het hem eenige moeite, overtuigd te blyven dat het
			 gebeurde geen droom was. Dit noopte hem zich de geschiedenis van de vyf laatste
			 uren herhaaldelyk voortezeggen, om verzekerd te zyn dat nergens 'n gaping was,
			 zooals die welke men gewoonlyk in gewrochten der verbeelding aantreft. De
			 slotsom was bevredigend, maar toch... hoe jammer, 
{==195==} {>>pagina-aanduiding<<}
 niet waar,
			 dat-i niet een van die vingers had kunnen meenemen - de pink was genoeg
			 geweest, die lieve pink! - als tastbaar getuigenis van 't gebeurde. Femke mocht
			 oppassen, als-i ooit weer haar hand aan z'n lippen voelde!
		  
		  Doch neen, ook zonder zoo'n verslindende zorg voor 't bewaren van 'n
			 tastbaar blyk... 't was wáár! Hy had haar hand gekust, zy had hem
			 ‘broeder’ genoemd. Geen onverschilligheid van zon, straatsteenen,
			 porders of effektenluî, kon daaraan iets veranderen.
		  
		  Ga je gang, zon! Rys of daal naar verkiezing, als je dan onvatbaar
			 bent voor den triumf van 't allerheerlykste. Die ongevoeligheid zal niets
			 veranderen aan het feit... 
		  
		  Maar... mocht-i dan eigenlyk dat feitje wel voor zoo
			 héél belangryk houden? En waarom toch! Had niet, lang geleden
			 reeds, diezelfde Femke hèm 'n kus gegeven, en toen geheel uit eigen
			 beweging? En... die nieuwe broerschap? Eilieve, waarom zou dit nu op-eenmaal
			 meer beduiden dan de oude betrekking van ‘vrindje’ waarop hy altyd
			 zoo had aangedrongen, en die hem nooit geweigerd was?
		  
		  Hy begon te vreezen dat-i zich tevredener gevoeld had, dan-i
			 redeneerender-wyze kon verantwoorden. Hierop rekende hy zich de kreditposten
			 van z'n geluk voor - men bedenke dat-i ‘in den handel’ geweest was,
			 en er overmorgen wéér in gaan zou - en trachtte hoog gewicht te
			 hechten aan de erlangde vergiffenis voor 't verloochenen.
		  
		  Nu ja, geen zwarigheidzoeker of dwarsdryver kon ontkennen dat-i
			 sedert gister op dit punt 'n wyde schrede was vooruitgegaan, en zelfs sedert
			 z'n indringen in de kroeg van Vrouw Gooremest. Nog geen vol uur geleden dreigde
			 z'n gemoed te bezwyken onder Femke's verachting, en nu... nu... 
		  
		  Toch begon hy zich te kwellen met de vrees dat er eigenlyk weinig
			 geschied was dat hem reden gaf tot de opgetogenheid die hy niet van zich zetten
			 wilde. De onnoozele knaap wantrouwde z'n geluk, omdat hy 't niet begrypen
			 kon.
		
		
		  1162.

		  De oorzaak zal wel hierin gelegen hebben dat-i slechts wist wat er
			 geschied was, en verzuimde zich rekenschap te geven van den samenhang, zoowel
			 der gebeurtenissen, als van z'n aandoeningen. Hy was als iemand die den
		  	oogenblikkelyken barometerstand waarneemt, en daarby vergeet het voor-
{==196==} {>>pagina-aanduiding<<}
afgaande
			  in rekening te brengen. Een door styging bereikt standpunt heeft
			 'n andere meteorologische beteekenis, dan datzelfde standpunt als rezultaat van
			 daling. Gebeurtenissen, aandoeningen, en zelfs zedelykheid, zyn onderworpen aan
			 de algemeene wet der traagheid. Wie zich toelegt op genezing van 'n fout, en
			 ten-halve geslaagd is, staat hooger dan 'n ander die in gelyksoortige fout
			 verviel en daarin afdaalde tot hetzelfde peil. Wat by dezen gegronde reden
			 geeft tot bezorgdheid, kan in den ander gelden als hoopvolle verbetering. Iets
			 dergelyks bepaalt den graad van geluk en tegenspoed, of althans den indruk
			 daarvan. En slechts met dien indruk hebben wy te doen. 't Was karakteristiek
			 van Wouter, dat-i - niet tevreden met z'n veronderstelden rykdom - zich zooveel
			 moeite gaf z'n kapitaal natetellen.
		  
		  En de uitslag was niet volstrekt geruststellend. Hy wist de
			 by-omstandigheden niet aan elkaar te knoopen, die hem gelukkiger maakten dan
			 hy-zelf verklaren kon, doch welker invloed duidelyk kan gemaakt worden voor
			 ieder die niet zoo van naby in 't gebeurde betrokken is. Men ziet zichzelf
			 niet, en geeft zich maar zeer gebrekkig rekenschap van den samenhang der
			 gebeurtenissen en aandoeningen die ons buitengewoon gevoelig maken voor zekere
			 indrukken. In elk ander tydsgewricht van z'n leven, na àndere
			 voorbereiding, op 'n àndere plaats, en te-midden van àndere
			 omgeving, zou 't nachttooneeltjen in die vuile herberg, waarby Wouter 'n
			 hoofdrol speelde, hem veel minder sterk hebben aangegrepen. Tot zelfs de
			 nawerking van Fockink's likeur - zoo ontzenuwend anders! - verhoogde het
			 schynbaar of wezenlyk gewicht der zaak. Juist de uitputting die op zulke
			 opwekkingen volgt, had hem tot buitengewone krachtsinspanning gedwongen, toen-i
			 zyn Femken in gevaar meende te zien. En op-nieuw voelde hy zich vernietigd na
			 't ondergaan der blyken van haar verachting. Wie dáár niet
			 bezweek, moest zéér veel veerkracht ontwikkelen, en deze
			 ontwikkeling zelf was 'n oefening in kracht. Na Fockink, het dringen door die
			 menigte! Na die inspanning weer, haar... glimlach aan 'n ander, haar
			 verachting voor hèm! Toen had-i geschreid als 'n kinderachtig jongetje,
			 hy die even te-voren zich dapper geweerd had als 'n man. En, ná deze
			 reeks van Rückschläge en défaillances - ik zoek
			 'n goed hollandsch woord voor de hier bedoelde moedsmoorende ontkrachting - na
			 dit alles hield z'n gebogen ziel spankracht genoeg over, om hem wegteslingeren
			 uit z'n donkeren schuilhoek en, neervallend voor Femke's voeten, haar
			 
{==197==} {>>pagina-aanduiding<<}
 te bezweren: ‘Femke, Femken, ik ben hier... ik,
			 Wouter! Om-godswil, ga met die vreemde mannen niet mee!’
		  
		  Dàt was het! Dáárom voelde hy zich zoo
			 gelukkig.
		
		
		  1163.

		  Smart en geluk hangen meer af van wat we zyn, dan van wat ons
			 overkomt. Als veroveraars die zich bukken onder de zeden van 't land dat
			 ze schynen te beheerschen, nemen byna alle gebeurtenissen de kleur aan van 't
			 gemoed dat ze beroeren.
		  
		  ‘Byna alle.’ Want er zyn treurige uitzonderingen, die ik
			 nu voorbyga.
		
		
		  1164.

		  Wouter had het recht veroverd - 'n recht dat zoovelen zich
			 aanmatigen zònder grond - dat hy zichzelf voor iets mocht aanzien. En
			 zonderling, maar 't is voldoende te verklaren uit het vorig nummer - zelfs
			 het... kuiperytje van de oefenaarster had hem goed-gedaan.
		  
		  Fancy schynt wel terdeeg geweten te hebben wat ze deed of...
			 toeliet. Nog zeer onlangs was haar pleegballing 'n kind, meer kind zelfs dan
			 byna ieder die even ver als hy van 't uur zyner geboorte verwyderd was.
			 Bovendien was-i zeer kort geleden nog... 'n kind in alle beteekenissen
			 van 't woord.
		  
		  Doch zie, daar wierpen hem de omstandigheden den kerel in den weg,
			 die hem zoo majestetisch verbood tabak te geven aan 'n ‘opvreter van Stad
			 en Land.’ Tot Wouter's groote verbazing voelde hy in zichzelf de kracht -
			 en den lust zelfs - die waarschuwing te trotseeren. Zeker was geen der
			 omstanders daarover zoo verrast als hy. Ze hadden dikwyls ‘brutale
			 bliksems’ gezien, en konden niet weten dat Wouter... nu ja, van 'n
			 bliksem had hy iets, maar brutaal was-i niet. Toch had hy zich by die
			 gelegenheid voorgedaan als 'n persoonlykheid, eenigszins als 'n persoon...
			 jazelfs - op 'n beetje na! - als 'n wezenlyke man.
		  
		  Kort daarop was deze onthulling gevolgd geworden door 'n beroep op
			 z'n ridderlykheid. ‘Dieven, moordenaars, en... 'n vrouw in nood!’
			 De gekste zotternyen die uit al die boeken in z'n gemoed gezaaid waren, werden
			 daar snel genoeg verwouterd, om terstond voor-den-dag te treden als iets
			 schoons: hy durfde! Hy durfde, ja, maar... niet omdat-i moed had, o
			 
{==198==} {>>pagina-aanduiding<<}
 neen! Het durven-zèlf trok hem aan. God en die zeven
			 planken kunnen getuigen aan hoeveel ridders hy z'n woord zou gebroken hebben,
			 wanneer-i niet was uitgetogen op den jammerkreet der belaagde onschuld. Dat-i
			 gedurende z'n heldentocht geleden had aan ontmoediging, is waar, doch men
			 bedenke dat juffrouw Laps hem slechts gebakken aardappelen voorzette, en geen
			 enkelen moordenaar. Zoo'n onthaal werkt niet bezielend. Om ons 't recht te
			 geven, Wouter te verdenken van... terugtrekkende krygskunde, zou men hem moeten
			 hebben waargenomen als z'n dame in werkelyk gevaar geweest was. Hoe dit zy, de
			 jongen, of 't kind van weinig tyds geleden, was ten-stryd getrokken als 'n man.
			 En... juffrouw Laps - 'n volwassen persoon toch! - had hem als zoodanig niet
			 versmaad. Integendeel. Er bleek al spoedig dat-i haar welkomer was in z'n
			 hoedanigheid van ridder dan, byv. de oude Pennewip zou geweest zyn, dien hy
			 nooit had hooren beschuldigen van verregaande onvolwassenheid. Ook had zy
			 verzekerd dat ze hem liever had dan Stoffel, 'n persoonlykheid die toch nog
			 altyd - waarheid bovenal! - 'n paar duim langer was dan hy.
		  
		  Misschien waren deze opmerkingen voldoende om hem den moed te geven
			 zich in veel opzichten ‘groot’ te voelen. Maar toch zou er 'n
			 gaping bestaan hebben in z'n aanspraken op volwassenheid, indien er niet
			 méér geschied was. Z'n zonderlinge gastvrouw - hoe afschuwelyk
			 ook vroeger in zyn oog - had de verdienste gehad, snaren aanteroeren, die lang
			 na 't verlaten van haar woning bleven doortrillen in z'n gemoed. Ze had hem
			 geleerd dat-i man was, en - meer, of iets anders ten-minste - 'n
			 màn!
		  
		  Dit werd hem toegeroepen door de wakker geschudde zinnen, die met
			 z'n gekittelde ydelheid om den voorrang dongen in 't bevestigen van z'n
			 mondigheid. 't Was zeker al iets heel schoons - en niet elk protestantsch
			 handelsjongetje gegeven! - te kunnen dienen als schild tegen dieven en
			 moordenaars, maar... dat àndere... o, lieve onbaatzuchtige edelmoedige
			 Laps! Had ze hem niet de mogelykheid aangetoond, dat hy - hy, Wouter! - kon
			 bemind worden als verloofde, als bruîgom, als echtgenoot...
			 méér nog dan dat: als de minnaar in 'n boek? Zeker, zeker, ook
			 zóó had-i Femke lief, ook zóó - ànders ook,
			 God weet het! - maar... ook zóó! Dit bewustzyn had de
			 oefenaarster in hem opgewekt, zy die eerst zich beklaagde over z'n verregaande
			 onleerzaamheid, en zoo spoedig reden had tot verdriet over den weg dien z'n pas
			 opgedane 
{==199==} {>>pagina-aanduiding<<}
 wysheid al te haastig insloeg. Had ze niet als 'n
			 Virgilische by, honig vergaard voor 'n ander? Was 't niet 'n pynigend: sic
			 illae - Femke! - non mihi?
		  
		  Zóó althans vatte Wouter de zaak op, al bracht-i er
			 dan 
			 Virgilius niet by te-pas. Er was geen
			 twyfel aan, dat juffrouw Laps hem, met den vinger als 't ware, gewezen had op
			 'n vroeger onbekende plek in z'n gemoed, en tevens dat deze ontdekking
			 in-verband stond met z'n eerzucht zoowel, als met z'n begeerte om te
			 weten, en ‘het Lot uittedagen’. En over dit alles lag de
			 gloed - we moeten oprecht zyn! - niet van z'n liefde voor Femke zoozeer, als
			 van de ontwaakte zinnelykheid die hy natuurlyk met deze liefde verwarde...
			 zooals meer gebeurt, by dokters en patienten beiden.
		  
		  Van dit alles wist-i alweer zeer weinig. Gemakshalve bepaalde hy
			 zich tot den hoogmoed die by z'n nieuwen rang paste, naar-i meende. Als 'n
			 jonge haan dien de kam zwelt, nam-i zich voor... o allerlei! Dit, o.a. dat-i
			 nooit weer aan Femke vragen zou of ze ‘maagd’ was, en ook niet wat
			 toch die 
			 Bilderdyk kon bedoeld hebben met het malle
			 woord wulpsch? Hy wist het nu, o goden, zoo goed als Bilderdyk zelf, en
			 begreep dat zulke praatjes tegenover Femke niet passen zouden in den mond van
			 'n ‘man.’
		  
		  Het dooreenhaspelen van deze nieuwe ondervinding en z'n genegenheid
			 voor 't meisje, 'n gevoel dat voor 't minst zeer hartelyk was... 
		  
		  Men bedenke dat-i weinig andere meisjes had leeren kennen, en dat de
			 onvoedzame dorheid van z'n huiselyken kring hem voorbeschikte tot het gulzig
			 inslikken van de eerste liefelykheid de beste.
		  
		  ... dit, en het licht dat juffrouw Laps zoo onvoorzichtig geworpen
			 had op z'n aandoeningen, boezemden hem ook jegens haarzelf 'n vriendschappelyk
			 gevoel in. Om stipt eerlyk te zyn, had-i eigenlyk tot haar moeten terugkeeren,
			 en heel vriendelyk bedanken voor de prettige promotie. Maar zóó
			 ver ging z'n erkentelykheid niet. Het was al veel dat z'n afkeer veranderde in
			 iets als medelyden, en wanneer-i had kunnen toegeven in de overbruischende
			 mildheid van z'n hart... waarlyk, hy had haar met genoegen z'n heelen broer
			 Stoffel afgestaan! Heel goedig nam-i zich voor, daaromtrent by de eerste
			 gelegenheid te dienen van konsideratien en aanpryzend advies. Inderdaad, hy wou
			 gaarne iedereen gelukkig zien, en waarom 
{==200==} {>>pagina-aanduiding<<}
 dan háár
			 niet, haar die hem zoo zelfopofferend den weg had gewezen tot wat hy aanzag
			 voor z'n eigen geluk?
		
		
		  1165.

		  Maar al wat niet Femke-zelf was, hield hem slechts vluchtig bezig.
			 Al z'n eerzuchtige plannen van... grover aard, weken beschaamd terug voor z'n
			 besluit om háár lieftehebben, háár te dwingen tot
			 liefde. De werelddeelen die van hem hun geluk wachtten... 
		  
		  Láát ze wachten! Voor zulke nietigheden had-i nu geen
			 ruimte in z'n ziel. Hy dacht aan Femken, aan haar zachte mollige hand... 
		  
		  't Is waar ook! Nooit had hy die hand zóó gevoeld. Hy
			 meende vroeger dat ze ruwer was, steviger... 
		  
		  Maar, eilieve, dan had-i vroeger verkeerd gemeend. Nu wist hy - ja,
			 ja, ja, want gedroomd had-i niet! - nu wist hy, dat de hand die zoo flink 'n
			 zware ben met waschgoed van den grond wipte, fluweelig was als 't boordsel van
			 Hamlet's mantel, die vergulde kraag waaraan-i zooveel gom had besteed om 't
			 ding behoorlyk te doen glimmen.
		  
		  En ook had-i zich vroeger vergist in Femke's stem. En in haar toon!
			 Want zie, altyd zoud-i zich hebben voorgesteld dat zy, iets nauwkeurig willende
			 zien in 't donker, zou gevraagd hebben nàar... licht, o ja, maar anders
			 uitgesproken, heel anders! Of liever, ze zou - zoo meende Wouter in de dagen
			 van z'n onkunde - ze zou by zoo'n gelegenheid gezegd hebben:
		  
		  ‘Wil jelui asjeblieft die kaars even byhouden?’
		  
		  En de houding? De heele Klaas Verlaan - 'n man als 'n boom toch! -
			 en z'n makker, stonden verbluft! Wat ze die rechterhand uitstrekte! En toch
			 alweer... 'n droom was 't niet, al geleek het dan precies op 'n droom! By 't
			 openslaan van den mantel, had-i duidelyk den blauw-geruiten boezelaar gezien.
			 Zoo-iets ziet men niet zoo helder in den slaap! Hy had de ruitjes kunnen
			 tellen, als-i niet aan iets anders gedacht had... o, aan heel wat anders, en
			 byna zelfs aan niets!
		  
		  Neen, neen, gedroomd had-i niet! Maar toch... wat al raadsels!
		  
		  Wat beteekenden die praatjes van den schipper over m'nheer
			 
{==201==} {>>pagina-aanduiding<<}
 Kopperlith? Wat bewoog hem zich met Femke te bemoeien? Haar te...
			 verlagen tot 'n ander? Hoe wist-i zoo op-eenmaal dat gemeene wyf uit de kroeg
			 aan z'n zy te krygen, haar en dien schreeuwer over menschenrecht? Waarom ging
			 Femken, in-weerwil van z'n bede, met die mannen mee? Of... zat zy alleen in dat
			 rytuig? En waarom niet te-voet, gelyk kinder- en bleekmeisjes gewoon zyn? En
			 waarheen? Kon zy op dat uur by de Holsma's te-recht? Of was ze naar hare moeder
			 gereden... die óók vreemd zou opzien als Femke daar kwam
			 aanrollen in 'n brommer! En uit welke fondsen zouden de
			 ‘daaldertjes’ betaald worden, waarover die schipper gesproken had
			 met 'n voorname onachtzaamheid alsof 't maar duiten waren?
		  
		  Och, wat al mysterien! Maar hoofdzaak was en bleef dat hy haar
			 vingers gekust, en dat zy hem ten-aanhoore van drie personen allerplechtigst
			 haar broeder genoemd had.
		  
		  Dit stond vast als 'n rots. Al 't overige? By de eerste gelegenheid
			 zoud-i haar vragen om inlichting, die ze hem niet weigeren zou... hèm,
			 haar broêr.., neen, broedèr. Zóó zei ze!
		  
		  Wat overigens 't gevaar aanging - of liever... 't onbehagelyke - van
			 haar weggaan met die mannen, hy telde het niet meer. Al waren er tien mannen
			 met haar in dat rytuig geweest, by de minste onbehoorlykheid hoefde Femke
			 slechts de rechterhand uittestrekken, en allen zouden gekropen hebben voor haar
			 voet. Dit immers had hyzelf gezien, en dit zou hy, Wouter, ook doen - met
			 byzonder veel genoegen, waarlyk! - als-i maar zeker wist dat ze hem terstond
			 zou opheffen, of althans de hand reiken tot 'n kus... 
		  
		  Zoo mymerend doolde hy met lamme schreden - want hy voelde zich zeer
			 vermoeid! - door de als uitgestorven straten der stad.
		  
		  Na de Kalverstraat te hebben doorgeslenterd, bereikte hy den Dam.
			 Daar stond 'n lange reeks van rytuigen voor en naast het Paleis te wachten. De
			 koetsiers zaten te dutten op den bok, en bleven hierdoor bewaard voor de zonde
			 van 't verwenschen der hooge gasten, die zich blykbaar hadden voorgenomen 'n
			 hollandsche zon te zien opgaan, doch wat laat voor den dag kwamen. Want de zon
			 begon zich reeds te vertoonen, en er was prins noch prinses te zien.
		  
		  Behalve eenige werklieden, wier dag wat vroeger dan die 
{==202==} {>>pagina-aanduiding<<}
 van de anderen scheen te beginnen, stonden er geen toeschouwers om de
			 ‘kleine steentjes van 't Paleis.’ En gepraat werd er onder dat
			 schamel publiekje niet. Op de deugdzaamheid van de omstanders wil ik niets
			 afdingen, maar wel bleek er dat de verkwikkende morgenstond hen slaperig
			 maakte. Misschien heeft de fransche verzenmaker zich in die beide menschelyke
			 zwakheden vergist, en de eene voor de andere genomen. Maat of rym zullen dit
			 zoo vereischt hebben.
		  
		  Ook Wouter voelde slaperigheid. Gister nog zoud-i zich veel moeite
			 hebben getroost om 'n wezenlyken koning te zien te krygen - zeker om te weten
			 of zoo'n wezen op Macbeth, Arthur en King Lear gelykt - maar nu...
			 och, hy gaf er zoo weinig om.
		  
		  Juist wilde hy heengaan, toen de koetsiers zich oprichtten en in 't
			 styve postuur zetten, dat hun door Heeren, Vrouwen en traditie schynt
			 voorgeschreven tot verhooging van de deftigheid. Ze sloten de armen aan 't lyf,
			 als iemand die zichzelf 'n stoot met den elboog in de lenden geven wil, haalden
			 de teugels op, en vertoonden zich zoo leelyk en voornaam als maar eenigszins
			 mogelyk was. Een schoenmakersjongen die de wereld scheen te kennen, maakte
			 hieruit op: ‘dat ze nou wel gauw komme zouwe.’
		  
		  Die ‘ze’ waren Keizerlyke, Koninklyke en andere
			 Hoogheden. Zo'n schoenmakersjongen steekt zonder omslag al zulke waardigheden
			 als bruine boonen op den elst van z'n tong.
		  
		  De olykert had juist geraden. ‘Ze’ kwamen inderdaad, en
			 bestegen de meestal open wagens, die zoo snel wegreden dat Wouter 't gelaat van
			 al de Majesteiten en Hoogheden niet kon te zien krygen. Slechts
			 één bejaarde dame gaf op 't oogenblik van wegryden, den koetsier
			 met haar zonnescherm 'n tikjen op den schouder, dat zooveel scheen te beduiden
			 als: wacht even!
		  
		  - Ze het wat vergeten, diagnozeerde 't krispyntje.
		  
		  Drie, vier ‘Kavaliere’ vlogen als weerlichten 't
			 paleis in, en schenen 'n wedloop te houden om den achtergelaten joujou de
			 Normandie te halen. Een hunner - de ongelukkige! - kon den ingang niet
			 vinden. Vreemder is 't dat de anderen wèl wisten binnen te komen, omdat
			 het achtste wereldwonder eigenlyk geen ingang hééft, 'n
		  	byzonderheid die zeer gevoege-
{==203==} {>>pagina-aanduiding<<}
lyk  voor negende wonder kan
			 doorgaan, en dan ook een der hoofdgronden is van den rechtmatigen trots der
			 Amsterdammers. Paleizen of Stadhuizen met 'n behoorlyke deur of poort kan men
			 overal te zien krygen.
		  
		  Twee ridders des Heiligen Roomschen Ryks betwistten elkander de eer
			 van 't veroveren... nu ja, veroverd werd er niets, maar ze kwamen te-gelyk
			 aanloopen met den joujou. Ze schenen 'n compromis te hebben
			 gesloten, en klemden beiden juist even ver duim en wysvinger om 't gouden
			 doosje waarin 't kleinood bewaard werd. Beiden lachten en bogen by 't
			 aanbieden, met gelyke alleruntherthänigste Pflichtschuldigkeit.
			 Onder beiden verdeelde de rechtvaardige Palatine haar tevredenheidswenk van den
			 zevenden rang. Beiden klopte het hart met gelyke slagen, en wie op 'n
			 goudschaaltje de zieleverrukking van die twee eendrachtige heeren gewogen
			 had... 
		  
		  Toch ontstond er later twist. In den jare O.H. tweeduizend
			 zóóveel, procedeerden de naneven van die twee ridders, over de
			 voorzitting in 'n demokratisch kieskollegie. Ridder A zou volgens de traditie
			 z'n wysvinger een millimeter verder onder de doos hebben uitgestrekt dan de
			 helft, en dus grooter aandeel hebben gehad in... grooter aanspraak op...
		  
		  Gekheid! riepen de afstammelingen van z'n mededinger B. Onze
			 voorvader heeft er ook den ringvinger aan geslagen! Ziedaar ònzen titel,
			 ònze aanspraak! Welke onverlaat zou in deze demokratische eeuw, de
			 rechten miskennen... enz.
		  
		  - Zieje wel dat ze puissies in d'r gezicht het! riep de
			 schoenmakersleerling.
		  
		  't Was de waarheid! Koninklyk-Keizerlyke puisten! Menschelyke
			 puisten! Dit had geen der poppen op Wouter's printen. Al z'n gekleurde prinsen
			 en prinsessen verheugden zich in gave gezichten, en 't viel hem zeer tegen, dat
			 'n dame die tot den stoet van koningen en keizers bleek te behooren, zoo bitter
			 weinig op z'n printen geleek. Als hy 't mensch gekleurd had, zou ze 'r
			 beter uitzien, meende hy.
		  
		  Hoe geheel anders was dit met... háár, met Femke! Zy
			 had frisscher gelaat dan-i met al z'n vleeschkleur schilderen kon. En 'n
			 houding! Nu kwam hem op-eens voor den geest aan welke figuur ze hem had doen
			 denken, toen ze daar stond met half-opengeslagen mantel by 't flikkerend
			 kaarslicht: aan 
{==204==} {>>pagina-aanduiding<<}
 koningin Elisabeth van Engeland... juist!
		  
		  Maar deze vrouw met haar puistjes? Gut, ze kon best 'n waschvrouw
			 wezen, 'n allergewoonste waschvrouw, die nog slordig blauwde op den koop toe,
			 en zoekgeraakte mansetten te vergoeden kreeg.
		  
		  Het onaanzienlyk voorkomen van de Paltsgravin, werkte zeer...
			 burgerlyk op Wouter's verbeelding, en 't kwam hem niet heel waardig voor,
			 prinses te wezen, als men daarby puistjes in 't gezicht hebben kon gelyk ieder
			 ander. Hy beloofde zich vast en zeker, dat-i nooit Femke verlaten zou
			 om-den-wille van welke Majesteit ook.
		  
		  Wel voelde hy eenige yverzucht op 'n zeer jong mensch die kort na 't
			 wegryden van de Paltsgravin, 'n opening in 't Paleis scheen gevonden te hebben,
			 en naar buiten trad. Gelyk 'n deel der andere Kavaliere - de meesten
			 torschten 'n witte pruik, met 'n staartjen in den nek - droeg hy eigen haar,
			 dat vry lang was, en hem los om de schouders slingerde. Z'n kleeding was 'n
			 eenigszins fantastische variant op de uniform der adelborsten van die dagen. De
			 kleur van z'n buis was donkerblauw, met roode opslagen aan hals en mouwen, doch
			 zonder 't minste goud, wat by de schitterende uitmonstering van al de andere
			 heeren, zeer in 't oog viel. Ook droeg-i geen ridderorde, en scheen dus 'n
			 gedistingeerd persoon te wezen, al ware 't hierom alleen dat-i minder dan alle
			 anderen op 'n begunstigde koninklyke kamerdienaar of 'n hansworst geleek. Op
			 z'n hoofd had-i 'n zoogenaamd schotschmutsje zooals ligt-matroosjes gaarne
			 dragen. Twee jockey's brachten 'n schoon paard voor, dat door den een by
			 den teugel werd gehouden, terwyl de ander den stygbeugel hield.
		  
		  - Dat 's god-straf-me-n-'n jonker! zei 'n sjouwerman. As de bliksem
			 zes man 't grietje-want in, om dat vet in 't blok te klaren!
		  - Mot hy op dat paard? vroeg 'n oud-kavallerist, die 't in
			 zyn vak gebracht had tot ‘oppasser’ van ongetrouwde ouwe-heeren.
			 Weetje wat ik zeg? Ik zeg: 'n zeeman op 'n paard, is 'n gruwel in Gods oog!
		  
		  Wouter was te onbedreven in de vakpedanterie dezer beide
			 pronkstukken van mislukte soldaat- en zeemanschap, om hun spotterny te
			 begrypen. Voor-i gereed was met het ontcyferen van dat ‘vet in 't
			 blok’ en dien ‘gruwel’ sprong prins Erik, den
		  	stygbeugel versmadend, op den goudvos. De toeschou-
{==205==} {>>pagina-aanduiding<<}
wers  schrikten
			 van 't steigeren, en maakten zich gereed om wegtestuiven zoodra 't wilde beest
			 blyk mocht geven dat de ‘kleine steentjes’ te nauw waren voor den
			 stryd dien 't met z'n ruiter aanving. Het zette den kop in de borst, steigerde,
			 schoot vooruit, en stond op-eens pal, zwenkte onverwacht, brieschte, schudde de
			 manen, schopte, trachtte z'n ruiter over-kop te werpen... alles te-vergeefs! Of
			 prins Erik 'n gruwel in Gods oog was, weet ik niet, maar hy zat vast in 't
			 zaal, dit is zeker.
		  
		  - Dàt 'n zeeman? riep de oud-matroos - die in zyn tyd den
			 welverdienden bynaam droeg van ‘lamstralige snertmalènger’ -
			 dàt 'n zeeman? 't Is de vraag of-i 't verschil kent tusschen 'n bezaan
			 en 'n fok! Al die rykeluîs-zoontjes komen de kajuitspoort in! Ik en 'n
			 ander kruipen door de kluisgaten, zieje! Dat 's 't ware!
		  
		  En, als om op deze diepzinnige meening 't zegel te zetten,
			 verschikte hy z'n tabakspruim van rechts naar links.
		  
		  - Hm, zei de kavalerist-kleerenklopper, hy heeft meer 'n paard
			 tusschen de pooten gehad! Anders... ik wil maar zeggen dat zoo'n pallas van
			 anderhalf verrel, 'r heel mal by staat. Die vliegeprikker slingert het arme
			 beest tegen de beenen. Hy moest dat ding opgespen.
		  
		  Prins Erik gespte niets op. Hy vermaakte zich met temmen van z'n
			 paard. Toen dit gelukt was, begon hy op zyn beurt het schoone dier te plagen,
			 en kittelde het met de sporen, onder 't inhouden van den toom. Telkens gaf het
			 blyk van goeden wil, maar scheen wat straf te-goed te hebben voor z'n
			 speelschen moedwil van zoo-even. Eindelyk scheen de ruiter voldaan. Hy liet den
			 vos, die niets liever wilde dan de nog altyd wegrollende rytuigen narennen, z'n
			 zin, en schoot vooruit. De dunne gordel omstanders brak af, en op-eenmaal
			 bevond zich de ruiter voor 'n kruiwagen, die de dubbele funktie vervulde van
			 voertuig en augurken-magazyn. Nog juist by-tyds hield de jonge ruiter z'n paard
			 even in, maar toch... 't was te laat om te wyken. Op-eens liet hy den teugel
			 schieten, en 't vlugge dier sprong welberaden over 't beletsel heen.
		  
		  De weinige toeschouwers riepen: hé! en onze prinselyke
			 adelborst joeg den stoet rytuigen na, die sedert eenige oogenblikken in de
			 Kalverstraat verdwenen was.
		  
			Het schoenmakertje, dat zooveel blyk gegeven had op de hoog-
{==206==} {>>pagina-aanduiding<<}
te
			  van hofzaken te wezen, beweerde dat ‘ze’ den
			 Diemermeer zouden doorryden, en, van daar terugkeerend, al de buitensingels om,
			 door de Haarlemmer poort weer naar 't Paleis.
		  
		  Wouter verheugde zich hartelyk in z'n afkeer van de puistige
			 Prinses. 't Was hem als 'n geschenk van 't lot, dat hy eens eindelyk iets had
			 te zien gekregen uit 'n sfeer die van de zyne zoo hemelsbreed verschilde, en
			 dat toch z'n begeerigheid niet opwekte.
		  
		  Met dat schoone paard was 't iets anders! Wat 'n sprong! En wat die
			 jonge ruiter 'n lief gezicht had! Precies Hamlet... vóór 't
			 kleuren! Zoo'n paard zou hy ook wel eens bezitten, als-i maar op goeden voet
			 bleef met Femke... 
		  
		  Dit scheen hem de eenige bron van alle geluk!
		  
		  ...als Femke hem maar lief had! En... zoo niet? Wel, dan verkoos-i
			 niet eens 'n paard te hebben, geen ezel zelfs, en... niets! 't Was immers juist
			 om door háár te worden bewonderd, dat-i z'n beest zulke sprongen
			 wilde laten doen over kruiwagens, of... hooger dingen!
		  
		  In afwachting van die gelukzaligheid te-paard, sukkelde hy
			 voorloopig op z'n voeten verder, en raakte weldra in de buurt van Femke's
			 huisje.
		  
		  Hier zette hy zich op haar bleekveldjen in 't gras, en peinsde, en
			 voelde zich overmand van vermoeienis, en viel in 'n slaap die meer onrustig dan
			 verkwikkend was.
		  
		  Hy droomde allerlei vreemde dingen, waarvan de hoofdzaak was dat 'n
			 jong meisjen op 'n tafel stond, en zich vermaakte met net opwerpen en vangen
			 van zware mannen in schippersdracht. Ze speelde er mee, of 't ballen waren...
			 
		  
		  - Laat ik haar nu goed aanzien, vermaande zich Wouter. Straks rydt
			 zy de lucht in... ze ziet niet op 'n daalder.... en daarom... al is 't nu maar
			 'n droom... 
		  
		  En hy zàg. Hy staarde zoo scherp als men dat in 'n droom kan,
			 en hy onderscheidde duidelyk de trekken van... de kleine Sietske Holsma!
		  
		  Zéker was zy het! Want ze riep heel verstaanbaar: 'n
			 ‘massa’ is 'n heele troep, weetje!
		  
			En met zoo'n massa - die precies geleek op Klaas Ver-
{==207==} {>>pagina-aanduiding<<}
laan
			  en de zynen - kaatste zy... 
		  
		  - Dàt zal ik nu eens goed onthouden als ik wakker word,
			 beloofde zich Wouter. Men hoeft zulk volk maar tusschen duim en vinger in den
			 nek te pakken, en 't gaat vanzelf. Ik zal 't opschryven, want zoo'n droom...
			 
		  
		  Van Femke geen woord, helaas! Zou men niet bevreesd worden
			 inteslapen, als men bedenkt dat dit ons verleiden kan tot zooveel ontrouw, tot
			 zoo'n valsheid?
		
		
{==208==} {>>pagina-aanduiding<<}
 
		  Lezers die gesteld zyn op deftige poëzie, kunnen ook dit
			 hoofdstuk weer overslaan. 't Is vol prozaïsch realismus, zich openbarend
			 in de hydrogymnastische oefeningen van 'n kastalische-fonteinnimf - tevens van
			 beroep: waschvrouw - met 'n ridder in de luur, die 'n brief ontvangt uit
			 den hemel: mirakel!

		  1165.

		  Toen Wouter zich in 't gras zette met z'n rug tegen 'n boom, was z'n
			 voornemen daar te blyven zitten wachten tot-i leven bespeuren zou in Femke's
			 huisje. Al was 't dan hoogstonzeker of ze zich dáár bevond, toch
			 immers zou hy dan iets vernemen. In-allen-geval kon haar moeder hem
			 zeggen, zoo hoopte hy, of ze behouden was thuis gekomen, en of de wond in haar
			 hals of gezicht van beteekenis was? Want bebloed was ze geweest, dit had-i
			 duidelyk gezien.
		  
		  Hy wist niet of ze gedurende haar tydelyke funktien by de Holsma's -
			 'n nicht... hoe zat dàt in elkaar! - op de Kolveniersburgwal
			 sliep, of 's avends te-huis kwam by haar moeder. Maar hoe dit wezen mocht,
			 iets zou hy nu zeker vernemen, als-i maar wachtte... 
		  
		  Helaas! Om hem overeind te houden, waren drie stevige boomen niet te
			 veel geweest, en hy hard er maar één. Hy viel 
{==209==} {>>pagina-aanduiding<<}
 dan
			 ook weldra om, en lag daar alleronfatsoenlykst. Z'n petje rolde in de sloot, en
			 verdween langzaam maar zeker onder 't kroos.
		  
		  De zeer enkele voorbyganger die hem bemerkte, meende dat daar 'n
			 beschonkene lag, en was ruimschoots in de gelegenheid om bespiegelingen te
			 maken over de al te vroege rypheid van zoo'n jong ventje. Een onderzoek naar de
			 oorzaken van 't geval - hy toch kon ziek, gewond of dood wezen - lag niet in de
			 zeden. Dat zyn politiezaken. 't Was volgens die zeden al wel, dat niemand hem
			 leed deed.
		  
		  Gelukkig was 't aantal voorbygangers, om 't vroege morgenuur, nog
			 zeer gering. Bovendien, hy lag niet zeer naby het pad dat door 't grasveldje
			 kronkelde, en de meesten gingen voorby zonder hem te zien. Maar straks als er
			 gebleekt moest worden, zoud-i in den weg liggen, dat was zeker.
		  
		  Z'n droomen bleven - als 't wakend leven-zelf - 'n zonderling
			 mengsel van schyn en werkelykheid. Een beetje waarheid, en veel bedrog...
			 ziedaar alles! Om rechtvaardig te zyn jegens slaapdroomen, moet men erkennen
			 dat ze maar beschikken kunnen over één soort van leugen. Even als
			 dichters en lasteraars! - vinden ze niets uit, en bepalen zich tot eenige
			 verandering in 't rangschikken of samenvoegen. Personen, zaken en denkbeelden
			 wisselen gedurig van rol, en leenen van elkander 't heterogeenste. Wouter
			 droomde precies als 'n ander in zyn geval zou gedaan hebben, d.i. onder den
			 indruk van de gegevens die hem waren meegegeven in den slaap, en van den
			 boomwortel waarop z'n lenden waren te-recht gekomen. Die wortel speelde voor
			 juffrouw Laps die hem pynlyk omhelsde, maar ze sprak daarby als oom Sybrand,
			 over taal en kippenhokken. Z'n moeder zag het aan, en geleek op koningin
			 Elisabeth die, volgens haar, Amerika had gekocht, en betaald met
			 háár geldje: honderd kromme pietjes. Klaas Verlaan droeg
			 'n fluweelen mantel, en zat schrylings op 'n gevleugelden kruiwagen vol
			 augurken, waarmed-i heensprong over 'n dame vol puistjes en ridderorden. Daar
			 kwam ook: ‘massa’ - persoon geworden - met 'n pruim in den mond, en
			 verklaarde dat-i Gooremest heette en op de Keizersgracht woonde, waar-i
			 ‘met God’ in effekten deed. Een zevenklapper hield redevoeringen
			 over menschenrecht, en beukte Wouter in de ribben... dit was weer de schuld van
			 dien wortel. Een vries-bont boezelaar zong: honneur au plus vaillant, en
		  	scheen daarmee broêr Stoffel te be-
{==210==} {>>pagina-aanduiding<<}
doelen,  die er naar stond
			 te luisteren, en met allerliefste bescheidenheid 'n wolk van toegeworpen
			 lauwerkransen opving op 'n yzeren leerlineaal.
		  
		  Zoo ziet men, hoe billyk het lot is. Wie roem te-kort komt in
			 werkelykheid, krygt z'n deel in 'n anderen droom.
		  
		  Maar, in-weerwil van 't vermoeiend geflikker dezer half-uitgewreven
			 en bont dooreen gemengde beelden van z'n herinnering, behield één
			 figuur vry standvastig haar trekken. Ze beheerschte elk tooneel dat aan
			 Wouter's verbeelding voorbyschoof. 't Was die van 't meisje dat op 'n tafel
			 stond, en haar armen kruiste.
		
		
		  1166.

		  - Lieve goeie god, jongen, hoe kom je dáár? Hoe kom jy
			 daar?
		  
		  Zoo sprak 'n stem, eerst op eenigen afstand, toen naderby en weldra
			 zelfs aan z'n oor. Hy had 'n flauw besef dat iemand bezig was hem
			 opterichten.
		  
		  - Sietske! mompelde de slapende.
		  - Ja, zoo heet ik! Maar hoe weet jy dat?
		  - Sietske... Holsma!
		  - Wel zeker! Maar wie heeft je dat gezegd? En hoe kom je hier? Heel
			 fatsoenlyk is 't niet! Ben je dronken? 't Is 'n groote schande voor zoo'n jong
			 bloedje!
		  
		  Ja, zeker was-i dronken. Maar 't was nog altyd van den slaap. En
			 nogeens sprak hy den naam van Sietsken uit.
		  
		  - 't Kan me niet schelen dat je me by m'n voornaam noemt, maar...
			 hoe kom je 'r aan? Heeft Fem je zo wys gemaakt? 't Is 'n ware schand voor god,
			 dat je hier zo ligt als... 'n zwyn, dat zeg ik je! En zoo-even nog...
			 geen uur geleden, zat je d'r op als 'n banjer... 't is schande, zeg ik!
		  
		  De persoon die aldus tot hem sprak, was by hem neergeknield. Ze
			 richtte hem wat op, en hy viel wezenloos tegen haar aan, zoodat ze wel
			 genoodzaakt was, hem weer in 't gras te leggen.
		  
		  - Och, och, och, 'n waar schandaal! Zoo jong nog, en dan al zoo
			 gruweloos aan 't verpieteren!
		  
			De vrouw die zich met Wouter bezighield, scheen te wil-
{==211==} {>>pagina-aanduiding<<}
len
			  voortgaan met de niet ongewone fout, 'n beschonkene z'n
			 schandelyken toestand te verwyten op 'n oogenblik dat-i onvatbaar is voor rede.
			 Maar op-eens bedacht ze zich, en, van toon veranderd:
		  
		  - Och, lieve god, 't is waar ook, riep ze, hoe kan ik zoo praten! 't
			 Kind is van 't paard gevallen, de stumpert! Jesis-Maria, wat ben ik 'n gemeen
			 schepsel! Zeg, jongeheer, ben je van je paard gevallen? Och, och, och, wat doe
			 je-n-ook op zoo'n beest! En... waar is je skos-mussie? 't Stond je zoo aardig!
			 En je sabeltje? 't Rinkelde zoo! En nu al dood... Jesis-Maria! En je kleertjes?
			 Och, lieve god, hy is dood, en... van z'n paard gevallen! Ben je dood?
		  - Sietske! mompelde Wouter.
		  - Goed, goed, noem jy me gerust by m'n naam. Ik geef er niets om,
			 want groots ben ik niet, als je me maar zeggen wilt of je dood bent! Och, och,
			 och, Maria-Josef, hy is dood! Als Femke maar hier was!
		  
		  Daar trilde iets in den zevenslaper: Femke! Was zy 't? Femke?
			 Was 't niet Sietske?
		  
		  - Sietske ben ik, zei... Vrouw Claus.
		  
		  Deze vreemde mededeeling was de moeite van 't oog-opslaan waard!
			 Maar ze vielen weer toe, en hy tegen haar aan.
		  
		  - Je mag me noemen zooals je wilt - gut, waarom niet? Ik ben
			 waschvrouw - als je me maar zeggen wilt of je je bezeerd hebt, en of 't erg is?
			 En waar is je geruite muts? 't Is schande van je moeder, dat ze je-n-op zoo'n
			 beest zet... 'n ware schande! Zeker heb je armen en beenen gebroken? En je
			 ribben? En misschien je nek, hè? Zeg 't maar, jongen! Ja 't is schande
			 van je moeder! Zoo-even zag je 'r nog zoo snoepig uit... geen uur geleden! En
			 nu... leg maar gerust tegen me-n-aan. Och, wat zal Fem er van zeggen? De meid
			 zal desperaat wezen, en... ik ook!
		  
		  Wouter richtte zich 'n weinig op, en wreef zich de oogen uit.
		  
		  - Zeg, wat is er aan je gebroken? Wil je dat ik pater Jansen laat
			 roepen? Och, 't wurm kan niet spreken! Wat is er aan je stuk?
		  - Stuk? Gebroken? Aan my?
		  - Ja, stumpert, zeg 't maar!
		  
		  Wouter betastte zich. Toen z'n hand de plek bereikte, waar
			 
{==212==} {>>pagina-aanduiding<<}
 die boomwortel z'n plooien en knoesten had ingestempeld, nam z'n
			 gelaat 'n vragende uitdrukking aan. Geheel overtuigd dat men hem niet buiten
			 z'n weten had geradbraakt, was-i niet?
		  
		  - Gebroken? Stuk? Ik?
		  - Wie anders?
		  - En... wie zou dat gedaan hebben?
		  - Wie? Wèl... jyzelf, stumpert!
		  - Ik?
		  - Wat doe je-n-op zoo'n beest!
		  - Op 'n beest? Ik op 'n beest?
		  - Weet je dan niet dat je d'r afgevallen bent?
		  - Ik? Van 'n beest gevallen? Van welk beest?
		  - Van 'n paard immers? Weet jyzelf dat niet? Ben je dan toch...
			 misschien... 'n beetje... dronken ook?
		  
		  - Ik? Dronken? Van 't paard gevallen? Ik?
		  
		  En hy legde beide handen, met wyd-uitgespreide vingers op de borst,
			 als om met onomstootelyke zekerheid vasttestellen van welke ikheid hier de rede
			 was:
		  
		  - Ik? Ben ik dronken? Ben ik van 't paard
			 gevallen?
		  - Wat ànders? Wie ànders?
		  - God, god, hoe is dàt mogelyk?
		  
		  En nogeens betastte hy z'n rib die 't cachet droeg van den
			 boomwortel. Daarop greep-i Vrouw Claus by den arm, en schreeuwde, op elk woord
			 drukkende:
		  
		  - Je... zegt... dat... ik... van... 'n paard... ben... gevallen?
		  - Ja, schaap, dàt zeg ik! Houd je bedaard!
		  
		  Nu sloeg Wouter de handen aan z'n hoofd, misschien begrypende dat
			 dààr de ikheid woonde die geraadpleegd worden moest. De slotsom
			 van z'n overwegingen schynt zonderling, maar is natuurlyk:
		  
		  - Ik wou me graag eens wasschen!
		  - Wèl, dàt 's goed! riep Vrouw Claus verheugd. Zou er
			 dan waarlyk niets aan je kapot zyn? En waar is je muts?
		  - Wasschen, ging Wouter peinzend voort, met heel koud water!
		  - Goed, jongen! Kom maar mee naar de pomp! Ben je zeker dat je
			 loopen kunt? Heb je je beenen niet gebroken?
		  
{==213==} {>>pagina-aanduiding<<}
 
		  Wouter betastte ze, en zei zonder de minste overyling:
		  
		  - Ik... geloof... het... niet!
		  - En je ribben?
		  - Ook... niet!
		  - En je nek?
		  - N... e... e... n!
		  
		  Om de goede vrouw gerusttestellen, schudde hy langzaam 't hoofd,
			 maar hy had wel eenigen moed noodig om die gymnastische bewysvoering te
			 beproeven. 't Mocht eens niet lukken!
		  
		  - Kom dan mee naar de pomp! En... zeg eens, jongen, maar jok niet,
			 ben je altemet niet 'n beetje... dronken ook? Zeg de waarheid!
		  
		  Wouter stond langzaam op, bedacht zich vry lang, en zei, blykbaar na
			 konscientieuze raadpleging van z'n herinneringen:
		  
		  - Ik geloof het niet! Maar... ik wou me zoo graag wasschen in heel,
			 heel, heel koud water... koud als ys!
		
		
		  1167.

		  Vrouw Claus geleidde hem in en door haar huisje naar 't erf
			 daar-achter, waar 'n groote pomp stond.
		  
		  - Kleed jy je maar gerust uit, m'n jongen! Niemand kan je hier zien.
			 Maar... hoe kwam je 'r toe, my zoo op-eens by m'n voornaam te noemen? Niet dat
			 ik 't kwalyk neem, gut né, maar... 
		  
		  Geheel wakker was onze slaper nog niet. Hy had tyd noodig om z'n
			 herinneringen te regelen, en 't werkelyk gebeurde te zuiveren van de laatste
			 droomerige toevoegsels. Hy verzekerde daarom dat-i... hoofdpyn voelde, en niet
			 zou kunnen spreken voor-i zich behoorlyk gewasschen had. Vrouw Claus bemerkte
			 dat-i te beschroomd was om zich te ontkleeden. Met kostbare naïveteit
			 dacht zy te-dezer-zake in 't minst niet aan zichzelf, en meende al heel veel
			 gedaan te hebben om Wouter gerust te stellen, door 'n paar lakens over den rand
			 van 'n latten-schutting te slaan, zoodat nu 't erfjen, op de zoldering na, vry
			 wel naar 'n afgesloten kamer geleek.
		  
		  - Zie zoo, m'n jongen, nu kan geen mensch je zien, geen sterveling!
			 Wie dáár overheen kykt, moet knap wezen!
		  
		  Geen ‘mensch’ geen ‘sterveling?’ En
			 zy dan? Wouter wist 
{==214==} {>>pagina-aanduiding<<}
 waarlyk niet hoe hy 't had. Gister nog
			 zoud-i misschien zonder den minsten erg... 
		  
		  Ach, hy was zooveel ouder sedert gister! En 'n beetje wyzer ook! En
			 dus... iets minder onnoozel ook! Of hoe anders moet het heeten, die schroom om
			 zich te stellen op de laagte of hoogte van Vrouw Claus?
		  
		  - Ja, ja, ik begryp best wat je mankeert, zei ze. Je hebt je leedjes
			 niet tot je wil, dàt is het! Wat doe je-n-ook op zoo'n beest!
		  
		  En ze pakte hem flink beet, en begon hem te ontdoen van z'n kleeren,
			 en Wouter liet haar begaan alsof hy vyftien jaar jonger geweest was. 't Moest
			 wel! Hy voelde zich vernietigd, en al wat in hem was, loste zich op in
			 één uit afmatting berustend: in-godsnaam! De flauwe tegenstand
			 dien-i nu-en-dan bood, werd door z'n baker opgevat als kinderlyken gril, en
			 dáármee wist ze raad! 't Scheelde weinig, of ze had er 'n
			 ‘suia, suia, kindje’ by gezongen. Want - honni soit qui
			 mal y pense!- zoo bakerlyk was haar indruk by 't uitkleeden van den jongen
			 ridder.
		  
		  Toen ze gereed was, zette zy hem op 'n laag bankjen onder de pomp,
			 en sloeg de hand aan den slinger. By de eerste druppel rilde hy, en weldra
			 klaterde 'n breede waterstraal hem op hoofd en schouders. Van teweerstellen was
			 geen spraak. Hy kon zien noch spreken, en Vrouw Claus vatte z'n
			 ‘brrr!’ dat misschien beteekenen moest: ‘genoeg,
			 genoeg!’ als 'n betuiging van tevredenheid op.
		  
		  - Ja, zieje, na zoo'n val stygt het bloed...
		  'n Pompslag!
		  - Brrr!
		  ...naar je hoofd! En de kou van 't water...
		  'n Pompslag!
		  - Brrr!
		  ...als je maar niet je nek gebroken hebt...
		  'n Pompslag!
		  - Brrr!
		  ...want dan helpt het niemendal! En...
		  'n Pompslag!
		  - Brrr!
		  ...als je ribben stuk zyn, ook niet! Zou je niet...
		  'n Pompslag!
		  - Brrr!
{==215==} {>>pagina-aanduiding<<}
 
		  ...denken, dat het nu genoeg is! ik heb...
		  'n Pompslag!
		  - Brrr!
		  ...pyn in m'n milt! Maar anders, ik...
		  'n Pompslag!
		  - Brrr!
		  ...ik wil wel! Zoo lang als je maar...
		  'n Pompslag!
		  - Brrr!
		  ...als je maar wilt!
		  
		  Op-eens hield zy op, maar liet den slinger niet los, zeker om blyk
			 te geven van goeden wil om terstond weer te beginnen, als de patient het
			 verlangen mocht.
		  
		  - Gut, ik heb vergeten je te vragen of je misschien liever
			 hebt...
		  - Brrr!
		  ...dat ik je boen met groene zeep? Zoo wascht zich onze Fem altyd,
			 weetje? 't Vel glimt er zoo van! Je moest haar rug eens zien... 'n ware
			 spiegel, kompleet 'n spiegel!
		  
		  Wouter wilde heusch iets zeggen, maar kon niet. Wàt zoud-i
			 gezegd hebben? Femke's rug, een... spiegel?
		  
		  - Ja, en haar voorhoofd ook? Heb je dat nooit opgemerkt? Nu, dat
			 komt alleen van de groene zeep! Is je moeder niet gewoon je te wasschen met
			 groene zeep? En dan... boenen, weetje, schuieren, schuren, flink! Maar ben jy
			 gewoon 't zonder zeep te doen? Gut, dat wil ik ook wel... 
		  
		  En ze maakte zich gereed om weer te beginnen. De vreeselyke slinger
			 rees... 
		  
		  - Ik... geloof... heusch... dat het nu wel genoeg zal wezen,
			 bibberde Wouter.
		  
		  En hy kreeg 'n gulp water in de mond, zoodat zy hem alweer niet
			 verstaan kon.
		  
		  - Groene zeep is ook goed voor peesknoopen...
		  - Brrr!
		  ...en rimmetiek! Als je maar van-binnen niet heelemaal stuk bent,
			 want dan... 
		  - Brrr!
		  ...is er niks an 'n mensch te doen.
		  
{==216==} {>>pagina-aanduiding<<}
 
		  Het was niet zonder inspanning, dat Wouter, koud, moe, beschaamd en
			 gebiologeerd, het waagde zich en z'n bankje eventjes van onder den straal weg
			 teschuiven. Dit sprak iets duidelyker, en bad vry welsprekend om genade.
			 Eigenlyk had-i gedurende de heele kunstbewerking niet anders gedaan, maar wat
			 baatte het? Besef om optestaan had-i niet. En bovendien... de goeie vrouw had
			 z'n kleeren over 'n droogstok geslagen, die niet onder z'n bereik was, en hy,
			 gaandeweg wakker geworden, begon schaamte te voelen over z'n volslagen gemis
			 aan bedekking. Hy bleef onbewegelyk zitten, maakte zich zoo klein mogelyk, en
			 verschool z'n kin tusschen de knieën. Ik denk dat Adam in
			 Genesis III ook zoo-iets gedaan heeft, en dit zal wel de
			 oorzaak geweest zyn, waarom hy in dat verdrietig hoofdstuk van de
			 paradyshistorie zoo moeielyk te vinden was.
		  
		  - Wou je nog wat? vroeg z'n goedige Najade.
		  - Neen, neen, o neen, antwoordde hy snel, bevreesd dat 'n nieuwe
			 straal - de slinger rees al! - hem weer de spraak zou afsnyden. Neen, maar...
			 
		  
		  De onschuldige vrouw begreep niet wat hy wilde. En daar-i als 'n
			 klompjen in-een gedoken zat:
		  
		  - Heb je véél pyn? vroeg ze.
		  - Neen! Pyn juist niet, maar... 
		  - Ben je misschien moe van 't ryden?
		  - Van 't ryden? Ja, ja, ik ben erg moe!
		  - Dàt is het! riep Vrouw Claus. En ik heb 't wurm in z'n
			 slaap gestoord! Weetje wat we doen zullen? Je moet wat slapen... dat denk ik er
			 van.
		  
		  En met 'n onbeschroomdheid, waarvoor ik eerbied vorder van den lezer
			 - zouden er zyn, die hiertoe te laag staan? - droogde zy Wouter af. Ze trok 'n
			 beddelaken van de schutting, wikkelde hem - zoo opgevouwen als-i was - daarin,
			 en droeg 'm weg als 'n pakje waschgoed.
		  
		  Hy voelde dat ze hem neerlegde, en warm toedekte... 
		  
		  - Strek jy je beenen gerust uit, m'n jongen, als ze maar...
			 in-godsnaam niet gebroken zyn.
		  
		  Wouter deed wat ze gelastte, en voelde 'n onbeschryfelyke
			 gewaarwording van welbehagelykheid. Z'n lichamelyke aandoening steeg tot
			 verrukking, toen z'n voedster de dekens 
{==217==} {>>pagina-aanduiding<<}
 naast hem
			 ‘instoppende’ de heerlyke woorden uitte:
		  
		  - Ja, slaap maar, arm kind. Je ligt daar goed... dat is 't bedje van
			 onze Fem, weetje!
		  
		  Op Femke's bed! Wèl mocht Vrouw Claus zeggen dat dit hem goed
			 zou doen! Was 't niet jammer dat-i de kracht niet had, zich wakker te houden om
			 te blyven beseffen waar-i was! Hy beproefde dit... als kleine man en als
			 ridder, maar hy bezweek als 'n mensch.
		  
		  Doch hoe plezierig 't wakkerblyven zou geweest zyn, ook de slaap -
			 nu van gezonder aard dan zoo-even op dien boomwortel met wat gras er naast -
			 werkte weldadig. Straks by 't ontwaken, zoud-i heel op z'n gemak aan Femke
			 denken. Zoo had hy zich voorgenomen toen-i Vrouw Claus hoorde wegsluipen tot
			 halfweg de deur. Voor ze die geheel bereikt had, nam hy niets meer waar, zelfs
			 z'n droomen niet.
		  
		  Wel beschouwd, hy had tot-nog-toe niet te klagen over Fancy's
			 leiding, al koos ze vreemde middelen om hem optevoeden tot mensch... 
		  
		  Want - onder ons, lezer - dáárop eigenlyk scheen de
			 zaak aangelegd!
		
		
		  1168.

		  Toen-i zoo ongeveer tegen vier uren in den namiddag wakker werd,
			 hoorde hy fluisterend spreken. Hy spande zich in, eerst om te weten waar-i was,
			 toen om te begrypen hoe hy daar kwam, en daarna om te verstaan wat er gezegd
			 werd.
		  
		  Het scheen er op toegelegd, op-nieuw voedsel te geven aan de
			 zonderlinge verwarring tusschen Femken en Sietske, die in z'n gemoed ontstaan
			 was. Zeer duidelyk hoorde hy Vrouw Claus zeggen:
		  
		  - Ja, Siet, maar... wat doet-i op zoo'n paard! Als ik z'n
			 moeder was... 
		  
		  En hoe Sietske nogal nuffig antwoordde:
		  
		  - Nicht, ik denk dat z'n moeder er niets van weet. Herman heeft het
			 ook eens gedaan, want, nicht, de jongens zyn zoo!
		  
		  Dus: Sietske was dáár! En... Vrouw Claus was haar
			 nicht, en heette ook Sietske! En... 't meisje dat op de tafel stond... 
		  
		  Och, op-eens voelde Wouter zich weer minder gelukkig!
		  
{==218==} {>>pagina-aanduiding<<}
 
		  Hy kon maar in 't geheel niet wys-worden, noch uit het gebeurde,
			 noch uit z'n aandoeningen. Lichamelyk gevoelde hy zich welvarender dan ooit...
			 
		  
		  Nooit had-i zóó 'n bad ondergaan, nooit
			 zóó geslapen, na zóóveel spanning en
			 vermoeienis!
		  
		  ...maar juist dit gaf hem volle ruimte om verdriet te voelen over de
			 verwarring van z'n denkbeelden. Was... dàt, dàt en... dàt,
			 wáár, of was 't niet waar? Daarop moest orde gesteld
			 worden! Straks misschien zou men hem komen vertellen dat-i op 't bed lag van
			 Klaas Verlaan, of van de liefelyke weduw Gooremest!
		  
		  Neen! Zóó ver zou de helsche spokery niet gedreven
			 worden! Hy lag wel inderdaad in Femke's kamertjen, of in haar bed toch, want 'n
			 byzondere kamer had ze zeker niet.
		  
		  - Als ik nu 'n stuk uit het laken knipte, dacht hy, om morgen te
			 kunnen zien en tasten, en zeker te zyn?
		  
		  En hy bracht er Samuel 26 by te-pas, en
			 droomde zich voor, hoe hy Femke zou bezweren dat-i haar spies en waterkruik
			 niet had meegenomen om te dienen als getuigen tegen háár - 'n
			 spies zag hy niet, maar 'n Rebekka stond er - doch alleen om zichzelf 't
			 zwygen te kunnen opleggen, als hy eens later weer mocht beginnen te vragen, te
			 twyfelen, te ontkennen... 
		  
		  Wat overigens het beddelaken aangaat, waaruit hy naar Davids
			 voorbeeld 'n slip snyden wilde... 't was eigenlyk jammer dat-i niet aan zeer
			 fyn linnen gewoon was. Dit belette hem, de poëzie van 't byzonder grove te
			 genieten. Rein wàs dat lynwaad, als zy die daartusschen geslapen had!
			 Maar Wouter stond nog in lang niet hoog genoeg, om gevoelig te zyn voor
			 schoonheid in 't geringe. Was-i niet nog kinderachtig verslingerd op fluweel,
			 goud, satyn, en zulke voddery? Het zeer grove weefsel van die lakens was wel
			 inderdaad nog altyd te grof voor z'n smaak, doch hierom alleen wyl die smaak
			 niet fyn genoeg was om de tegenstellend-fyne beteekenis der grofheid van dat
			 weefsel te waardeeren. Gelyk zeker soort van boekenmakers, zoud-i 'n prinses
			 laten slapen op geborduurde zyde... waarom niet op paarlen, tusschen lakens van
			 scherpgeslepen diamant? Hy wist nog niet dat men zich - behoudens alle
			 deftigheid, en eerbied voor de grondwet - Koninklyk-Keizerlyke Hoogheden
			 by-nacht, ànders kan voorstellen, en dat eenmaal misschien 'n prinses
			 zich te gering
{==219==} {>>pagina-aanduiding<<}
 achten zou, om Femke's bedje te schudden.
		  
		  Neen, neen, zóó ver was Wouter nog niet!
			  * Toch keek hy met innig
			 genoegen 't kamertje rond, en ademde den geur in, die z'n verbeelding meedeelde
			 aan alles wat-i zag. Al voelde hy zich dan niet in-staat, den hier uit alles
			 sprekenden eenvoud boven boekerige majesteit te stellen, toch was-i reeds
			 genoeg gezuiverd van 't àllergemeenste, om die eenvoudigheid hooger te
			 schatten dan 't benauwd-burgerlyke waaraan-i gewoon was en dat hem zoo kwelde.
			 Aan paleizen - die hy nog nooit gezien had - bleef-i nog altyd de voorkeur
			 geven boven 'n hut. Maar te kiezen hebbende tusschen hutten en huizen, tusschen
			 armoede en burgerlykheid... o, dan helde z'n smaak onvoorwaardelyk over naar
			 den kant van 't geringste.
		  
		  En, alweer bedroog zich z'n smaak! Om nu niet te spreken van 't
			 onrecht dat-i aandeed aan wat ik nu in één woord:
			 ‘burgerlykheid’ noem, door de achter- onder- boven- voor- zy- en
			 opkamertjes waarin dat maatschappelyk standpunt zich tot-nog-toe aan hem had
			 geopenbaard, te verheffen tot type - hy zag, door vergelyking
			 dáármee, de Holsma's voor ryk en voornaam aan - in veel wyder
			 opzicht beging-i 'n fout. Noch hutten, noch grove beddelakens, noch
			 achterkamers, noch paleizen, noch zelfs... de puistjes van 'n Palatine,
			 bedingen - d.i. veroorzaken of weren - de poëzie! Voor haar is dit alles
			 gelyk. Zy zoekt en vindt haar voedsel in 't schynbaar geringe, niet meer - maar
			 vooral niet minder ook! - dan in voornaamheid. Gelyk 'n godin - dit is
			 ze, en... de eenige! - alles overziend, alles waardeerend op juisten prys,
			 alles vervormend naar háár beeld, alles behoudend, samenvoegend
			 en gebruikend voor háár doel, de ongelyksoortigste bestanddeelen
			 overgietend met háár kleur, heft ze alles gelykmakend tot zich
			 op, zonder aanzien van persoon, standpunt of omgeving. Dit is haar roeping,
			 haar behoefte, haar Wezen.
		
		
		  1169.

		  't Was nog al wèl, dat Wouter niet naar juweelen zocht in 't
			 kamertje van de prinses zyner ziel. In-plaats hiervan bemerkte hy dat er
			 nòg een slaapplaats was: 'n ‘bedstee.’ Daar sliep zeker
			 Femke's moeder. Tegen een der wanden van 
{==220==} {>>pagina-aanduiding<<}
 't vertrek was 'n wyde
			 gemetselde schoorsteen, alleraardigst gekleed in Delftsche ticheltjes. Ze
			 stelde met hun allen de opwekking van Lazarus voor, en de man met wien ik den
			 lezer by 'n vorige gelegenheid in kennis bracht (noot 140) ontbrak niet. Wouter voelde zich door dit staal van al
			 te wonderbewyzend realismus minder gestuit dan anders 't geval zou geweest zyn,
			 want... op die poppen had Femke's oog gerust. Dit denkbeeld adelde alles wat-i
			 zag. Het kamertje was overigens gemeubeld met vier matte-stoelen, waarvan een
			 voor 't bed stond, met z'n kleêren, netjes gerangschikt en blykbaar
			 gereinigd, er op. Zelfs z'n ryglaarsjes waren gepoetst. Die goede Vrouw
			 Claus!
		  
		  In 't midden van de kamer zag hy 'n vierkante tafel, waarin 'n lade
			 die openstond. Het ding kon niet anders, omdat het gaapte door overlading. De
			 ons bekende wollen kousen staken boven den rand uit, en wachtten op herstelling
			 of misschien op terugzending naar den eigenaar... naar pater Jansen? Daar was
			 meer brei- en ook naaiwerk in die lade... goeie hemel, geestelyke onderbroeken
			 misschien!
		  
		  Wouter sloot z'n oogen, en keerde zich gemelyk om. Wollen kousen...
			 va! Maar die onderbroeken... hy zag geen kans ze te poëtizeeren! De
			 schuld lag aan die broeken niet, meende hy, maar aan den pastoor. Ik zeg dat de
			 schuld aan hemzelf lag. Of er onderbroeken lagen in die uitgeschoven tafella,
			 kan ik niet zeggen, doch zoo ja, dit zou voor Wouter geen reden geweest zyn,
			 zoo vies z'n oogen te sluiten. We willen hopen dat-i 't maar deed om 'n
			 voorwendsel te hebben tot nadutten. Dit kon wel wezen, want al voelde hy zich
			 hersteld van de vermoeienis, hy was nog niet bekomen van den slaap. Toch
			 begreep hy dat er 'n eind moest komen aan z'n Capua. Niet zonder
			 inspanning sloeg hy de oogen weer op, en zag nu iets dat hem liefelyker
			 voortkwam. Aan den wand by 't hoofden-eind van z'n kribbe - heel veel meer was
			 Femke's bedje niet - hing 'n krucifix met wywaterbakje van zeer gewonen steen,
			 waarop de bezitster hoogen prys scheen te stellen. Daaraan toch had zy de
			 eenige versiering aangebracht, die van haar hand in 't gansche vertrek te
			 vinden was. Het rustte tegen 'n vierkant schildje van haakwerk, dat op 'n blad
			 karton was bespannen. Blauw glanspapier gluurde vriendelyk door de symmetrische
			 gaatjes.
		  
		  ‘Daarmee zegende zy zich’ dacht Wouter, en onwillekeurig
			 stak hy de hand in 't bakje... 
		  Het was droog. Nu, om 't water was het ons protestantsch
			 
{==221==} {>>pagina-aanduiding<<}
 jongetje niet te doen. Hy wilde slechts z'n hand... wyden door
			 aanraking met iets dat door háár voor heilig gehouden werd. Hy
			 wist met dogmatische precizigheid - lieve god, op z'n katechizatie was-i de
			 eerste in die zaken, en had er mooie pryzen mee behaald - dat Roomschen zeer
			 dom zyn, en aan allerlei gekheid gelooven. Hierin namelyk ligt het verschil
			 tusschen Katholieken en... andere menschen. Wel beschouwd, begreep hy dus zeer
			 goed dat zoo'n wywaterbakje niets helpt voor de zaligheid, en dat de lieden die
			 aan zulke prullen gewicht hechten... 
		  
		  Maar Femke dan? Was ook zy zoo byzonder afschuwelyk papistisch
			 dom... zy? Wel neen, ze was... Femke! Dit beteekende heel iets anders in
			 Wouters oog. Aan z'n eigen afgodery met háár, dacht-i in 't
			 geheel niet. Daarvan stond niets in z'n katechismus, en hy hoefde er dus niet
			 tegen te waken.
		  
		  Heel onprotestants sloot-i z'n vingers om den rand van 't schulpjen,
			 en trachtte zich voortestellen dat ze daar háár vingers
			 ontmoetten. Dat steenen ding was wel Femke niet, maar 't kwam hem te-hulp in 't
			 aanschouwelyk vóór zich dagen van haar beeld, en alzoo... 
		  
		  Wat is dàt?
		  
		  Iets als 'n brief van zeer groot formaat, toegevouwen en
			 dichtgegomd, viel van achter 't karton uit, en op z'n bed. Wouter nam het op,
			 en zocht - 'n oogenblik lang door naïveteit bewaard voor verbazing - naar
			 't adres... aan hèm, natuurlyk! Het steenen Jezusje had hem iets te
			 zeggen, naar 't scheen. Een achtste kruiswoord misschien? Of kwam de boodschap
			 van... haar? Of van beiden tegelyk?
		  
		  Zóó was de eerste indruk van ons protestanterig
			 vrydenkertje. Een adres stond niet op den brief, doch in-plaats daarvan, 'n
			 datum van 'n maand of wat oud. Gelukkig dat Wouter zich 'n oogenblik bezon,
			 voor hy den omslag losbrak. Reeds was z'n onbescheiden vinger daartoe gereed,
			 toen-i zich nog juist by-tyds verweet dat het stuk onmogelyk aan hem kon
			 gericht zyn. Immers, welke besteller had hem kunnen vinden in dat domicilie?
			 Hyzelf begreep ter-nauwernood waar-i was. Dit konden bovendien noch Femke weten
			 - hy vergiste zich: ze wist het! - noch dat steenen poppetje.
		  
		  Maar... 'n wonder? Gekheid! De ‘Heer’ doet geen wonderen
			 dan... op zeer grooten afstand en... heel lang geleden. Dit 
{==222==} {>>pagina-aanduiding<<}
 is
			 elk rechtschapen Protestant bekend.
		  
		  Uit al deze beschouwingen vloeide rechtstreeks de slotsom voort, dat
			 de geheimzinnige dépêche onmogelyk voor hem kon bestemd
			 zyn...
		  
		  Domme jongen! De brief was wel degelyk aan hem gericht! Met al z'n
			 wonderhekel wàs-i wel genoodzaakt den inhoud te zien, te begrypen, in
			 zich optezuigen... 
		  
		  Bevend van aandoening en met eerbied plaatste hy 't kostbaar stuk -
			 ongeopend... maar gelezen en verstaan hàd hy 't! - op de oude plaats, en
			 sprong 't bed uit.
		  
		  Hy had den gesloten brief tegen 't licht gehouden, en... zyn
			 gekleurde Ophelia herkend. Dat beeldje bewaarde Femken in haar binnenste
			 Heilige der Heiligen... 
		  
		  Nu eindelyk was-i wakker. Wie zou niet wakker worden na 't ontvangen
			 van zóó'n brief uit den Hemel?
		
		
{==223==} {>>pagina-aanduiding<<}
 
		  Nieuwe blyken der verdorvenheid van Vrouw Claus - en
			 van den auteur - in-zake: aesthetika. Een weerbarstige verloren zoon.
			 Hoe 'n verkamerde verpolitiekte verhoofdartikelde Natie den vreemdeling in den
			 schoot valt. Verschyning van 'n muts en 'n Sybille. Geroepen, en...
			 àls geroepen! Wouter begint iets van de ‘vier
			 windstreken’ te zien.

		  1170.

		  Hy kleedde zich aan, en trad in het andere kamertje, waar-i z'n
			 gastvrouw en de kleine Sietske meende aantetreffen. Maar er was niemand. Nu
			 eerst bedacht hy dat-i, na de weinige woorden die hy verstaan had, geen verder
			 gesprek had waargenomen. Het jonge meisje was zeker na 'n kort bezoek by haar
			 ‘nicht’ reeds weder vertrokken.
		  
		  En Vrouw Claus zelf? Blykbaar had ook deze haar huisje verlaten,
			 doch ze deed het niet zonder 'n eigenaardig kenmerk achter te laten van haar
			 ruw karakter, grove levensopvatting en gebrek aan opvoeding. Dat heeft men van
			 de menschen die nooit verzen of romans lezen!
		  
		  Verbeeld u, lezer, wat het onbeschaafde vrouwmensch zich veroorloofd
			 had! Op 'n klein witwerks-tafeltje, waarby 'n stoel stond aangeschoven als om
			 uittenoodigen tot plaatsnemen, lagen twee boterammen van de ons bekende soort
		  	op 'n ont-
{==224==} {>>pagina-aanduiding<<}
bytbordje,  en stonden mèt dat bordje op 'n
			 alleronhebbelykstgroote kom koffi. Die koffi was nagenoeg koud, maar...
			 overigens? Zouden niet sommige smakelooze realisten iets als gloed meenen te
			 ontdekken in dien toestel? Hoe jammer, niet waar, dat zoo'n vrouw niet in haar
			 jeugd, door den bekenden: ‘dominee die terstond bemerkte dat er wat
			 in zat’ gekuischt was met latynsche verzen! Zonder maat, rym,
			 spondaeen of mythologie, schreeuwden die plompe boterammen:
		  
		  - Tast toe, m'n jongen! Je moet honger hebben!
		  
		  Zóó verstond Wouter de alexandrynen van Vrouw Claus.
			 En hy handelde flinkweg naar z'n overtuiging, door ze met smaak te verslinden,
			 waartoe wel eenige volharding noodig was, want waarlyk... één
			 mondvol meer, en 't was te veel geweest. Hy voelde zich versterkt, en ook die
			 lauwe koffie deed hem goed. O, dat heerlyke, heerlyke proza! Zoo'n
			 namiddag-ontbyt... 
		  
		  't Is waar ook! Eigenlyk was 't plan geweest, dat-i zou ontbeten
			 hebben by... 
		  
		  Hy ontstelde, en verviel - nu door honger noch slaap gekweld - in
			 angst voor den afloop van z'n zonderlinge uithuizigheid. Het huis Pieterse
			 torende als 'n verzwelgende waterhoos voor z'n verbeelding op, en verdreef
			 zelfs de behoefte aan opheldering van al de mysterien die hem omstrikten.
		  
		  Naar huis? Hy durfde niet!
		  
		  Z'n moeder, Stoffel, z'n zusters... zy allen vertoonden zich als
			 Shakespearsche heksen, met kromme nagels, en ongekamde slangen op het hoofd.
			 Zelfs Leentje, z'n goedig advokaatjen anders, zou hem - als by gelegenheid van
			 de aardappelgeschiedenis - verraderlyk afvallen, en zeggen:
		  
		  - Ja, maar... zieje, Wouter, dat 's ook geen fatsoenlyke manier van
			 doen! Déze keer moet ik heusch je moeder gelyk geven. Weetje wat je doen
			 moet? Vraag excuus, en zeg dat je 't nooit weer zult doen.
		  
		  Och, och, Leentje, je weet niet wat je zegt, kind! Ik geef 't
			 je-n-in drieën, in zessen, in tienen, om na zóó heen-en-weer
			 te zyn gegooid... 
		  
		  Een oogenblik dacht Wouter aan 't vierde tafereel van den
			 Verloren Zoon... hm! Hy wist zeer goed dat de zaak niet op vergiffenis
			 en kalfsvleesch zou uitloopen. ‘Vader - dit werd: ‘moeder’
			 hier, maar 't variantje doet niet tot de zaak - 
{==225==} {>>pagina-aanduiding<<}
 moeder en Stoffel
			 dan, ik heb gezondigd... 
		  
		  Sakkerloot, ik hèb niet gezondigd! Niets... niemendal! Heb ik
			 wat verkwist? M'n erfdeel? Geen duit! Heb ik wyn gestort? Geen drup!
		  
		  De zuivere waarheid! Noch juffrouw Laps, noch Vrouw Gooremest, wat
			 dan ook overigens de grieven van deze beide dames tegen Wouter wezen konden,
			 hadden 't recht hem aanteklagen van bovenmatige spilzucht. En... Vrouw Claus?
			 Deze had hem, ongevraagd-ongeweigerd immers, krediet gegeven voor koffi,
			 boterammen en verblyf... dagverblyf slechts, nu ja, maar dit kon nu eenmaal
			 niet anders, omdat de nacht onherroepelyk was voorby geweest toen ze hem
			 opvischte van dien boomwortel. Kon hy dit alles helpen? Was-i nu daarom
			 prodigue, of... verloren dan, als men zich koppig houden wil aan
			 den hollandschen tekst, die nog altyd - volgens juffrouw Pieterse - de
			 eenig-ware is?
		  
		  Wouter vloekte nogeens: sakkerloot! Verder durfde hy ditmaal niet
			 gaan, hoewel-i terdeeg boos was. Hy kon niet wysworden uit al z'n zonden, en
			 begreep toch dat er iets aan hem haperde, want... naar huis durfde hy niet.
		  
		  Met wyde stappen liep hy de enge kamer op-en-neer, en sprak of
			 dacht:
		  
		  - Heb ik plezier gehad? Neen! Heb ik gastmalen aangerecht met vier
			 dames? Neen! Heb ik jachthonden laten rondloopen in de eetzaal? Neen! Heb ik al
			 m'n goederen op 'n kameel gepakt? Neen! Heb ik 'n zwarten knecht gehad, die m'n
			 paard hield? Ben ik er op gaan zitten? Weggereden... 
		  
		  Hier bleef-i steken! Van kameelen en hooggekleurde juffers voelde hy
			 zich zuiver. Ook van jachthonden, wynkruiken en dien zwarten knecht, maar... 'n
			 paard? En... ryden?
		  
		  Vrouw Claus was toch niet gek, niet beschonken! Had ze hem op 'n
			 paard gezien... ja of neen? Had-i op zoo'n beest gezeten... ja of neen? Zoo
			 neen, dan was ook dat meisjen in de herberg niet Femke geweest! Dan was zy
			 evenmin Sietske geweest! Dan was ook die kroeg geen kroeg geweest, die schipper
			 geen schipper, Laps geen Laps, likeur geen likeur... dan was àlles
			 schyn, verblinding, droom, goochelspel, waan, bedrog, razerny, dolheid! Dan was
			 ook het standbeeld met gekruiste armen en strengen blik... o God, zou ook
			 dàt niets geweest zyn dan 'n sarrend spook?
		  
		  Maar... dit was nu de vraag niet. De vraag was, hoe hy 't
			 
{==226==} {>>pagina-aanduiding<<}
 moest aanleggen om zich weer te doen inlyven by den huize
			 Pieterse, waartoe hy nu eenmaal van gods- en rechtswege behoorde... 
		  
		  Hy pluisde de kruimels van z'n bordjen, en riep, ditmaal niet zonder
			 onbehoorlyk zeedyksch tusschenvoegsel:
		  
		  - Ik wou - ........... - dat ik zoo'n kruimel was! Dan wist ik
			 ten-minste waar ik heen moest!
		  
		  En hy stak 't ding in z'n mond.
		  
		  Ziedaar de eerste broodkruimel die zich beroemen kan, benyd te zyn
			 geworden door 'n heertje van de Schepping.
		  
		  - Naar... Amerika?
		  
		  Dit lachte hem wel toe. Als-i maar in 't bezit was geweest van de
			 fameuze honderd guldens, waarmee men - volgens z'n moeder - in dat land kan
			 leven als 'n prins. Doch, nader overlegd, ook die verbazende som zou hem niet
			 geholpen hebben. Hy kon immers 't huisje van Vrouw Claus niet ongesloten
			 overlaten aan de hebzucht der voorbygangers? God weet wie daar al zoo vermoord
			 zouden worden, als voorbygaande booswichten 't leeg vonden, en onbewaakt! Mocht
			 hy z'n post verlaten, hy die aanvankelyk was uitgetrokken - 't is waar ook,
			 maar 't was hem ontgaan - tegen roovers? En, zonder nu juist aan moord of
			 doodslag te denken, was 't geen medeplichtigheid aan heiligschennis, Femke's
			 wywatersbakje - en wat daar achter stak! - bloottestellen aan den ongewyden
			 blik van nieuwsgierigen?
		  
		  - Neen, neen, riep-i, en hy nam de huisgoden tot getuigen, ik ga
			 niet naar Amerika!
		  
		  Bovendien, wat zoud-i daar doen, zonder... háár? Dat
			 de Weledele heer Motto vertrokken was in z'n eentje, was zyn zaak - ieder moet
			 handelen naar z'n overtuiging! - maar hy, Wouter, 'n nieuw werelddeel betreden,
			 zonder by 't aan-wal stappen, het neerteleggen voor háár voet...
			 zonder tot háár te zeggen: trap er gerust op, daartoe juist heb
			 ik 't expres veroverd voor jou... dat nooit!
		  
		  Amerika zelf zou 'r geen vrede mee hebben! Wat is 'n ridder zonder
			 dame? En welk werelddeel nam ooit genoegen met 'n zoo gebrekkig toegerusten
			 veroveraar?
		  
		  De zaak was nòg onmogelyker dan ze hem in-den-beginne
			 toescheen. By nader inzien kon-i evenmin naar Amerika, als 
{==227==} {>>pagina-aanduiding<<}
 naar
			 huis... hy had geen hoed, geen pet, geen muis! Verbysterd keek hy rond, en zag
			 niets dat op 'n hoofddeksel geleek. Toch wel! Daar hing 'n
			 noordhollands-friesche kap op 'n mutsebol, maar... 
		  
		  De deur werd behoedzaam geopend, en 'n onzichtbare hand die om den
			 rand boog, hield Wouter 'n elegant mutsje voor... precies geschikt voor
			 veroveraars, en jongeluî die 't worden willen. Wouter sperde mond en
			 oogen op, en stond daar als 'n verbaasde Term... 
		
		
		  1171.

		  Wie zal eens eindelyk met kryt, griffel of penseel iets nateekenen
			 van m'n schetsjes? Zyn ze misschien niet goed genoeg voor de ideenryke
			 beoefenaars van: één heer met één hond en
			 één haas onzer schilderytentoonstellingen en muzeums?
		  
		  Ben ik dan de eenige artist in ons verrot Holland?
		  
		  Anathema!
		  
		  In 't Buitenland achten zich de eerste kunstenaars zeer vereerd door
			 't illustreeren der vodden van de Dumasjes en 
			 Victor Hugo. De printjes die ze zulke
			 knoeiers nakrabbelen, worden in òns land verkocht, en Kappelman vindt ze
			 byzonder mooi, en blaast zich op by 't snorken op: ‘vaderlandsche
			 kunst’ op: ‘echt-hollandsche School.’
		  
		  Wat ik u geef, lezer, is... nu ja, modern-hollandsch
			 misschien niet. Maar echt is het, en dit beteekent iets meer.
		  
		  De echtheid van uw hollandisme kon wel eens, goed bekeken,
			 slechts vertaalde echtheid wezen, kreupele namaak van allerlei leerjongenswerk
			 aan gene zyde van de grens. Bemerkt ge dan niet dat Nederland - sedert eeuwen
			 al! - gelyk 'n straatslet zich mooi maakt met de afgedragen plunje... van
			 kamersletten? Dat het met gretigheid opslikt wat elders werd uitgespuwd?
		  
		  Onze teekenaars en schilders worden vriendelyk uitgenoodigd, zich te
			 onthouden van den waan dat ik behoefte heb aan hun hulp. Ik maakte de
			 bovenstaande opmerking noch om hunnentwil, noch in myn belang.
		  
		  Wat my betreft, men heeft me gewoon gemaakt m'n weg te vinden
			 zònder ondersteuning. In-allen-geval zou ik me wel wachten hulp te
			 zoeken by lieden, die blyk geven dat ze hun 
{==228==} {>>pagina-aanduiding<<}
 eigen roeping niet
			 kennen. En zyzelf kunnen van m'n wenk geen gebruik maken, juist omdat ze dien
			 wenk hebben afgewacht. Artisten op kommando, op ‘vereerend verzoek’
			 zyn wel misschien onbekwaam om kruienier te worden, maar zéker niet in
			 den wieg gelegd voor kunstenaar.
		  
		  Noch voor hen noch voor my alzoo, schryf ik dit nummer. 't Is 'n
			 bydrage tot de kenmerken van:decline and fall!
		  
		  Om-godswil, Nederlanders, landgenooten, zou er niet nog iets aan te
			 doen zyn?
		  
		  Wordt wáár. Dàt is de weg! Het wordt, o.a.
			 verzekerd door den zeer beroemden... Mr Chose. Ook beweert de
			 uitstekende engelsche dichter Devilknowshim dat het eenmaal door den zoo
			 algemeen bekenden wysgeer Niemendalski gezegd zou kunnen wezen. Gelooft
			 ge 't nu, Nederlanders?
		
		
		  1172.

		  Wouter's verbazing was gegrond. Hy staarde 't geheimzinnige mutsjen
			 aan, en twyfelde weer of-i wakker was. Het aardig spookje scheen aan den rand
			 van de deur te kleven, maar onbewegelyk, was het niet. Verbysterd vroeg Wouter,
			 alsof hy te doen had met 'n levend voorwerp:
		  
		  - Waar kom jy vandaan? Wat wil je van me?
		  
		  't Was al wel dat-i niet, gelyk 
			 Luther den Duivel, 't onschuldig voorwerp
			 iets naar den kop keilde. Z'n boterammenbordje, byv. dat zeer geschikt was voor
			 zoo'n worp.
		  
		  Er was beweging in de deur, en ook 't mutsje trilde. Nogeens vroeg
			 Wouter vry onthutst - 't klonk inderdaad als 'n vade retro! - wat het
			 wilde?
		  
		  Als 't mutsje zelf geantwoord had, zoud-i 't op dit oogenblik niet
			 vreemd gevonden hebben. In-plaats daarvan echter piepte een bevend stemmetje
			 van achter de deur:
		  
		  - Ben je nog heelemaal naakt, jongeheer? Ik mag niet binnen komen.
			 Hier is je mussie... neem maar aan... als je de rechte bent, want dat moet ik
			 eerst weten.
		  
		  Wouter bekeek zich. ‘Ik... naakt? Wel neen! En... de rechte?
			 Ben ik de rechte?’ Dit scheen-i niet te weten.
		  
		  Hy liep naar de deur. De muts verdween, en de deur werd 
{==229==} {>>pagina-aanduiding<<}
 toegetrokken tot op 'n kier.
		  
		  - Wie is daar? Wie ben je? snauwde hy.
		  - Ik ben 't Stakkervrouwtje. Ben je nog heelemaal naakt,
			 jongeheer? Ik breng je je mussie... as jy 't bent, de rechte!
		  
		  Woedend rukte Wouter de deur open, en grimde de zonderlinge
			 boodschapster aan... 
		  
		  'n Heks, 'n ware heks! De gelykenis met een der Megaeren uit den
			 Macbeth op z'n printen, was treffend.
		  
		  Wat al overleg moet het Fancy gekost hebben om die vrouw te doen
			 geboren worden op 't vereischt oogenblik, en haar tachtig jaar in 't leven te
			 houden - in wèlk leven! - om dáár op haar post te zyn met
			 'n muts in de hand, juist toen hy om zoo'n kleedingstuk verlegen was. O, domme
			 ondankbare Wouter! Want:
		  
		  - Wat motje? zeid-i zoo ruw mogelyk.
		  
		  De arme mismaakte stumpert schrok drie waggelingen achteruit.
		  
		  - Is uwe niet naakt meer? Wezenlyk niet?
		  - Heere-krrristis, wyf - de lapsische verbazings-terminologie had
			 school gemaakt - wat wil je van me?
		  
		  Ze bekeek Wouter van 't hoofd tot de voeten.
		  
		  - Ze had gezegd dat je rooie lappies op je kraag had... 
		  - Wàt op m'n kraag?
		  - Rooie làppies. En 'n sabeltje!
		  - 'n Sabeltje? Waar? Wat voor 'n sabeltje?
		  - En dat ze je-n-onder de pomp had gezet... 
		  
		  Dit klonk minder onzinnig. Onder de pomp was-i geweest, inderdaad
			 en... terdege! Maar wat er nu volgde, maakte Wouter weer kriegel.
		  
		  ...en heelemaal naakt had uitgekleed... as 'n wurm. En dat ik niet
			 moest binnengaan, omdat ze niet wist of je-n-al je kleertjes
			 áánhad. Waar is je sabeltje?
		  
		  Ze hield het mutsjen op haar rug, als om te betuigen dat ze 't niet
			 zou afgeven voor ze dat sabeltje zag.
		  
			Wouter wist niet wat-i zeggen zou, en begon weer te twy-
{==230==} {>>pagina-aanduiding<<}
felen
			  aan z'n verstand. Na eenig zwygen:
		  
		  - Wie bèn je?
		  - En wie ben jy dan, jongeheer? Ben jy 't matroossie die van
			 't paard is gevallen? Je ziet er niet uit als 'n matroos, en ik geef je de muts
			 niet! Vrouw Claus zou me... 
		  
		  De naam van z'n gastvrye bronnefee bracht Wouter tot nadenken. Hy
			 meende 'n gelegenheid te bespeuren, eenig licht te doen opgaan over al de
			 geheimenissen die dreigden hem krankzinnig te maken. Op-eens van toon
			 veranderend, noodigde hy 't oude vrouwtjen uit, binnen te komen. Ze gaf hieraan
			 aarzelend gehoor, maar bleef den muts aandrukken tegen den onderkant van haar
			 bochel.
		  
		  - Vertel me-n-eens, zei Wouter zoo minzaam hem mogelyk was, wat je
			 hier komt doen, en wie je gezonden heeft? Wil je niet zitten, vrouwtje?
		  
		  En hy schoof haar 'n stoel toe. Maar ze kon er geen gebruik van
			 maken. Ze was te verdraaid van gestalte, en bovendien te klein, om zich
			 ter-ruste te zetten op zoo gewone wys.
		  
		  - Ja, zitten wil ik wel, maar dat doe-n-ik zoo op m'n eigen manier.
			 Heb je niet 'n stoof voor me? Die geeft me Vrouw Claus ook altyd, als ik hier
			 kom eten, want ik eet hier driemaal in de week. Daar staat er een... 
		  
		  Wouter volgde de richting van haar vinger, en zag 'n drietal stoven
			 op 'n stapeltjen in den hoek staan. Hy vloog er heen, greep er een in de
			 traditioneele vyf gaatjes, en zette den troon die z'n sybille zou dienen voor
			 drievoet, achter haar neer. De handbeweging die nu tot plaatsnemen uitnoodigde,
			 was waardig, vroom, bevallig, galant, in één woord:
			 ouwerwetsch-ridderlyk. Hoe ànders? Die vrouw spysde driemaal 's weeks in
			 dat huisje. Die vrouw had Femke gezien. Die vrouw kende zyn Femke. Die vrouw
			 was dus zoo leelyk niet, zoo krom niet, zoo oud niet, zoo heksig niet, zoo
			 belachelyk niet, zoo afzichtelyk niet! Die vrouw zat daar waarlyk heel goed op
			 haar stoofje. Wie er mee gespot had, was 'n gek. En ook hy ging nu zitten, en
			 nam iets aan van de houding der notarissen, als ze zich 'n uitersten wil laten
			 voorzeggen.
		  
		  - Je komt dus van Vrouw Claus?
		  - Ik mot eerst weten wie je bent, jongeheer.
		  - Wouter Pieterse.
		  - Dat kan me niks schelen. Ben jy de jongeheer die van 
{==231==} {>>pagina-aanduiding<<}

			 het paard gevallen is? Dàt mot ik weten!
		  
		  Wouter zag nu in, dat hy om iets van Femke te vernemen, wel
			 genoodzaakt was zich de onderscheiding aantematigen van 'n nooit geleden
			 ongeluk. En dus:
		  
		  - Ja, ja, ja... o zeker, zeker! Ik ben van 't paard gevallen, wel...
			 zesmaal!
		  
		  - Zy wist maar van ééns! Maar... zesmaal, zeg je? Je
			 was dus wel wezenlyk 'n beetje dronken?
		  - Ja, o ja, ik was dronken... heel erg!
		  - Zóó? vroeg de bes, nog altyd wantrouwend. Je was erg
			 dronken, zeg je? En hoe komt het dan, dat je niet heelemaal naakt bent? Want ze
			 zei dat ze je-n-onder de pomp...
		  - Ik heb me weer aangekleed.
		  
		  Dit scheen de achterdochtige vrouw niet volstrekt onmogelyk te
			 vinden. Maar op-eens:
		  
		  - En je rooie lappies dan? Waar heb je die gelaten, hè?
		  
		  Luk-raak antwoordde Wouter dat ‘die dingen’ - hy wist
			 waarachtig niet wat ze bedoelde - in de sloot gevallen waren.
		  
		  - Komaan, vleide hy zoo verteederend mogelyk, zeg my je boodschap
			 maar! Ik ben heusch van 't paard gevallen, en erg dronken geweest! Gut, zoo
			 erg! Je hebt er geen begrip van, hoe dronken ik geweest ben! Och, zeg me nu
			 asjeblieft je boodschap!
		  
		  Ze liet zich bewegen. Heel gelukkig. Hy was waarachtig in-staat
			 geweest haar te streelen, maar deze ramp werd hem uitgewonnen, want ze
			 begon:
		  
		  - Ik ben 't Stakkervrouwtje, weetje, en woon achter de
			 planken, by den molen, en Vrouw Claus is eigenlyk 'n nicht van me... 
		  
		  O goden, alweer 'n nicht! Als Wouter's liefde eenmaal behoorlyk
			 ‘bekroond’ wordt, wat aan my staat... 
		  
		  Aan my, en aan... háár: Fancy, Femke, of hoe zou ze
			 heeten? Causaliteit, misschien?
		  
		  ...nu, ik wil maar zeggen dat-i dan op-eenmaal in 'n zeer groote
			 familie komen zou.
		  
		  - Ja, 'n nicht, of... 'n tante misschien. Neen, ik ben 
{==232==} {>>pagina-aanduiding<<}

			 háár tante. Als ik m'n broer was, kon ik haar oudtante wezen,
			 of... 'r grootmoeder. En de kleine Fem is naar me genoemd, of... naar m'n
			 overgrootmoeder eigenlyk, want in onze familie heeten we allemaal Fem of
			 Sietske. En de mannen heeten Sybrand of Erik. Dat wist je zeker niet,
			 hè?
		  
		  - Sybrand?
		  
		  - Ja... of Erik! Maar ik woon achter de planken... 
		  
		  Op-eens doorschoot Wouter de gedachte - te vroeg was 't niet! - dat
			 die vrouw krankzinnig was. En er was iets van aan. Maar niet alles wat ze
			 zeide, gaf daarvan blyk. Integendeel, wie vertrouwd ware geweest met de
			 oorzaken die haar indrukken benevelden, zou misschien tot de slotsom gekomen
			 zyn, dat haar verstand in sommige oogenblikken helderder was dan van menig
			 ander. Niemand is volmaakt gek.
		  
		  - Achter de planken? vroeg Wouter.
		  - Ja, achter de planken van den molen. Want dáár woon
			 ik, omdat het de molen is van m'n grootvader. Vraag maar aan alle menschen,
			 of-i niet gebouwd is door Erik Holsma... den Stoereman? Want
			 zóó werd-i genoemd. Dàt was 'n kerel! Hy kon er wel zes
			 aan, als jy! 't Is eigenlyk myn molen, maar ik geef er niet om, als ik
			 maar slapen mag achter de planken... 
		  
		  Notaris Wouter keek vragend.
		  
		  ...ja, omdat ik daar 'n vryertje wacht. Jy bent het niet, maar je
			 lykt wel wat op hem. En als je wat stoerder was... want stoer was-i!
		  
		  Zeker, die vrouw was krankzinnig!
		  
		  ...'n vryertje, weetje! 'n Smuke jongen die alles neerslaat wat niet
			 deugt. En hy krygt den molen van me... 't is 'n bovenkruier. Met
			 paltrokken houd ik me niet op. En jy?
		  
		  Wouter werd verlegen. Wat had-i aan zoo'n gesprek? Te weinig
			 ontwikkeld nog om belang te stellen in de ziektegeschiedenis der ziel van die
			 vrouw, trachtte hy haar aandacht terug te brengen op de zaken die hem belang
			 inboezemden.
		  
		  - Ja, ja, 'n bovenkruier, beaamde hy, zonder te weten wat dat voor
			 'n ding was. En wat heeft Vrouw Claus je voor my opgedragen?
		  - Wel, ze had me geroepen, om met 'r meetegaan om in de Halsteeg 't
			 mussie voor je te koopen, omdat je naakt 
{==233==} {>>pagina-aanduiding<<}
 was. 'n Mussie van fyn
			 laken, en 'n rand van allerlei kleur, en 'n kwast van bonte wol. De
			 Stoereman droeg nooit anders, want zie je, eigenlyk was-i 'n prins, en
			 heette Erik.
		  - En wat zei Vrouw Claus?
		  - Dat ik je 't mussie geven zou, maar niet binnen gaan, omdat je
			 heelemaal naakt was. En ze had zooveel ‘wasschen’ thuis te brengen.
			 En ik moest je zeggen... als je wakker was... want, zei ze, je sliep... 
		  
		  De stumpert richtte zich aan de tafel op, en trachtte te zien wat
			 daarop lag.
		  
		  ...als je niet sliep, moest ik je zeggen dat er... op de tafel in 't
			 voorhuis... dat is hier, weetje?
		  - Ja, ja, dat is hier!
		  - Daar zou 'n boteram voor je staan, en die zou je eten, zei ze, als
			 je... wakker was.
		  - Ja, zeker! Die zou ik eten... 
		  - Als je wakker was!
		  
		  Nog altyd trachtte zy den boteram te zien te krygen. Wouter maakte
			 'n eind aan haar onderzoek, door de verzekering dat-i de bedoeling van Vrouw
			 Claus volkomen begrepen, en zich reeds dien-overeenkomstig gedragen had. Ze
			 hurkte weer neder.
		  
		  - Als je wakker was, zei ze. Maar anders moest ik niet binnengaan...
			 om je naaktheid, zieje! Hy was ook naakt... 
		  - Wie toch?
		  - Prins Erik.
		  
		  Wouter haalde de schouders op.
		  
		  - Wil je die geschiedenis hooren? vroeg ze.
		  - Neen, neen, dankje wel! En geef me 't mutsje maar, en ga nu maar
			 heen.
		  
		  Hy strekte de hand naar de muts uit, maar ze trok die snel
			 terug.
		  
		  - Ben jy 't jongetje dat van 't paard is gevallen?
		  - Wel zeker! Geef op, de muts!
		  - Dàt zal ik wel laten! riep ze. Niet voor ikzelf je van 't
			 paard zie vallen. Ik moet het eerst met m'n eigen oogen zien. Denk... jy...
			 dat... ik... mal... ben?
		  
		  Hy wou haar 't begeerd voorwerp ontrooven. Maar sneller dan-i
			 verwachten kon, vloog ze de deur uit, en verdween.
		  
			Alweder moest Wouter zich afvragen of-i te doen had ge-
{==234==} {>>pagina-aanduiding<<}
had
			  met 'n verschyning?
		
		
		  1173.

		  Hy werd moe van 't ongewone, en begon intezien dat ook 't
			 eentonig-banale z'n aangename zyde heeft. Met iets als heimwee, voelde hy zeker
			 verlangen naar de huiselyke atmosfeer van verveling in zich opkomen.
		  
		  - In-godsnaam, naar huis, zuchtte hy, met of zonder muts dan! En...
			 ik zal de deur zoo goed mogelyk sluiten, want hier kan ik 't niet langer
			 uithouden!
		  
		  Juist was-i van plan dit heldenstuk uittevoeren, toen de deur
			 op-nieuw geopend werd. Er trad iemand binnen. 't Was dokter's Kaatje. Wouter
			 herkende haar niet, en begreep er niets van, toen ze hem zeide door Femke
			 gezonden te zyn om te vernemen hoe hy zich bevond? Hy zag de boodschapster
			 eenige oogenblikken vorschend aan. Eindelyk:
		  
		  - Kom... jy.. me... nu... hier... ook... voor... mal... houden?
		  - Gut, jongeheer! Ik kom van Femke...
		  - Van... welke... Femke? Is... dat... misschien... weer... 'n
			 grootmoeder van je, hè?
		  
		  En met dreigend gebaar deed hy 'n stap vooruit.
		  
		  - Ben... jy... de vryster... van... Stoereman den molenaar,
			 hè?
		  
		  Weer 'n stap vooruit. En Kaatje terug!
		  
		  Kom... jy... ook... hier... alweer... kyken... of... ik...
			 heelemaal... naakt... ben, hè?
		  - Och, jongeheer, wat 'n praat!
		  - Wil jy... me... ook... van 't paard zien vallen... hè?
		  
		  Kaatje was de deur uitgedrongen. Hy volgde haar met gebalde
			 vuisten.
		  
		  - Maar... jongeheer, om-godswil, wat mankeert je?
		  - Wat... me... mankeert? Ik wil niet langer voor gek worden
			 gehouden, dàt mankeert me! Versta je dàt?
		  
		  Ze week jammerend terug, en noodigde hierdoor tot vervolgen uit. Z'n
			 woede voedde zichzelf, en met afgemeten groote stappen - komiek om te zien,
			 maar voor hèm de maatslag van z'n verwenschingen - drong hy voortdurend
			 op haar toe. Ze legde rugwaarts den weg af, dien ze gekomen 
{==235==} {>>pagina-aanduiding<<}
 was,
			 het padje door 't bleekveld.
		  
		  - Och, lieve-jesis, als dokter maar kwam!
		  - Waar... zie... jy... me... voor... aan?
		  - O god, o god... 
		  - Wat... denk... je... van me? Denk... jy... ook... dat... ik...
			 dronken... ben?
		  - Neen, neen, o neen... volstrekt niet!
		  - Of... gek?
		  - Bewaar-ons! Och, waar blyft dokter!
		  
		  Twee gelykluidende kreten maakten 'n eind aan den zonderlingen
			 wedloop. Atalante riep:
		  
		  - Daar is-i, goddank!
		  
		  Meleager:
		  
		  - Daar is-i, goddank!
		  
		  De een ontwaarde het koetsje van dokter Holsma, dat snel kwam
			 aanrollen. De ander bespeurde dat twee jongetjes die in de sloot naar kikkers
			 vischten, z'n pet hadden opgehaald.
		  
		  Wouter nam zonder omslag z'n eigendom terug. Kaatje vloog Holsma
			 te-gemoet, en deed 'n jammerklagend relaas van haar wedervaren.
		  
		  - Zou 't zóó erg wezen? zei de goede man.
		  
		  Hy naderde ons leerling-menschje, dat bezig was z'n petje te
			 zuiveren van modder en kroos, en sprak hem aan.
		  
		  Wouter zag verschrikt op.
		  
		  - Zoo, m'n jongen, ben je daar? Wel, dat treft goed! Ik kom je
			 vragen of je plezier hebt, vandaag by ons te komen eten? We wachten je
			 allemaal, en van-avend gaan we misschien samen uit, als je lust hebt,
			 ten-minste.
		  
		  Dàt was de toon die vereischt werd!
		  
		  Wouter berstte in tranen uit - de weerslag van z'n woede - en vloog
			 den dokter om den hals.
		  
		  - Asjeblieft, asjeblieft, m'nheer! Dat 's met-een goed voor m'n
			 moeder!
		  
		  Holsma wenkte Kaatje die - bang voor Wouter - op eerbiedigen afstand
			 het tooneeltjen aanzag.
		  
		  - Ga aan juffrouw Pieterse zeggen dat de jongeheer by 
{==236==} {>>pagina-aanduiding<<}

			 my is, en den heelen avend blyft.
		  
		  - Ja, riep Wouter haastig, en... 
		  
		  De geneesheer zag hem onderzoekend aan. Hy vreesde iets van de hem
			 aangekondigde krankzinnigheid te bespeuren. Maar Wouter's oog spelde niets
			 verdachts. En z'n woorden ook niet:
		  
		  - M'nheer, mag ze 'r asjeblieft byzeggen... 
		  - Welnu, m'n jongen, spreek op! Wàt moet ze 'r byzeggen? Wat
			 heb je-n-op je hart?
		  - Dat ik... by u ben geweest... den heelen, heelen, dag!
		  
		  Holsma bedacht zich even.
		  
		  - Wel zeker, zeid-i, den heelen dag.
		  - Van van-morgen... zeven uur af?
		  - Ja, van zeven uur af, herhaalde de dokter.
		  - Ik heb... by u ontbeten?
		  - Goed, de jongeheer heeft by ons ontbeten. Wel zeker, hy heeft by
			 ons ontbeten! Je kunt wel meeryden, Kaatje.
		  
		  En Wouter in 't koetsje leidende, gaf-i den koetsier last optehouden
			 voor 't huis Pieterse: ‘waar 't meisjen 'n boodschap had.’ Toen hy
			 naast Wouter plaatsnam, greep deze z'n hand, en riep:
		  
		  - Och, m'nheer, wat 'n geluk dat ik u zie!
		  - Vind je! 't Is toch... louter toeval. Vrouw Claus is... 
		  - 'n Nicht? viel Wouter haastig in.
		  - Ja, en 'n zeer brave vrouw, antwoordde Holsma met 'n
			 eenvoudigheid, waartoe Wouter nog in lang niet zou in-staat geweest zyn als ze
			 zyn nicht geweest was.
		  - Ze is onze nicht, en ik kwam haar bezoeken. Dit doe ik alle
			 weken... niet als dokter, maar als neef. Jy mag daar gerust komen, jongen! Je
			 zult er geen kwaad leeren.
		  - M'nheer, riep Wouter - en hy bloosde - ik houd zoo erg veel van
			 Femke!
		  - Zóó? antwoordde Holsma droog. Ik ook.
		  
		  De geneesheer, alle blyken van onderzoek zorgvuldig verbergende,
			 sprak over onverschillige zaken, en bespeurde weldra dat z'n keukenmeid zich
			 vergist had in de diagnose. Wel toonde zich Wouter opgewonden en
			 uitgeput tegelyk, maar krankzinnig was-i niet. Integendeel. Holsma bemerkte dat
			 z'n ziel aan 't groeien was. En dit moest wel. Fancy scheen bezig de aarde om
			 hem wegtegraven, hem te schudden en te geeselen, gelyk tuinluî gewoon zyn
		  	met vruchtboomen te han-
{==237==} {>>pagina-aanduiding<<}
delen,  die zy byzondere zorg waard-keuren,
			 en willen noodzaken tot dracht. Dit noemen zy: ‘de vier windstreken
			 laten zien.’
		
		
		  1174.

		  Maar ons heen-en-weer geslingerd plantje was nog op-verre-na 't
			 kompas niet rond geweest. Ik houd 
			 Diogenes, met z'n: ‘phuteuoo
			 anthropon!’ voor 'n bluffer. Het is waarlyk zoo'n gemakkelyke taak
			 niet, 'n mensch te poten, en onder de hoveniers die deze tak van nyverheid
			 uitoefenen, zyn er waarlyk velen die grooter behoefte aan kastyding hebben dan
			 hun plantsoen.
		  
		  Wat Diogenes aangaat, 
			 Bayle beweert dat slechts moderne
			 schryvers hem dien tekst in den mond leggen, en dat zoowel die woorden als de
			 omstandigheden waarin ze zouden gesproken zyn, voor apokrief moeten gehouden
			 worden. Mocht dit het geval niet zyn, dan komt het me vreemd en jammer voor,
			 dat er onder de omstanders op de Atheensche markt niemand was, die den
			 ‘wysgeer’ te-recht wees met 'n hartig: ouk anthropon, kune,
			 kunon phuteueis! En men had er kunnen byvoegen dat z'n vader niet
			 ànders gedaan had.
		  
		  De lezer herinnert zich misschien dat ik, voor jaren reeds, de vraag
			 opperde: wàt toch zoovelen beweegt, kinderen te houden? (438) Men ziet wel dat Diogenes m'n ideen niet
			 gelezen heeft. Zoo zyn er meer, wat soms te betreuren is.
		
		
{==238==} {>>pagina-aanduiding<<}
 
		  Omstandig relaas van de ontmoetingen des auteurs op
			 Balmoral, het buitenverblyf van Koningin Victoria, waar deze Vorstin
			 gewoon is buitenlandsche beroemdhedens te onthalen. Femke, nogeens
			 Femke, en - na 'n roerende complainte over den dood van twee genien -
			 weer Femke! Alles opgeluisterd met teleologische opmerkingen over
			 puistjes, vaderlandsliefde, karakter, en verdere menschelyke
			 zwakheden.

		  1175.

		  Het is my inderdaad onmogelyk, den lezer meetedeelen welken weg
			 Holsma's koetsier moest inslaan, om van de Aschpoort den Kolveniers-burgwal te
			 bereiken, en wel zóó dat-i de nog altyd verschrikte Kaatje kon
			 afzetten by de Pietersens. Ook zonder me nu te beroepen op m'n volslagen gebrek
			 aan lokaal-memorie - er is geen stad, vlek of dorp in de wereld, waar ik den
			 weg weet - ga ik gebukt onder 'n onkunde die me byna geschikt maakt voor
			 opgehemelde buitenlandsche beroemdheid.
		  
		  De overlevering beweert dat de Pietersburg door 
			 Hengist enHorstan geslecht is. Anderen zeggen dat 
			 Aeneas aan 't hoofd der trojaansche
			 schuttery... neen, ik weet het niet. Ook in deze zaak alweer, is de
			 waarheidlievende lezer genoodzaakt te wachten op exotisch licht. Uit
			 hollandsche kranten vernam ik dezer dagen dat de onnavolgbare 
			 Victor Hugo wel eens van plan zou kunnen
			 zyn, de wereld te begunstigen met 'n nieuw werk. Dáárin misschien
			 zal men de noodige opheldering 
{==239==} {>>pagina-aanduiding<<}
 vinden. En zoo neen, dan verwys ik
			 naar de ryke bronnen van nederlandsche wysheid die uit de monden sypelen van 
			 Mac-Auley, 
			 Prescott, 
			 Stuart Mill, Lothrop
				Motley, en dergelyke beroemdhedens, allemaal warranted zooals
			 Wouter's verfdoosje.
			  * Ze zyn gedurende 't leessaizoen te
			 bevragen in 't eerste hoofdstuk van m'n ‘Specialiteiten’ -
			 'n hollandsch boekje maar - en, als 't mooi weer is, op 't
			 Huis-ten-Bosch, het buitenplaatsje maar van 'n kunstminnende hollandsche
			 koningin. Wat myn ontmoetingen by 
			 Victoria op Balmoral aangaat...
			 daarvan later, als ik er zal geweest zyn.
		  
		  Holsma's koetsier gaf blyk van 'n begaafdheid die we haast voor
			 exotisch mogen houden, en dit deed zelfs z'n paard. Het stomme dier - even als
			 ik toch maar in Holland geboren - bleef met buitenlandsche scherpzinnigheid
			 staan op 't juiste oogenblik om de keukenmeid gelegenheid te geven tot
			 uitstappen by de Pietersens. Niet zonder angst schoof ze Wouters knieën
			 voorby, en achtte zich gelukkig dat-i haar niet 'n beet meegaf tot
			 afscheid.
		  
		  Wouter scheen te meenen dat nu 't oogenblik was aangebroken om wat
			 inlichtingen te geven en te ontvangen. Maar Holsma scheepte hem af. Hy toonde
			 wel vriendelykheid, maar geen lust in vertrouwelyke mededeeling. Toen de jongen
			 'n verward verhaal begon van z'n ontmoetingen, viel hy hem in de rede:
		  
		  - En... ik heb gehoord, je zult in den handel gaan?
		  - Ja, m'nheer... overmorgen!
		  - Nu, dat is zoo kwaad niet, als je maar in goede handen valt. Ze
			 moeten je veel laten werken! Dat 's heel nuttig voor 'n jongen als jy... 
		  
		  En, als bevreesd dat Wouter zich zou beginnen aantezien voor wat
			 byzonders:
		  
		  ...nuttig voor iedereen, voor àlle jongeluî! Op jou
			 jaren zyn ze allen hetzelfde, en hebben gelyke behoefte aan arbeid en
			 inspanning. Alle jongens moeten veel werken, en meisjes ook, en... alle
			 menschen!
		  
		  Wouter kende zichzelf niet, en kwam dus niet op de gedachte dat de
			 dokter bezig-was hem 'n geneesmiddel integeven. Maar wel bespeurde hy, dat de
			 tyd van opheldering nog niet was aangebroken. Zonder nu juist te meenen dat
			 Holsma 
{==240==} {>>pagina-aanduiding<<}
 hem die geven kon, was 't hem reeds 'n ontlasting geweest
			 iets te mogen verhalen van z'n wedervaren, al wist-i dan nog niet recht hoe hy
			 den lapsischen aanval op z'n deugd zou overspringen, wat toch z'n ridderlyk
			 plan was.
		  
		  Nogeens begon hy. Maar alweer brak de dokter z'n relaas af, door by
			 de gebakken aardappels reeds, hem toetevoegen:
		  
		  - Och, zulke dingetjes overkomen iedereen. Er is niets vreemds in.
			 Hoofdzaak voor 'n jong mensch - en voor oude menschen ook! - is dat ze veel
			 arbeiden. Het schynt nogal te waaien vandaag... 
		  
		  Hiermee moest Wouter genoegen nemen. Dat er wind aan de lucht was,
			 is de zuivere waarheid. Helaas... had het gister maar willen waaien! Dan immers
			 was er behoorlyk gehardzeild op den Amstel. Dan zou niet het volk dat zich
			 verveelde, uit jolige baldadigheid naar de Botermarkt gestroomd zyn, en daar...
			 
		  
		  Toch niet! Die ééne zevenklapper van prinses Erika kon
			 niet gemist worden. Lezer, bedenk eens... 
		  
		  Neen, neen, 't was zeer wys van de Voorzienigheid, dat er gister
			 geen zuchtjen aan de lucht was. Één graad atmosfeerdrukking
			 minder, en 't venster van juffrouw Laps ware gesloten geweest! De noodlottige
			 gevolgen... 
		  
		  Alweer niet waar! De heele zaak was - dùs of
			 zóó afloopend - van weinig beteekenis.
		  
		  Maar men ziet uit dit alles, dat de dogmatiek der doeleinden, de
			 beoefening van de beteekenisleer der opdatten, 'n allermoeielykst vak
			 is.
		  
		  Wanneer de rivieren niet werden warm gehouden door 'n dekkleed van
			 ys, zegt zeker ‘Natuurkundig Schoolboek’ zouden ze...
			 bevriezen. Ziedaar, voorzienigheids-preekers, in weinig woorden de
			 karakteristiek der teleologie!
		
		
		  1176.

		  - Houd je van schilderyen? vroeg Holsma by 't uitstappen.
		  - O, zeker, m'nheer!
		  - Wel, dan moet je-n-eens in de zykamer zien, wat daar aan den wand
			 hangt. Bekyk maar alles op je gemak... 
		  
		  De dokter opende de deur van die kamer, en noodigde Wouter uit,
			 binnen te treden. Hyzelf echter ging haastig den 
{==241==} {>>pagina-aanduiding<<}
 gang door, en
			 den trap op, die naar de huiskamer leidden, waarschynlyk met de bedoeling z'n
			 gezin voortebereiden op de manier waarop Wouter moest ontvangen worden.
			 Dáárom die verwyzing naar de zykamer.
		  
		  Ons vrindje bekeek de schilderyen, maar genoot er weinig van. Tot
			 het begrypen van goede stukken, ontbrak hem de noodige opleiding. En zelfs
			 was-i te ongeoefend om zich te ergeren aan de leegte van denkbeelden, die de
			 anderen ternauwernood onderscheidt. By ‘één heer met
			 één hond en één haas’ zag-i 'n heer met
			 'n hond en 'n haas. Toch zou juist hy beter dan menig ander in-staat geweest
			 zyn, dien onnoozelen ‘heer’ 'n geschiedenis toetedichten, en 't
			 stuk overteschilderen met de kleuren van z'n fantazie, als-i maar even tyd had
			 gehad. Maar op-eens treft hem 'n vrouweportret... 'n koningin, of 'n fee, of 'n
			 toovergodin, of 'n burgemeestersdochter, of 'n dame uit 'n boek... 
		  
		  't Was Femke!
		  
		  Maar in-plaats van den noordhollandschen kap, droeg zy 'n diadeem
			 van glinsterende steenen, neen... 'n straalkrans, neen... 't was 'n kroon van
			 sterren, of... 
		  
		  - Vader en moeder laten je roepen. 't Eten staat op tafel! Heb je
			 geen pyn van je val?
		  
		  Goeie goden, daar kwam nu ook de kleine Sietske hem plagen met z'n
			 fabelachtig paard! Tegen háár kon-i toch niet opvliegen, zooals
			 hy tegen Kaatje gedaan had! Bovendien, z'n olympische toorn was òp! Hy
			 antwoordde vry bedaard dat-i niet gereden had, en dus... 
		  
		  - Zóó? Niet gereden? Niet op 'n paard gezeten? Wel
			 zeker niet! Ik bedoel of je nog pyn hebt van je val op ons tafeltjen in 't
			 koffhuis! Gut, hoe grappig! En als je geen pyn hebt, en... heelemaal wel bent,
			 gaan we van-avend samen uit. Vader, moeder, Willem, Herman, jy, ik... allemaal!
			 Naar de komedie, weetje?
		  
		  Het vlugge ding gaf blyk dat zy de door haar vader voorgeschreven
			 medikatie goed begrepen had. Ze verslikte het fatale paard als 'n hapje
			 suiker.
		  
		  - Uitgaan? seurde Wouter. Heel graag, maar... m'n moeder!
		  - Dat zal vader wel goedmaken. Bekommer je dáárover
			 niet! Vader brengt altyd alles terecht. Kom maar mee... 
		  
		  Nog in den gang, bleef Wouter eensklaps staan. Hy wenkte
			 
{==242==} {>>pagina-aanduiding<<}
 Sietske, bracht haar terug voor 't portret in de zykamer, en
			 vroeg:
		  
		  - Sietske, zeg me, wie is dat?
		  - Wel, 'n over- over- over-grootmoeder van ons.
		  - Maar 't lykt op... 
		  - Op Femke? Wel zeker! Op my ook! We lyken allemaal op elkaar. Als
			 Herman 'n amelander kap opzet, kan je 'm niet van Fem onderscheiden. Kom nu
			 mee, we mogen vader en moeder niet laten wachten.
		  
		  En, hem by de hand nemende, trok ze 'm den gang door, den trap op,
			 en de eetkamer in, waar Wouter verwelkomd werd met de kalme vriendelykheid die
			 door den dokter was voorgeschreven. Gedurende den maaltyd richtte men juist
			 even genoeg het woord tot hem, om hem op z'n gemak te zetten, doch niet genoeg
			 om voedsel te geven aan 't denkbeeld dat hy 't onderwerp was van byzondere
			 oplettendheid. Toen Sietske, als om verschooning te vragen voor haar lang
			 toeven in de zykamer, vertelde dat Wouter de gelykenis van dat oude portret met
			 Femke had opgemerkt, zei Holsma nuchter:
		  
		  - Ja, daarvan is wel iets aan, maar onze kleine Fem is zoo mooi
			 niet. Dat scheelt veel:
		  
		  Hu, 'n droge douche!
		  
		  Wouter had er nooit aan gedacht, of Femke mooi of leelyk was. Hy
			 meende alleen dat er gebrek aan... 't hoogste moest bestaan in alles wat niet
			 op haar geleek. En dat ‘hoogste’ openbaarde zich... in haar trekken
			 niet, maar in de aandoeningen die hy vry eigendunkelyk aan die trekken
			 vastknoopte. Toen-i op z'n laatst examen die moeielyke ‘som’ zoo
			 korrekt oploste, was 't Femken of iets vàn Femke, dat hem aanwees waar
			 de verborgen knoop lag, en toen-i eenmaal gerekend had: zeven maal negen is
			 vier-en-vyftig, had de genade van juffrouw Laps z'n denkvermogen in den weg
			 gezeten, als 'n zandkorl de radertjes van 'n fyn uurwerk. Z'n vermeende liefde
			 was vereenzelvigd met den lust tot weten, kennen en begrypen, en
			 dáárom stuitte het hem - hem die onder aanroeping van Femke's
			 naam, de eerste was geworden op Pennewip's school - iets te hooren verheffen
			 boven háár. Als de dokter maar eens 'n flink examen had
			 doortestaan, meende hy, dan zoud-i wel ànders oordeelen over Femke's
			 ‘mooiheid.’ Heerlyk schoon wàs 't portret, o zeker! Maar lag
			 niet juist hierin 'n reden om precies op háár te gelyken? En de
			 diadeem, of wat was het? Wel, zoo'n ding zoud-i immers ook 
{==243==} {>>pagina-aanduiding<<}

			 háár opzetten, zoodra hy... 
		  
		  Ja, wanneer?
		  
		  Goed! Eéns zou die tyd komen. En dan kon ze tien diadeemen
			 krygen voor een, schoon 't nog altyd de vraag blyven zou of 'n heel firmament
			 haar beter kleedde dan de noordhollandsche kap?
		  
		  Maar al deze overleggingen - nu-en-dan afgebroken door: ‘wil
			 je wat saus, Wouter?’ of: ‘houd je van sjalotten by je
			 vleesch?’ - betraden de wereld niet. Ze bleven zich als kluizenaartjes
			 opsluiten in 't celletje waar ze geboren werden, en broeiden daar, en gistten,
			 en kookten... 
		  
		  - Veel peper is niet goed voor je, zei Holsma.
		  
		  Och, juist was-i bezig met 'n sterk gekruid: ‘ze heeft my
			 broeder genoemd!’ En - zonderling niet, maar toch verrassend voor
			 hem! - op-eens vond-i dat het woord: ‘broedèr’ beter paste
			 by diadeemen en sterrenkransen, dan by 'n hoofdtooisel dat gedragen wordt door
			 melkboerinnen ook. Beter by dat portret, dan by 'n... dame met eelt in de
			 handen. Want dàt had Femke, en dame was ze toch: de zyne!
			 Ach, had ze maar liever: broer gezegd! Maar... dáárby zou
			 weer die koninklyke Elisabeths-houding misstaan hebben. Zóó
			 immers ook zou dat portret in de zykamer de hand uitstrekken... als 'n portret
			 de hand uitstrekken kòn. Kyk, zóó:
		  
		  En Wouter maakte een vry linksche beweging, waarmed-i 'n schotel
			 scheen aantewyzen.
		  
		  - Sla? vroeg Sietske.
		  
		  De verwarring die hieruit ontstond, werd weder goedgemaakt door 'n
			 paar eenvoudige woorden van de moeder, over 't weêr, in-verband met het
			 voorgenomen uitgaan van dien avend.
		  
		  - 't Zal heel vol zyn op den weg, beste man. Ieder wil graag
			 koningen en prinsen zien. 't Is waar ook, we hebben ons gastje nog niet
			 gevraagd of-i lust in de zaak heeft? Ons plan is naar de komedie te gaan. Je
			 wilt immers wel mee, mannetje?
		  
		  't Antwoord laat zich raden. Wouter was verrukt. Hy was nooit in 'n
			 schouwburg geweest, en verlangde vurig naar onechte zoons. Dat de voorstelling
			 zou worden opgeluisterd door de tegenwoordigheid van 'n groep geliefde
			 souvereinen, trof hem minder. Hy had tien koningen present gegeven voor
		  	één baron die volgens de regels van de kunst 'n meisje ver-
{==244==} {>>pagina-aanduiding<<}
leidt.
			  ‘Zóó noemt men zulks’ had Stoffel
			 gezegd, en Wouter had zich deze terminologische bedrevenheid toegeëigend,
			 niet zonder toejuiching van z'n eigen deugd. Want - dáár ging hem
			 'n licht op! - hyhad zich met juffrouw Laps niet gedragen als 'n slechte
			 baron, volstrekt niet! Hy was gebleven op 't pad der deugd... zoo noemt men
			 zulks! En zy zou hem zeer dankbaar zyn... hèm!
		  
		  Hem, en dien zevenklapper zeker!
		  
		  - We zullen de helft der souvereinen van Europa zien, zei Holsma, en
			 dozynen kandidaten, die misschien nooit... 
		  
		  Wouter kende dit woord weer niet anders dan in den zin van
			 aanstaande dominees. Hy gaf halfluid z'n bevreemding te kennen, dat zulke
			 personen de komedie bezochten... 
		  
		  - Wel neen, zei Sietske, 'n kandidaat is iemand die... wat worden
			 wil. Koning, by-voorbeeld.
		  
		  Wouter voelde zich allerkandidaatst.
		  
		  Hierop vertelde Willem hem iets over witte kleeren, uit z'n
			 Antiquitates Romanae, dat hem niet het minste belang inboezemde
			 op-zichzelf, maar alweer de oude snaar deed trillen van verdriet over z'n
			 gebrek aan kennis. Dit leidde z'n gedachten op den verloopen schooltyd - hy had
			 toch waarlyk z'n best gedaan! - op z'n huis, op z'n gewone omgeving, en met
			 angst herinnerde hy den dokter aan de verstoordheid van z'n moeder over z'n
			 lang uitblyven. Holsma beloofde hem de familie te gaan geruststellen, waartoe
			 voor 't vertrek naar de komedie, nog ruimschoots tyd was. Op hoog bevel namelyk
			 zou de voorstelling twee uur later dan naar gewoonte beginnen. De souvereinen
			 hadden dit aldus bepaald om de warmte. Ook hierin had zich de invloed van de
			 Palatine doen gelden. Ziehier, waarom? Alweer teleologie!
		
		
		  1176.

		  Ik herinner me niet, of ik den schoenmakersjongen die heel in de
			 vroegte van dezen dag zoo byzonder op de hoogte bleek van hofzaken, heb laten
			 zeggen dat haar hooggeboren gezicht vol puistjes was. Zoo ja, dan heb ik
			 òf hem gelasterd, òf de Paltsgravin zelf. Haar gelaat - niet
			 kleiner immers dan dat van andere lieden - kon, met het oog op de gemiddelde
			 uitgebreidheid van 'n puistje, gevoegelyk plaats aanbieden tot het herbergen
			 van 'n honderdtal. Daar ze nu slechts in 't bezit was van zeventien - de lezer
			 ziet dat m'n 
{==245==} {>>pagina-aanduiding<<}
 gemis aan lokaal-geheugen ruimschoots wordt
			 opgewogen door nauwkeurigheidszin in cyfers - kon men niet dan met onhebbelyke
			 verkrachting van de waarheid beweren dat ze volpuisten zat. Sedert vele jaren
			 waren zeventien zwarte pleistertjes volkomen toereikend geweest, om even
			 zooveel misstandjes omtewerken in zeventien wanhopige bydragen tot
			 schoonheid.
		  
		  Doch zie, onlangs had 'n kapper te Parys - een van m'n
			 al te menigvuldige kollegaas in genialiteit - 'n uitvinding gedaan, die haar
			 tour du monde beginnen zou, en 't gezicht der Paltsgravin had gekozen
			 tot punt van uitgang. Tot-nog-toe had men zich barbaarschelyk vergenoegd met
			 mouches van zwarte zy. Voortaan zou ieder die zich en z'n gezelschap
			 achting toedroeg, zich moucheteeren met pleistertjes van groenigbruin fluweel.
			 De uitvinder was van verrukking gestorven, en had op z'n doodbed nog even den
			 tyd, z'n zoon - die ook terstond stierf van verrukking - deelgenoot te maken
			 van 't geheim. Naar alle menschelyke berekeningen alzoo, zou de zaak den weg
			 opgaan van 't grieksch-vuur en goedkoop voedsel... 
		  
		  De Duivel die 't menschelyk geslacht dezen poets dacht te spelen,
			 had gerekend buiten de scherpzinnigheid van de Paltsgravin en den yver der
			 diplomatie. De brave vrouw leefde nog niet op 't oogenblik toen 't recept van
			 dat rare vuur verloren ging, en is dus voor die ramp niet aansprakelyk. Ook de
			 duurte der levensmiddelen mag haar niet geweten worden, dewyl ieder inziet dat
			 ze 't recht niet had, hoog- en welgeboren Staatslieden aan 't werk te zetten in
			 zoo'n nietige besogne. Maar... die pleistertjes! Sedert lang had ze door
			 de diplomatie de zwangerschap van dien ouden kapper doen bespieden, en toen de
			 man in extremis meende alleen te zyn met z'n insgelyks stervenden zoon,
			 ving 'n ambassadeur 't geheim op. Hy had z'n niet zeer lyvige persoonlykheid
			 weten te verschuilen - waartoe de kleinte dient! - achter 'n medicynfleschje.
			 Ook hyzelf had eenige moeite om niet te sterven, maar de noodzakelykheid om z'n
			 verheven gebiedster gelukkig te maken, noopte hem z'n al te doodelyke
			 verrukkingen te beheerschen, en nog lang genoeg in 't leven te blyven om haar
			 inzage te geven van 't ontdekte natuurgeheim. Daarop zakte hy, als 'n
			 oudgrieksche zege-boodschapper, juichend in-een. Zyzelf echter bezweek niet.
			 Immers, wat zou ze dan met 'r pleistertjes hebben uitgericht?
		  
		  Juist heden avend - de laatste van Wouter's korte
		  	wind-
{==246==} {>>pagina-aanduiding<<}
streek-periode  - moest de zaak voor 't eerst worden
			 toegepast. Aan de hulde der Souvereinen was 't mensch gewoon. De ware prikkel
			 bestond ditmaal in de betoovering van 't Volk, de ce pon beuble, zooals
			 ze 't parterre noemde in oogenblikken van goede digestie. Men zou
			 juichen, aanbidden, flauw-vallen, by 't aanschouwen en genieten der
			 nieuwmodische pleistertjes van groenig-bruin fluweel!
		  
		  Maar, helaas, ook die pleistertjes - hoe volkomen overigens -
			 deelden in-zoover in 't lot van alle aardsche dingen, dat ze één
			 kwetsbaar punt aanboden. De Satan... neen, ik kan waarlyk niet zeggen wie er de
			 hand in had, maar zeker is 't, dat de nieuwe mouches niet zoo goed als
			 de oude, bestand waren tegen de warmte. Door 'n
			 allergeheimzinnigst-scheikundige ontleding van de kleurstof, verwisselden de
			 tinten van rol, zoodat de groenigheid bruin werd, en de bruinigheid groen. Had
			 de oude kapper één sekonde langer geleefd, noch één
			 oogenblikje dóórgebaard... was er 'n tweede diplomaat van scherp
			 gehoor tegenwoordig geweest by dat sterf-kraambed - plaats achter de
			 beddekwast, was er nog wel voor tien diplomaten! - dan misschien... wie weet...
			 
		  
		  Maar dit was nu eenmaal zoo niet! De fluweelpleistertjes konden niet
			 tegen de warmte, en 't behoedmiddel tegen dat gebrek was onherroepelyk
			 ten-grave.
		  
		  De opperhofmetereoloog had verzekerd dat in den zomer de avenduren
			 van negen uur tot na middernacht, koeler waren dan van zeven tot elf. Het
			 daarby heel nauwkeurig uitgerekend graadverschil - juist de paar graadjes die
			 de pleisters noodig hadden! - was oorzaak dat onze gulle Palatine de hand van
			 'n... graafschap beloofde aan 's Keizers kamerdienaar, wanneer-i Z.M. kon
			 wys-maken dat er 's avends voor negenen 'n heel ongezonde wind woei op de
			 Leidsche-straat.
		  
		  De kamerdienaar is behoorlyk met z'n graafschap getrouwd geraakt, en
			 dit is de reden waarom dokter Holsma ruim den tyd had, Wouter's moeder te
			 bezoeken voor 't aangaan van den schouwburg.
		
		
		  1177.

		  Doch het vertragen van den aanvang der voorstelling was niet het
			 eenig gevolg van deze waarachtige historie. Na Holsma's vertrek vernam Wouter
			 een-en-ander dat hem veel belang inboezemde, omdat Femke's naam daarby genoemd
			 werd. Ook zy zou den schouwburg bezoeken, werd er gezegd, en uit de gesprekken
		  	aan de theetafel bleek hem, dat de ver-
{==247==} {>>pagina-aanduiding<<}
houding tusschen 't gezin dat
			 hem zoo aanzienlyk was voorgekomen, en 't betrekkelyk arme bleekmeisje,
			 allergemeenzaamst was. Mevrouw Holsma liet haar door Sietske uitnoodigen binnen
			 te komen, maar zy antwoordde dat ze liever by den kleinen Erik wilde blyven,
			 met wien ze juist zoo prettig aan 't spelen was. ‘Erik?’ dacht
			 Wouter.
		  
		  - Dat verwachtte ik wel, zei mevrouw Holsma. Daarom ook was ze
			 van-middag niet aan-tafel. Ze blyft liever by 't bedje van den kleinen
			 jongen.
		  - Ook houdt ze niet van ons eten, riep Sietske. Ze klaagt dat we te
			 lang aan-tafel zitten.
		  - De komedie zal haar ook niet bevallen, was de meening van Willem.
			 Ze is 'n beste meid, maar staat wat styf op haar stuk, vindt u niet, mama?
		  - Ieder moet handelen naar z'n overtuiging, en mag handelen naar z'n
			 smaak, zei de moeder. Fem is te braaf en te flink om haar in iets te
			 dwingen.
		  - Dat zou ze zich ook niet laten doen! was hierop de algemeene
			 opinie.
		  - Zeker niet! Gelukkig dat het niet noodig is. 't Blyft nog altyd de
			 vraag, of ze van-avend komen wil. Ikzelf ging ook liever niet, maar 't moet
			 wel!
		  
		  Wouter bespeurde dat er 'n byzondere reden bestond, waarom de moeder
			 ‘anders liever by den kleinen Erik blyvende, die de mazelen had’
			 ditmaal de familie vergezellen zou naar 't Leidsche-Plein. Slechts 'n
			 klein uurtje zou ze blyven, werd er gezegd, en dan met Oom Sybrand huiswaarts
			 keeren, om Femken aftelossen in de kinderkamer. Het meisje zou dan met hem
			 terugkomen. ‘Als ze wil’ werd er telkens by gezegd, alsof men dit
			 zeer twyfelachtig bleef vinden.
		  
		  - Ik noem 't koppigheid! zei Willem. Ze wil ook geen behoorlyke
			 japon aantrekken, en met ons op-en-neer gaan...
		  - Ja, antwoordde de moeder, 'n dame wil ze nu eenmaal niet worden.
			 Wat is er aan te doen?
		  - Koppigheid!
		  - Dat 's de vraag! Zy is zeer verstandig, en ziet misschien in, dat
			 de verhouding met haar moeder pynlyk worden zou wanneer ze van stand
			 verwisselde.
		  - En met tante Siet! riep Herman.
		  
		  Dat is zeker 't Stakkervrouwtje, kommenteerde Wouter zwygend.
			 En: ‘'n zonderlinge familie!’ dacht-i er by.
		  
		  - Bovendien, ging de moeder voort, het veranderen van 
{==248==} {>>pagina-aanduiding<<}

			 stand gaat zoo makkelyk niet! Hiertoe is meer noodig dan kleeren... 
		  
		  Ach ja, dacht Wouter, men moet onder anderen ook weten wat sjalotten
			 zyn, en hoe men zoo'n artisjok eet! Want over die twee voornamigheden was-i
			 zoo-even gestruikeld.
		  
		  ...als onze Fem dat gewild had - of liever, als haar moeder 't
			 gewild had toen Femke nog 'n kind was - dan hadden we daarmee heel vroeg moeten
			 beginnen. Maar nicht Claus zou haar zeker niet uit 'r handen hebben gegeven. Ze
			 had er te veel hart toe. En nu heeft Femke te veel hart, om te betreuren dat ze
			 maar 'n bleekmeisjen is.
		  - Ze is... intens trotsch! zei Willem, niet zeer ontevreden
			 dat-i dit mooie adverbium eens terdege plaatsen kon.
		  - Ja, ze is... heel trotsch, korrigeerde de moeder. Te trotsch om
			 iets anders te willen zyn dan ze-n-is. Ze zou niet willen ruilen met 'n
			 prinses... 
		  
		  Ruilen? Neen! dacht Wouter. Maar... zelf prinses wezen, koningin,
			 keizerin... en dat alles door hèm? Dat zou heel iets anders zyn! Hy vond
			 het onderscheid... intens! En wanneer al die zaken geheel-en-al geregeld
			 waren naar z'n zin, dan... nu ja, dàn mocht prinses Femke van pozitie
			 ruilen met 'n bleekmeisje! Want... wat geeft ware liefde om stand?
		  
		  Zoo liet hy zich foppen door z'n nog altyd kinderachtigen en dus
			 zeer onvolkomen hoogmoed. En daarom noemde ik z'n liefde: zoogenaamd. Hy moest
			 nog veel groeien voor-i geheel-en-al de hoogte bereikte, waarop voorbygaande
			 aandoeningen hem voor 'n oogenblik plaatsten.
		  
		  - En, vroeg Herman, we zullen in den bak zitten van-avend?
		  - Ja, de loge is... onteigend, antwoordde mevrouw Holsma
			 lachend. Dat moet men over-hebben voor souvereinen. De heele
			 Schouwburg-direktie zakt van-avend naar 't parterre af, en misschien
			 zelfs de burgemeester.
		  
		  - Hy moet den Keizer ontvangen en binnenleiden... 
		  - Ja, en wordt dan waarschynlyk uitgenoodigd, plaats te nemen in de
			 keizerlyke loge... 
		  - Dan kan-i Z.M. het stuk uitleggen... den Floris! En Z.M.
			 kan er uit leeren wat de plichten zyn van Vorsten... 
		  - En van Volkeren!
		  - En van dichters!
		  - En dat men nooit 'n souverein vermoorden mag!
		  - Deze maxime zal Z.M. heel aangenaam wezen! Ze is 
{==249==} {>>pagina-aanduiding<<}

			 allergezondst voor koningen en keizers.
		  - Als-i de zaak maar goed vat!
		  - We willen hopen dat de dichter gezorgd heeft voor 'n duidelyke
			 fransche vertaling!
		  - Als Z.M. maar weet by welke passages hy moet bedanken met 'n
			 knikje.
		  - Onze burgemeester zal hem wel waarschuwen.
		  - Zeker! ‘Sire, pas-op, dat gaat jou aan!’ En dan moet
			 de Keizer zich houden alsof hy wat van 't stuk verstaat. Wat 'n treurig
			 metier!
		  - Wat moet-i wel denken van onze dichters!
		  - En van onze vaderlandsliefde!
		  - En van ons karakter!
		  - Och, zulke hooggeplaatste personen zyn aan laagheid gewoon. Wat
			 niet kruipt, komt niet tòt hen.
		  - 't Moet hun zeer moeielyk vallen, de mensheid te achten. Ze zien
			 er altyd het leelykste van, en zyn wel genoodzaakt de rest daarnaar
			 aftemeten.
		  - Zeker heeft men den Keizer wys-gemaakt dat die 
			 Bilderdyk 'n heele kerel is!
		  - Natuurlyk! De nederlandsche gewone of huis-bard, de amsterdamsche
			 Ossian, de volksliereman by-uitnemendheid!
		  
		  En de heele familie berstte in lachen uit. Willem verhaalde nu iets
			 van 'n romeinschen keizer die 't menschelyk geslacht één kop
			 toewenschte, om het te kunnen onthoofden met één slag... 
		  
		  - 't Klinkt bar, zei Oom Sybrand, die binnentredende de laatste
			 woorden gehoord had. Maar als boutade is zoo'n uiting begrypelyk. De tyd
			 nadert dat de Volkeren 'n gelyk lot zullen toewenschen aan de souvereinen, en
			 met even weinig of even veel recht. Men kent elkaar niet! Hovelingen en
			 boekenmakers stoken misverstand.
		  - Gaat de Floris door?
		  - Neen, goddank! De souvereinen zullen onthaald worden op de
			 Scylla vanRotgans, met 'n
		  Kloris en Roosjen achterna. Men zal hun vertellen dat het
		  treurspel geheel-en-al geschoeid is op de leest der fransche
		  ‘school.’ Dus zal 't wel goed wezen! En... de Kloris? Wel,
		  dat's 'n idylle! 'n Arkadisch-laaglandsche bergerie! 
		  Virgilius in 't amsterdamsch vertaald! O,
		  Meliboee, deus nobis haec... Ekloge met kuitgespen fecit! In-plaats
		  van den nieuwjaarswensch krygen we 'n harangue. De elegante Thomasvaer
		  zal God tot getuige roepen dat het neerlandsch hart, vry van smart, de
		  	noodlotten tart, en op straat, inder-
{==250==} {>>pagina-aanduiding<<}
daad,  vurig slaat, voor elken
		  vreemden potentaat. Geloof me, jongens, die Caligula was zoo gek niet!
		  
		  Wouter begreep niet alles wat er gesproken werd. Maar wel, dat-i
			 weer veel nieuws hoorde. En...Scylla? Zou dat 'n onechte dochter wezen?
			 Of was 't misschien de naam van de oude vrouw die in den achter-naherfst van
			 haar leven door de goedigheid van 'n schatryken baron werd teruggebracht op 't
			 pad der deugd? Zoo noemt men zulks.
		  
		  Mevrouw Holsma gelastte de familie zich gereed te maken, om papa
			 niet te laten wachten als-i terugkeerde van z'n bezoek by de Pietersens. Dit
			 geschiedde, zoodat men ruim bytyds vertrekken kon naar 't gebouw waar
			 ‘der kunsten god’ in die dagen werd aangebeden met - zeer
			 amsterdamsche - geestdrift. Het was 'n waar Apollo's-welvaren, en dit is
			 nòg zoo.
		  
		  Holsma verzekerde Wouter, dat de zaak met z'n moeder ‘geheel
			 in orde’ was, en hy kon zich dus onbelemmerd overgeven aan 't hem
			 wachtend genot. De hoogst-onechte Scylla... in de komedie zitten...
			 morgen zich te kunnen herinneren dat-i in de komedie gezeten hàd...
			 vreemde zaken bywonen - heel wat ànders nog dan artisjokken! - en... nu
			 ja, al die keizers en koningen wilde hy ook wel zien, maar de gehoopte
			 onechtheid van Scylla bleef hem 't voornaamste.
		  
		  Vreemd, niet waar, dat-i by al de verwachte heerlykheden, zoo weinig
			 dacht aan de mogelykheid over eenige uren Femken in z'n nabyheid te zien?
		  
		  Droeg Willem daarvan de schuld, dien-i by 't instygen in een der
			 rytuigen had hooren mompelen:
		  
		  - Wat my betreft, ik mag lyen dat ze wegblyft! Ik bedank er hartelyk
			 voor, door studenten te worden gezien naast 'n boeredeern. Als ik groen word in
			 September, zouden zy 't me inpeperen, dat is zeker!
		  
		  Wouter begreep noch dat ‘groen-worden’ noch de daarby
			 behoorende ‘peper.’ Maar... boeredeern?
		  
		  Hy wierp 't met z'n geweten op 'n akkoordje, door zich zoowel van
			 vrees te onthouden als van hoop. En hy trachtte het vurig verlangen naar
			 Scylla's onechtheid te gebruiken ter aanvulling van de leegte die deze
			 bestudeerde onverschilligheid openliet in z'n gemoed.
		  
		  Helaas! Het was voor 't meisjen in Vrouw Kopperlith's kroeg
			 
{==251==} {>>pagina-aanduiding<<}
 wel de moeite waard geweest, de hand uittestrekken als 'n
			 koningin, om nu alweer verloochend te worden om-den-wille van... van wàt
			 eigenlyk? Femke's kostuum was minder bespottelyk dan de modeplaatjes van den
			 dag. Ware zy inderdaad gekleed geweest zooals boeredeerns gewoon zyn, die zich
			 nog zotter opschikken dan 'n parysche modiste verzinnen kan... maar dit was 't
			 geval niet. En hierin lag dan ook geenszins de reden van Willem's nuffigheid.
			 Femke's schuld was zwaarder dan dit. Ze zag er uit als 'n meisje dat met haar
			 handen den kost verdient. Ziedaar den gruwel die alle studenten ergeren
			 zou!
		  
		  En - heel in 't voorbygaan, willen wy hopen - Wouter voelde zich
			 aangestoken door die kinderachtigheid. 't Was jammer, 't was verdrietig, 't was
			 kleingeestig en ondichterlyk, maar - o, Caligula! - we zyn zoo! En wie
			 ieder 't hoofd wou afslaan, die zich ooit schuldig maakte aan zoo'n...
			 menschelykheid, zou veel te doen hebben. By volslagen wilden, waar koningen hun
			 eigen hout hakken, vindt men weer andere fouten die even onpleizierig zyn.
		
		
{==252==} {>>pagina-aanduiding<<}
 
		  Tekstverklaring van 
			 Ovidius, door Willem Holsma. Idem
			 door 
			 Rotgans en den auteur. Konflikt op 't
			 Leidsche-Plein tusschen twee potentaten: 
			 Napoleon I, en 
			 Minos van Kreta.
 
Verdienste van
			 't succes met geestdrift aangebeên,
Kweekt in 't armzalig koor,
			 laaghartigheid alleen.

		  1177.

		  Onder-weg stelde zich Willem zooveel mogelyk op den voorgrond, door
			 het leveren eener toelichting van 't stuk dat men straks zou te zien krygen.
			 Dit kwam hem noodzakelyk voor: ‘omdat verzen zoo moeielyk te begrypen
			 zyn, als men niet vooruit weet wat de dichter heeft willen zeggen.’ Ik
			 ben zoo vry, deze eigenaardigheid van de ‘taal der goden’ - er ligt
			 'n Rotgans in kwarto voor me - kostbaar te noemen.
		  
		  Maar ook de pedante Willem kende Scylla niet anders dan uit
			 z'n Ovidius - zonder onzen Vecht-zwaan zou ik 't mensch in 't geheel
			 niet kennen - en dit verschafte hem gewenschte aanleiding om z'n relaas
			 optesieren met citaten die wel eenige kans hadden begrepen te worden, omdat men
			 door 't hotsen van den wagen niet hooren kon dat-i latyn sprak. Ziehier iets
			 van z'n verhaal... vry overgezet.
		  
			Minos was Koning van Kreta, en boos op de Atheners om-
{==253==} {>>pagina-aanduiding<<}
dat-i
			  ze voor medeplichtig hield aan den moord op z'n zoon Androgeos.
			 Oorlog dus. Met z'n leger op-weg naar den hoofdzetel des vyands, stuitte hy op
			 'n stad die in één richting minstens driehonderd-en-zestig
			 aardbolgraden breed moet geweest zyn, want rechts en links was geen ruimte om
			 voorby te trekken. Ze moest dus belegerd worden. Sommigen betwyfelen die
			 uitgebreidheid, en beweren dat de krygskundige liefhebbery van die dagen
			 voorschreef met pyl en boog op muren te schieten, al kon men er langs. Dit
			 verschafte veel krygsroem, en gaf tevens aan den vyand gelegenheid ook van zyn
			 kant 'n vesting te belegeren, waaruit de heugelyke kans geboren werd,
			 overwinningen te behalen aan twee zyden tegelyk. De traditie dezer wyze van
			 oorlogvoeren, waarby krygslieden elkaar zoo lang mogelyk uit den weg loopen, is
			 tot heden toe bewaard gebleven. Slechts enkele botterikken -Napoleon I, byv. - hielden zich niet met het beschieten
			 van vestingen op, en de garnizoenen geven zich in zoo'n geval - behoudens
			 krygseer natuurlyk - ongedeerd over, zonder andere heldendaden te hebben
			 verricht dan 't beredeneeren der mogelykheid dat ze rotten en muizen zouden
			 gegeten hebben... àls ze belegerd waren geworden.
		  
		  De stad met welker omsingeling koning 
			 Minos zich vermaakte, was met-een 'n heel
			 Ryk, heette Megara of Alkathoë, en werd geregeerd door zekeren 
			 Nisus, 'n allerbraafst man die aan den
			 dood van 
			 Androgeos even weinig schuld had als de
			 lezer en ik. Eigenlyk zou Minos - vooral in hoedanigheid van aanstaand
			 zielenrechter in de Onderwereld - billykheidshalve verplicht geweest zyn, de
			 zaak wat grondiger te onderzoeken voor hy zoo onbesuisd het beleg sloeg voor
			 Alkathoë. Maar men is niet volmaakt.
		  Koning Nisus was in 't bezit van twee byzonderheden. Hy had 'n
			 indelikate dochter - de Scylla van 't stuk - en 'n purperen haartjen op
			 z'n hoofd, of één purperen haartje, of maar één
			 haartjen, en dat was purper van kleur. De lezer mag kiezen tusschen deze drie
			 mogelykheden die door Willem,Rotgans en 
			 Ovidius onbeslist worden gelaten. Wie nu
			 meenen wil dat deze vorst op dat eene haartje na, kaal was, heeft er vryheid
			 toe. Ook is 't geoorloofd zich den man voortestellen als prykende met 'n dikken
			 haarbos van gewone kleur - spierwit kleedt antieke koningen het best - mits
			 slechts dat eene purperen haartje... kortom 't was 'n uniek en zeer kostbaar
			 exemplaar. Dit was den onderdanen van koning Nisus - volgens de laatste
		  	volkstelling had hy er, hem-
{==254==} {>>pagina-aanduiding<<}
zelf  meegerekend, drie dozyn - zeer
			 wel bekend. Stad en Ryk waren trotsch op dat haartje, meer dan trotsch: 't was
			 'n waarborg voor welvaart, 'n pand van de welwillendheid der goden, 'n
			 palladium. Iets als onze Kieswet alzoo.
		  
		  Maar... die indelikate dochter! Niemand was bedreven genoeg in
			 verdorvenheid, om de verregaande ondeugd van haar gemoed te begrypen, laat
			 staan te voorzien. Eilieve, wat baat 'n purperen Kieswet, als dochters die zich
			 lieten geboren worden op de trappen van den troon... maar laat ons Willems
			 verhaal niet vooruit loopen.
		  
		  Het haartje zou de stad beschermen. Dit hadden de goden beloofd, en
			 goden liegen niet. Heel oppervlakkig geoordeeld, zou dus onze Nisus geen leger
			 noodig gehad hebben, tegen welken vyand ook. Een flinke schildwacht op de kruin
			 van z'n hoofd, moest voldoende geweest zyn. Maar dit scheen weer te stryden
			 tegen aloude beginselen van krygskunde. Wel stond het vertrouwen dat de goden
			 den Staat zouden beschermen, onwrikbaar vast, maar... men mocht de goden
			 te-hulp komen met militie, schuttery, landstorm, torpedo's, krygsliederen en
			 naaldgeweren. Als ik 'n heidensche god was geweest, zou ik dit wantrouwen in de
			 kracht van m'n bescherming heel kwalyk genomen hebben, en ik had ieder in den
			 steek gelaten, die my 't werk uit de hand nemen wou. Ook in dit opzicht alzoo
			 heeft het christendom weldadige vruchten gedragen. In alle landen waar men door
			 'n waar Geloof 't recht verkreeg op God te vertrouwen, is de krygsdienst finaal
			 afgeschaft en de begrooting van ‘Oorlog’ begrepen in 't budjet van
			 ‘Eeredienst.’ Dit is zuinig en rationeel. Maar Nisus was 'n heiden,
			 en had dus verkeerde begrippen over 't gebruik van theologie in krygskunde. De
			 onnoozele stumpert zette z'n heele leger achter de wallen van z'n... Ryk, om
			 zich daar te verschuilen voor de pylen van Minos en al die Kretenzers.
		  
		  De ondeugende Scylla nu was niet afkeerig van das
			 Militär, en wandelde parmantig op den muur. Nog proëminenter
			 vertoonde zich van zyn kant koning Minos, en wel zóó dat de jonge
			 prinses smoorlyk op hem verliefd werd. Niets natuurlyker. Z'n eerbiedwaardige
			 ouderdom, z'n gebukte houding, z'n lange gryze baard, en misschien ook z'n
			 aanstaande verheffing in de onderwereld - onze Scylla kende haar
			 mythologie op 'r duimpje! - dit alles was wel in-staat het hart van 'n
		  	treurspelmaagd in gloed te zetten. Zoo waren de too-
{==255==} {>>pagina-aanduiding<<}
neelmeisjes  in
			 dien tyd. Men kon nooit te bejaard, te krom of te krygskundig wezen, als ze
			 maar zeker waren dat haar liefde eenmaal zou noodig zyn tot het samenflansen
			 van verzen of echt-vaderlandsche treurspelen.
		  
		  Zielkundig gesproken, er bestond voor Scylla nòg 'n
			 reden om den ouden Minos byzonder interessant te vinden. Venus' dartel wicht
			 heeft veel koorden op z'n boog. Ze had medelyden met hem. En hier was reden
			 toe.
		  
		  Met 'n heelen stoet soldaten - men telde in dien tyd duizend
			 krygslieden op één onderdaan: 'n byzonderheid die 't regelen van
			 de konskriptie tot 'n moeilyk vak maakte! - met 'n groot leger dan, was de man
			 van heel ver gekomen. Hy gaf zich de moeite Alkathoë te belegeren volgens
			 alle regels van de kunst, en 't was háár bekend dat-i het strand
			 ploegde... om dat purperen haartje! Arme Minos!
		  
		  Hy scheen alweer verzuimd te hebben, vóór z'n
			 oorlogsverklaring nauwkeurig te onderzoeken wie en wat er zou te bestryden
			 wezen. Het schynt dat men in oude tyden vry los over de toebereidselen tot 'n
			 oorlog heenliep. Volgens 
			 Ovidius was Minos-zelf zoo byzonder
			 slordig niet, maar de goden hadden hem gestraft met 'n minister die op
			 allerzonderlingste manier omhoog was gevallen, en den Louvois spelen wilde om
			 te worden aangezien voor iets wezenlyks. Hierom dan ook had-i alle onderzoek
			 naar de voorgewende medeplichtigheid van Nisus aan Androgeos' dood, weten te
			 verydelen. De casus belli die hy zoo hoognoodig had voor de zeer
			 partikuliere industrie van z'n ministerschap, mocht eens niet bestaan, wat toch
			 jammer zou geweest zyn. Het zedelyk krygsbeginsel in die onbeschaafde dagen
			 schynt voorgeschreven te hebben: eerst vechten, en dan vragen waarom?
			 Zoo-iets zou thans niet kunnen gebeuren, omdat onze parlementen rekenschap van
			 oorlogsverklaringen vragen, en ook bovendien niet dulden zouden dat de res
			 publica beheerd werd door zulk soort van ministers.
		  
		  Doch zelfs deze onvolkomenheid in de ouwerwetsche manier van
			 regeeren, werkte Scylla's al te gevoelig hart ten-kwade mee. O
			 goden, zuchtte zy, zou ik den man niet beminnen, die op z'n ouden dag
			 zóó'n minister te torschen heeft? En zonder Parlement
			 nogal!’
		  
		  Het schepsel preekte zich voor, dat haar verliefdheid 'n ware deugd
			 was. Zoo waren de meisjes in die dagen.
		  
			Ovidius knoopt aan dit alles eenige niet onbelangryke be-
{==256==} {>>pagina-aanduiding<<}
schouwingen
			  over liefde en artillerie, en wel bepaaldelyk over de vorderingen
			 die 't gebruik van schietwapenen in onze dagen gemaakt heeft. Misschien ook,
			 zegt-i, zou men genoodzaakt zyn, zekeren evenredigen achteruitgang te
			 konstateeren, òf in de beminnelykheid van ouweheeren, òf in de
			 ontvlambaarheid van 't vrouwelyk geslacht. Ziehier de gronden waarop hy,
			 redelyk scherpzinnig voor 'n heiden - Ovidius was Hollander noch Christen - z'n
			 stellingen bouwt. Er blykt uit het feit der zaak-zelf, dat Minos door Scylla
			 kon gezien worden van naby genoeg om haar verliefd te maken, en tevens dat ze
			 niet gedood of gewond werd door 'n kretenser pyl. Ook de voor Scylla zichtbare
			 Minos werd niet geraakt door de scherpschutters uit de stad. Wat volgt hieruit?
			 Dat in die dagen de schootvèrheid der liefde, die van 'n pyl uit den
			 boog teboven ging. Welke grysaard, welke man, welke jongeling, zou
			 heden-ten-dage kans zien 't hart van 'n maagd te treffen op meer dan
			 chassepot-afstand?
		  
		  Aan 'n beslissing waagt zich Ovidius niet. Hy stipt slechts aan, en
			 laat den lezer kiezen. Ook den laaghartigen oorlog met Atjin gaat-i stilzwygend
			 voorby, en zegt alleen dat Scylla doodeenvoudig besloot haar lieveling Minos
			 krachtdadig te-hulp te komen, en wel door haar vaderstad te onttrekken aan de
			 bescherming der goden. Om dit doel te bereiken, sluipt zy op de teenen in de
			 slaapkamer van haar vader, en plukt hem - heu facinus: o gruwel... ja,
			 't wàs gemeen! - dat ééne kostbare haartjen uit, en:
			 progressa porta per medios hostes, komt ze by Minos aan: pervenit ad
			 regem, juist waar ze wezen wou met dat haartje.
		  
		  Vorst Minos was 'n kreuzbraver Kerl die, o.a. zelf kinderen
			 had. Waarschynlyk dacht-i tevens aan z'n eigen haren, en aan 't malle figuur
			 dat-i eenmaal maken zou als onkreukbaar zielenrechter, wanneer-i nu die
			 ondeugende dochter styfde in haar verkeerdheid. Misschien ook vond-i haar niet
			 mooi. Hoe dit zy, principiis obsta: hy noemde haar kort en goed 'n
			 monster, en gebood... 
		  
		  - We zyn er, riep mevrouw Holsma. Wat 'n drukte! Ik wou dat ik al
			 weer goed en wel thuis zat by m'n kleinen Erik!
		  
		  Sietske vertelde dat ze zoo benieuwd was naar 't uittrekken van dat
			 eene haartje, en of men uit de verte zou kunnen zien dat het purper was?
		  
		  - 't Staat er zoo, kind! Crinis purpureus. Stap uit, en hou
			 
{==257==} {>>pagina-aanduiding<<}
 je jurk wat by-een, om 't wagensmeer... puelletje!
		
		
		  1178.

		  De familie nam de plaatsen in, die dezen avend achter in 't parterre
			 bestemd waren voor de leden van den stedelyken raad, en hun gezinnen. Ze kwam
			 nagenoeg te zitten onder den rand der loge waarin ze anders gewoon was de
			 voorstellingen bytewonen.
		  
		  Die loge was nog altyd leeg. De hooge, hoogere, hoogste, en
			 byna-allerhoogste personen die haar dezen avend vullen zouden, waren nog niet
			 verschenen, en Wouter had dus ruim tyd om te bekomen van den indruk dien de
			 Schouwburgzaal op hem gemaakt had: dit was alzoo de Komedie, de
			 ware!
		  
		  Hy verslikte z'n teleurstelling over de blykbaar echte geboorte van
			 Scylla, en keek nieuwsgierig rond. Z'n gedachten wiegden zich op 't gesuis dat
			 hem omgaf. De toedrang was groot. Alles praatte en fluisterde. Men twistte over
			 de plaatsen. Men schoof voorby elkaar heen. Men verschikte z'n kleeren. Men
			 vertelde 't nieuwste nieuws van 't hof. Men voorspelde wie dáár
			 zitten zou, wie 't eerst zou komen, wie plaatsnemen moest achter den Keizer, en
			 wie achter den Koning. Men berekende waar de prinsen zouden zitten - die
			 ééne ook, wiens vader herbergier was, en die zich zoo grappig
			 kleedde - en wat de hooge heeren en dames zouden bestellen uit het buvet. Men
			 psjstte om 'n stoof, en loofde fooien uit. Men leende elkaar het
			 tooneelbriefjen, en verzekerde dat de affiches die daar-boven vastgespeld lagen
			 op den karmozyn-fluweelen rand van loges en balkon, gedrukt waren op satyn van
			 zóóveel stuivers de el. Men beoordeelde ook het stuk, en zei dat
			 het gekozen was... 
		  - 
			 Rotgans is 'n eerst dichter!
		  - Hm! Eigenlyk 'n tweede of... derde!
		  
		  Onder ons, lezer, eenmaal aangeland in 't verzenmakersgild, is dit
			 alles zoowat hetzelfde.
		  
		  - Hy is maar 'n dichter van den zevenden rang, zei 'n ander.
		  - Waarom dan 'n stuk van hèm? We hebben toch ànderen,
			 mannen die... klinken als klokken!
		  - Zeker, zeker! 
			 Bilderdyk, by-voorbeeld, 'n ware
			 feniks!
		  - Waarom dan Rotgans?
		  - Och... die vreemdelingen verstaan er toch niets van. We kunnen
			 laten spelen wat we willen.
{==258==} {>>pagina-aanduiding<<}
 
		  - 't Is jammer van den Floris... 
		  - Die was er expres voor gemaakt, en zou dus wel mooi geweest
			 zyn.
		  - Ik hoor dat de akteurs te lui waren om hun rollen te leeren.
			  *
		  Neen, dàt was de oorzaak niet! Er zit heel iets anders
			 achter. Onze Bilderdyk is 'n vaderlander... 
		  - Van belang!
		  - 'n Hollander in z'n hart!
		  - 'n Echte!
		  - Zeker heeft-i in z'n stuk die vreemde kerels... 
		  - Sjt!
		  ... niet genoeg gevleid. Dat doet geen ware Hollander!
		  - Neen, dat doet geen Hollander... nooit!
		  - Sjt!
		  Alles stond op. Er was reden toe. Een lakei vertoonde zich op den
			 achtergrond der koningsloge, waarschynlyk om te zien of de kussens wel
			 behoorlyk op de fauteuils lagen.
		  
		  - Ze lyken allemaal wel mal! Optestaan voor 'n lakei, voor 'n
			 mostertjongen!
		  
		  Aldus spraken sommigen, die toch precies 'tzelfde hadden gedaan als
			 de ons reeds eenigszins bekende zondebok: Ze, en Wouter werd hier weer
			 levendig herinnerd aan de eigenaardigheden van de ‘massa.’ Ook
			 maakte hy de opmerking dat men niet juist by de Pietersens hoeft te komen, om
			 zich gestuit te voelen door dat eeuwig verschil tusschen indruk en uiting.
			 ‘Zou dit overal zoo wezen, dacht hy, en is dit nu de bekwaamheid die ik
			 me moet eigen maken om iets te worden in de wereld?’ Koningen van Afrika
			 waren eigenlyk de heeren wier gesprekken hy beluisterde, niet, maar zeer
			 aanzienlyke menschen toch. Daar waren dokters onder, geleerden, leden van den
			 stadsraad, jazelfs groote koopluî... misschien wel m'nheer Kopperlith in
			 eigen persoon. Met eenige tusschenpoozen, veroorzaakt door 't plaats-nemen van
			 nieuw-aangekomenen, werden deze en dergelyke gesprekken voortgezet.
		  
		  - Maar waarom dan juist iets van dien Rotgans?
		  - Z'n Boerenkermis is heel aardig.
		  - Man, hoe kan je 't zeggen! 't Is 'n onfatsoenlyk stuk,
			 
{==259==} {>>pagina-aanduiding<<}
 vol gemeene woorden.
		  - Nu ja, maar... aardig toch!
		  - Dat weet ik niet. Ik heb 't nooit gelezen, omdat het zoo gemeen
			 is. In poëzie gaat by my niets boven deftigheid, en wat niet deftig is...
			 
		  - Och, wat geeft zoo'n Keizer daarom?
		  - Ik begryp heel goed waarom ze van-avend 'n stuk van Rotgans
			 spelen. Hy droeg altyd z'n stukken op aan een van de Huydekopers. Dàt is
			 de zaak!
		  - Hy was van de familie.
		  - Juist! Misschien wil een van de schepens, als de Keizer 't stuk
			 mooi vindt, hem zeggen: Sire, de dichter van die... Scylla, of hoe heet
			 de man? - die Scylla is 'n bloedneef van me, om uwe Majesteit te dienen.
		  - Gekheid! Wie zal grootsch wezen op de verwantschap met 'n man die
			 komedies maakt?
		  - Hm... in Frankryk is dat anders, heel anders!
		  - Bovendien, Rotgans was zoo'n minne man niet. Hy had 'n
			 buitenplaats aan de Vecht.
		  - Dat moeten ze dan den Keizer er by zeggen.
		  - De hoofdzaak komt neer...
		  
		  Weer 'n lakei. Alles vloog omhoog als duveltjes uit 'n
			 surprise-doosje. En alles - op de zwygende Holsma's na - schimpte weer
			 op de verdoemelyke karakterloosheid van ‘ze.’
		  
		  ...de hoofdzaak komt neer op de toespraak van Thomasvaer. Dit zeg
			 ik maar!
		  - Daarin zal dezen keer 'n echt-vaderlandsche geest heerschen, naar
			 ik hoor.
		  - Ja... echt-vaderlandsch! 't Moet heel mooi zyn. De prefekt van
			 politie heeft 't zelf gezegd. Er zyn drie gezworen translateurs by te-pas
			 gekomen. Je begrypt dat men zich zooveel moeite niet geven zou voor 'n
			 prul?
		  - Zeker niet! En de vertaling is naar Parys geweest? De minister
			 heeft er eigenhandig op geschreven: approuvé!
		  - 't Is toch maar altyd 'n zékere waarheid, dat ze-n-in 't
			 buitenland eerbied hebben voor onze letterkunde.
		  - O ja, en voor ons karakter!
		  - Er is geen beter volkskarakter dan 't hollandsche.
		  - En geen beter letterkunde! Die is... echt-nationaal.
		  - Dat zegt de Préfet de Police ook. Hy laat alles
			 vertalen wat er uitkomt. Wat hem vooral bevalt, naar ik hoor, zyn onze
			 alexandrynen...
		  - Nu ja, en 't karakter!
{==260==} {>>pagina-aanduiding<<}
 
		  - Zeker, 't karakter ook. Maar de alexandrynen zyn even lang als die
			 vanRacine, en dat 's juist het mooie. Ik ben zeer
			 benieuwd naar de maat vanThomasvaer. Korte regels kan ik niet
			 verdragen... 
		  - Hm! Bellamy's Roosje dan?
		  - Ja, en z'n: Schoone maan, zeg, ziet gy heden... 
		  - En z'n: 't Was nacht toen u uw moeder baarde... 
		  - Mooi, hoor!
		  - En z'n: Oproeping aan de Bataafsche jongelingen, om den
			 Engelschman te bestryden. Dat's óók geen gekheid!
		  - En z'n toespraak: Aan de vaderlandsche meisjes.
			 Dáár zit pit in, hè? Weetje wat-i zegt? Hy zegt:
		  
			 Indien ik ooit ontaarde 
			 Van Vaderlandsche fierheid, 
			 Dan moet gy, waardste Fillis...  
		  

		  Weer kwam 'n lakei deze echt-vaderlandsche ontboezeming afbreken. De
			 man inspekteerde ditmaal de kussens in de loge der Palatine die byzonder graag
			 op 'r gemak zat. Als door 'n veer bewogen, stond het heele Publiek op. Die
			 groene rok met gouden tressen... 
		  
		  - Och, 't is weer zoo'n doodeter. 'k Wou dat de vent... 
		  
		  En teleurgesteld nam men weer plaats. De liefhebber van korte verzen
			 waarin echt-vaderlandsche ‘pit’ zat, liet zich niet van z'n stuk
			 brengen:
		  
			 Indien ik ooit ontaarde, 
			 Dan moet gy my verachten, 
			 Dan moet gy my vervloeken! 
		  

		  - Dat's táál, hè?
		  - Heel mooi, maar ik houd meer van alexandrynen. Ze zyn honderd
			 percent deftiger, dunkt me.
		
		
		  1179.

		  Het gegons werd gedurig sterker. De keeren dat het Publiek misleid
			 werd door dezen of genen die de deur van een der loges opende - 'n foppery die
			 telkens op 'n te-loor gaande eerbiedsbetuiging te staan kwam - waren niet meer
			 te tellen. Men begon te morren, maar... zacht, zeer zacht, zoo zacht als maar
			 gemord worden kan.
		  
		  Wat onzen Wouter aangaat, hy vond alles vreemd, maar tot behoorlyke
			 ontleding van z'n indrukken was-i niet instaat. Voor den tienden keer reeds
		  	sedert twee dagen, ver-
{==261==} {>>pagina-aanduiding<<}
drongen  de gebeurtenissen die hem
			 overstelpten, de aandoeningen van 'n oogenblik te-voren. Hy was er duizelig
			 van. Tot zelfs de eigenaardige reuk van de zaal, bracht het zyne by tot
			 verdooving van z'n begrip. Zoo-even in 't rytuig nog, had-i zich ingespannen om
			 iets te verstaan van Willems vertellinkje, en ook de daarvan opgevangen
			 indrukken waren nu reeds uitgewischt, of althans zeer vermengd met iets anders.
			 Hy geleek op 't lang gebruikt leiblad van den schoolknaap, waarin de oude
			 krassen 't later schrift onleesbaar maken zonder baat voor eigen duidelykheid.
			 Op 'n palimpsest dat ingewyd werd met catullische zangen, daarna dienst deed
			 als afstandwyzer van germaans-romeinsche castra, vervolgens 'n
			 spikspelder nieuw systeem van - nogal oude - wysbegeerte op z'n rug droeg, en
			 eindelyk tot ons kwam als lofzang op de H. Maagd, gratiâ plena. Er
			 behoort veel geduld toe - en scheikunde - om al dat overpleisterd menschenwerk
			 uit elkaar te houden. En wanneer nu, gelyk hier 't behandeld palimpsest, zelf
			 'n mensch is... 'n codex, zooveel moeielyker te ontwarren dus dan elk
			 ander geschrift... 
		
		
		  1179a.

		  Der kunsten god aan 't Y, met geestdrift, enz. Heel sterk in
			 mythologie was Wouter nog altyd niet. Maar hy begreep toch iets van dit
			 opschrift der tooneelgordyn. ‘Verdienste en Deugd.’ Wel
			 zeker! Wanneer, byv. Minos zich veroorloofd had, het haartjen aantenemen, dat
			 hem door die leelyke Scylla gebracht werd, zouden Burgemeester en Wethouderen
			 dat stuk vanRotgans verboden hebben, in weerwil van
			 z'n buitenplaats. Maar zoo-iets kon niet verwacht worden van iemand die verwant
			 was aan de Huydekopers. En... Leentje's: Onechte zoon dan? Wel, de oude
			 baron keert immers behoorlyk terug op 't pad der deugd... gelyk zulks genoemd
			 wordt, en dàt was de bedoeling van die twee versregels op 't scherm.
		  
		  Maar, dacht hy, waarschynlyk heeft men al sedert vele jaren stukken
			 opgevoerd, waarin ‘Verdienste en Deugd’ aangeprezen,
			 beloond, en dus: ‘gekweekt’ worden. En iets dergelyks zal men in
			 den tyd van die Scylla ook wel gedaan hebben. Vanwaar dan, dat ze niet geleerd
			 had dat men nooit z'n vader 'n purper haartje moet uittrekken, vooral wanneer
			 daaraan 't behoud van Stad en Land is vastgeknoopt? Waarom zyn er nog altyd
			 booze menschen, als ze toch in de komedie elken avend op hun gemak kunnen te
			 weten komen hoe slecht het afloopt met ondeugendheid? Willem zei dat die Scylla
			 om haar boos gedrag door de goden veranderd werd
{==262==} {>>pagina-aanduiding<<}
 in 'n
			 roofvogel... 
		  
		  Deze straf kwam Wouter wat licht voor. Hy vond de betrekking van
			 duif beter voor 't meisje geschikt. Dan kon ze geplukt worden op
			 háár beurt... 
		  
		  Zoo goed mogelyk luisterde hy naar de gesprekken om hem heen. De
			 graad van belangrykheid der opmerkingen die hy hoorde maken, herinnerde hem
			 eenigermate aan de godzaligheid van pater Jansen, die hem zoo erg was
			 tegen-gevallen. Al die voorname heeren zeiden òf gewone dingen,
			 òf erger. De Holsma's waren de eenigen die niet spraken. Eens slechts
			 hoorde hy Oom Sybrand die naar 'n loge wees, iets zeggen, en 't kort gesprek
			 dat daaruit voortvloeide:
		  
		  - Ik denk dat ze dáár zitten zal... àls ze
			 komt!
		  - 't Zou me leed doen, als ik m'n kleinen Erik had alleen gelaten
			 voor niemendal, antwoordde mevrouw Holsma.
		  - Nu, Femken is vertrouwd!
		  - O ja! Maar 't drukt me dat ik hier zit, terwyl m'n kind ziek is.
			 Lang wacht ik niet op haar... 
		  - 't Is de vraag, of ze gelyk komt met de anderen. Ik hoorde zeggen
			 dat ze veel luimen heeft, en die altyd involgt. Aan etikette stoort ze zich
			 niet. Dat schynt in 't bloed te zitten.
		  - Als ze 'r om tien uur niet is, ga ik heen. Héél veel
			 belang stel ik niet in de zaak... 
		  
		  De beteekenis van dit gesprek hield Wouter maar weer kort bezig. Hy
			 had ter-nauwernood tyd zich de vraag voorteleggen, wie toch wel de persoon
			 wezen kon, die oorzaak scheen te zyn dat mevrouw Holsma tegen haar zin het
			 ziekbed van den kleinen Erik verlaten had.
		  
		  Een groote beweging in de zaal, dwong tot aandacht. Men hoorde een
			 oogenblik haastig schuifelen... alles rees op, en bleef ditmaal staan... 
		  
		  Een... Keizer of zoo-iets, betrad de koningsloge. Wouter zag er
			 weinig van. Hy hoorde fluisterend behandelen wat er geschiedde. Z.M. was
			 haastig naar den voor hem bestemden fauteuil gestapt, niet zonder 'n paar
			 stoelen omver te loopen, die hem in den weg stonden... 
		  
		  Dit was de niet onpraktische gewoonte van Zyne Keizerlyke Majesteit.
			 Vivat sequens!
		  
		  ...hy had daarna 'n oogenblik - één oogenblik maar -
			 
{==263==} {>>pagina-aanduiding<<}
 in de zaal rondgezien, éven geknikt, als iemand die byna
			 geen tyd heeft om te zeggen: ‘'t is wèl!’ en daarna z'n
			 fauteuil met 'n ruk schuins naar-achter gehaald. Hy liet zich daarin
			 neervallen, en 't Publiek kon weer gaan zitten... nog niet voor goed.
		  
		  Ook de andere loges werden nu als door 'n tooverslag gevuld. Men zag
			 zonderlinge kostumes: de ‘Wede Maaskamp en
			 Zonen!’ Dames met lyven van drie duim, en 'n schoot van byna zooveel
			 ellen. De boezems zweefden tusschen kin en ceinture. Kleine pofmouwtjes
			 wisten zelf niet, of ze dienen moesten tot bedekking van den bovenarm of van
			 den schouder. Maar dit te-kortschieten werd eerlyk aangevuld door witte
			 kabretleeren handschoenen, die van den pink tot den oksel reikten. Op 't hoofd
			 droegen de dames tulbanden, toques, bloemtuinen... dáár
			 was wat te plukken gevallen voor Scylla! Maar al wat er leelyks te zien was,
			 werd overtroffen door de onuitstaanbare militaire kostumes van dien tyd. Wie
			 die steeken en chakots gezien had, begreep terstond waarom de vyand altyd zoo
			 verschrikt op den loop ging. Die aanhoudende vlucht ontstond uit
			 schoonheidsgevoel.
		  
		  De muziek speelde... 
		  
		  't Spreekt vanzelf... daar wàs ze weer, de lyzige melodie van
			 den dapperen Dunois!
		  
		  Een vreeselyk geraas stoorde op-nieuw onzen Wouter in het toegeven
			 aan de herinneringen die deze lamentable deun in hem opwekte. Ook immers
			 gisteravend op de straten, was dat lied de tolk van... van... nu ja, van
			 geestdrift niet, maar van de zucht toch om zich aantestellen alsof men byzonder
			 verheugd was. En zelfs by Vrouw Gooremest... 
		  
		  Debout... debout! werd er geroepen. Een der hardste
			 schreeuwers was de man van de korte verzen waarin zooveel echt-vaderlandsche
			 ‘pit’ zat. En alles schreeuwde mee: debout! Men moest
			 opstaan voor den: jeune et beau Dunois!
		  
		  Reeds was de muziek gevorderd tot de strofe: de bénir ses
			 exploits, toen er met 'n bundel papier vry driftig op den rand der
			 koningsloge werd getikt, juist op de plaats waar men berekenen kon dat de
			 Keizer zat. De Holsma's recht naarboven ziende, werden slechts 'n stuk van den
			 zonderlingen hamer gewaar, waarmee Z.M. de maat sloeg... 
		  
			De maat? 't Mocht wat! Het geklepper met dat pak doku-
{==264==} {>>pagina-aanduiding<<}
menten,
			  in der haast saamgevouwen tot dirigeerstok, sloeg heel wat anders
			 dan de maat! Ieder die in 't parterre zat, kon aan de angstige blikken die uit
			 de loges naar den vreemdsoortigen kapelmeester werden geworpen, duidelyk
			 bespeuren dat er iets haperde, schoon men van-beneden-af de oorzaak niet
			 begrypen kon. Deze werd dan ook niet spoedig geraden, zelfs niet door de
			 bewoners der hoogere sfeeren. Ook de Palatine, juist bezig haar
			 lievelings-vyandin, de Hertogin-titulair van Groenland, heel hartelyk te
			 verwelkomen in de tegenover liggende loge, raakte in de war, wat anders de
			 gewoonte van deze dame volstrekt niet was. De koord van haar joujou
			 krinkelde, en 't ding bleef levenloos hangen, als 'n geëxekuteerde. Dit
			 was hem in de hand der Palatine nog nooit overkomen!
		  
		  De Keizer stond op, en tokkelde met z'n rol papier als 'n
			 razende.
		  
		  Een afgescheurd driehoekje schrift warrelde tegenzinnig omlaag. Wie
			 't opving, kon te weten komen dat er wat aan-de-hand was met Kykduin en 't
			 perfide Albion.
		  
		  Onze verstoorde tamboer stond op, en zette een gezicht als 'n
			 izegrim. Een dame die naast hem zat, scheen genade te vragen, maar hy luisterde
			 niet, en ranselde hoe langer hoe heftiger op 't fluweel van de balustrade,
			 zoodat het stof er uit vloog. Lakeien, koningen, kamerheeren, maarschalken,
			 adjudanten, aides de camp, schoten toe. Maar Z.M. verkoos niet te zeggen
			 wat hem zoo boos maakte. Hy verwaardigde zich alleen, het hoofd te schudden, en
			 den roffel 'n oogenblik aftebreken, om met z'n papieren trommelstok naar 't
			 orkest te wyzen. Men had nu vryheid, te raden wat dit beteekenen moest. De
			 bevolking van de voorste loges gaven den orkestdirekteur te kennen, dat de
			 schuld der stoornis aan hem scheen te liggen, en siste hem van alle kanten toe.
			 De man schrok, en bleef als versteend staan, met z'n maatstok zuid-oost
			 half-oost in de lucht, dat hier zooveel beteekende als heelemaal buiten-west.
			 'n Plotselinge stilte verving nu 't geraas, en liet verraderlyk toe, dat men
			 heel duidelyk 'n te laat ingehouden vaderlandsch nagalmpje te hooren kreeg. In
			 den engelenbak namelyk - dezen avend bezet door fatsoenlyke burgers, want alle
			 standen waren 'n graad of tien in waarde gedaald, omdat de markt van rang
			 overvoerd was - in den engelenbak had 'n onverlaat zich de magere voldoening
			 gegund: al is ons prinssie te zingen, wèl bedekt natuurlyk onder
			 de noten 
{==265==} {>>pagina-aanduiding<<}
 van koningin Hortense's prachtstuk.
		  
		  Was zy de dame die om genade gesmeekt had voor haar liedje?
			 Misschien wel. Maar de lezer weet nu eenmaal, dat historische juistheid me
			 byzaak is, omdat ik my de verplichting opleî, juister te zyn dan de
			 Historie. We hebben hier noch met stellig gebeurde feiten noch met
			 datums te doen, en trachten slechts mogelyke indrukken te schetsen, en
			 menschen te teekenen zooals de denker zich kan voorstellen dat ze geweest
			 zyn.
		  
		  De stoornis was pynlyk. Allerlei waardigheidbekleeders vlogen als
			 opgejaagde vleermuizen heen-en-weer, en de arme orkest-direkteur kommandeerde
			 eindelyk in den angst van z'n hart: ‘où peut on être
			 mieux.’ De vaderlander uit den engelenbak maakte zich gereed de
			 muziek toetelichten met de bekende romance van 'n ‘sleepersknol... op
			 hol’ toen er bleek dat Z.M. nog altyd niet voldaan was. 't Moest:
			 ‘veillons au salut de l'empire’ wezen! Dacht hy er aan, dat
			 het huiselyke: ‘waar kan men beter zyn’ bewaard moest blyven
			 voor de Beresina, by den terugtocht uit Rusland? Want by die gelegenheid
			 is 't - o bloedig sarkasme! - gespeeld.
		  
		  ‘Veillons’ dus! Weer het knikje: 't is
			 wèl! en weer liet hy zich vallen in z'n fauteuil, waar-i voortging zich
			 te verdiepen in de vestingwerken by Huisduinen. Toen 't
			 ‘Veillons’ behoorlyk was afgespeeld, mochten al de
			 vaderlanders weer gaan zitten. Nu eindelyk voor goed, goddank!
		  
		  Het scherm ging op, en 't woord was aan Rotgans:
		  
			 Ja, Minos, aan 't geschenk dat ik u heb gegeven, 
			 En uit de kerk geschaakt...  
		  

		  - Wàt vroeg Wouter. Uit de kerk? 't Purper haartjen uit de
			 kerk? Ik meende... 
		  - Sjt! zie Willem. Straks zullen we wel te weten komen wat dit
			 beteekent. Misschien 'n licentia poetica, weetje.
		  
		  Heel juist geraden! De treurspeldichter had den vreemdsoortigen
			 crinis purpureus heel handig omgesmeed in 'n schild dat door Scylla
			 geroofd wordt. Zeer wel. Maar... uit de kerk?
		  
			 ...hangt Nisus' kroon en leven!’ 
		  

		  - Qu'est-ze qu'elle changte? riep de Paltsgravin. Il
			 baraît que zela zera excèzivemang larmoyang! Za doilette est
			 egzégraple! La bedite est attivée d'une magnière... et
			 quelle langue, mong Dié, 
{==266==} {>>pagina-aanduiding<<}
 mong Dié, quelle
			 langue! Za m'égorssche les oreiglles!
		  
		  Onder al de aanwezige vreemdelingen had niemand minder te lyden van
			 den klank der taal, dan die Keizer. Hy was by Kykduin, te Boulogne... te
			 Dover... overal, behalve dáár! Behalve daar, en... opSint
			 Helena!
		  
		  Wouter luisterde als 'n vink. Niet omdat hy alles begreep, nog
			 minder omdat alles hem schoon voorkwam, maar de geheele zaak was hem te vreemd
			 om niet z'n aandacht volkomen in beslag te nemen. Z'n wangen rustten op beide
			 vuisten, en z'n elbogen op de leuning der bank vóór hem. Wie met
			 half geopende mond deze houding nabootst, kan precies weten hoe nieuwsgierig hy
			 was naar den afloop van Scylla's tocht in 't kamp van Koning Minos.
		  
		  Een schild in-plaats van 't haartje? dacht hy. Wie weet of niet de
			 dichter, als-i toch aan 't verzinnen gaat, ook iets zegt van onechte zoons, en
			 van het terugkeeren op t pad der deugd, dat de menschen altyd met zooveel
			 plezier schynen te verlaten... zeker om het terugkeeren mogelyk te maken.
		  
		  Voor deze sarkasme verklaart zich de auteur niet aansprakelyk.
			 Wouter mag zeggen en denken wat-i wil. Ik wasch m'n handen in onschuld.
		
		
{==267==} {>>pagina-aanduiding<<}
 
		  De tuchtelooze auteur - gebrek aan school! - vertelt
			 niets van 't purpren haartje, doch integendeel allerlei zaken die in 'n roman
			 niet te-pas komen. Hy geleidt den lezer langs keizerlyken weg in de kommeny
			 waar Leentje zout moet halen. Verzoeke vriendelyk dit gebrek aan zout
			 niet meer dan driemaal in-verband te brengen met des auteurs
			 schryfmanier.

		  1180.

		  Die arme 
			 Rotgans! 't Was wèl de moeite waard
			 'n paarduizend verzen by elkaar te rymen, om zóó verwaarloosd te
			 worden! Geen der toeschouwers was geroerd door de treurspellige bravigheid van
			 Minos, die de ontaarde juffer zoo flink op haar plaats zette. Men luisterde
			 niet.
		  
		  Er wordt beweerd dat 
			 Napoleon byzonder ingenomen was met het
			 spel van onzen 
			 Snoek en van onze 
			 Wattier. Ik geloof er niets van. Indien
			 werkelyk die beide artisten zoo hoog stonden als men zegt - wie
			 beoordeelden hen? - dàn vooral was hy er de man niet naar, om dit
			 te beseffen. In de eerste plaats was z'n artistieke, litterarische en
			 wysgeerige opleiding niet van dien aard, dat hy d'emblée in-staat
			 zou geweest zyn, verdiensten van deze soort te waardeeren. Wanneer men nu
			 hierby bedenkt dat de man onze taal niet verstond, en dat het hollandsch 'n
			 onaangenamen klank te-weegbrengt op 't 
{==268==} {>>pagina-aanduiding<<}
 verweekt oorvlies van den
			 Zuidenaar, dan voelt men zich geneigd het vertelsel over Napoleon's
			 ingenomenheid met hollandsche tooneelspeelkunst, te houden voor 'n...
			 hollandsche ophemelary.
		  
		  Wel was hyzelf artist, doch in den zeer bekrompen zin van 't woord. 
			 Pius VII had volkomen gelyk met z'n:
			 comico... commediante... tragico! Hy ‘pozeerde’ waar 't in
			 z'n kraam te-pas kwam, en wist 
			 Talma te gebruiken om de houding te leeren
			 van iemand die gekroond wordt. Maar juist dit bewyst dat hy geen besef had van
			 kunst òm kunst. Hóóger in dit opzicht had hy gestaan,
			 wanneer-i Talma genoopt had naar hèm te komen zien, om in hèm 't
			 model van 'n groot man te bestudeeren. Er is iets komieks in deze verwisseling
			 van rol, en de artist zou in z'n recht geweest zyn, hem by 't lesvragen te
			 antwoorden: ‘laat my dan kronen, my, myn houding,
			 myn gelaat, en de plooien van myn mantel, die 't weten
			 zullen, halfbakken Sire, hoe ze zich te gedragen hebben by zoo'n
			 gelegenheid.’ Maar dit antwoordde Talma niet, waaruit 'n menschenkenner
			 kan opmaken dat hy evenmin geboren Koning was, als z'n keizerlyke leerling
			 'nwaar artist. Die twee beunhaasden om 't hardst in majesteit en
			 kunstgevoel. Wie me begrypen wil, vrage zich af, of ooit 'n moeder aan 'n
			 aktrice zou verzoeken haar voortedoen hoe men z'n kind liefkoost?
		  
		  Napoleon wàs artist, wel zeker!
			 Maar hy was dit slechts van beroep. Hy was artist... op de poëzie
			 na. Zoo noemt zich 'n schacheraar in oudheden - voire 'n fabrikant van
			 oudheden! - antiquaire. By 't zien van elk voorwerp, dat den naïven
			 beoefenaar der poëzie van 't antiek in verrukking brengt, vraagt de man
			 van zaken - in dit geval van zeer kleine zaken - ‘wat het geeft?’
			 Of: ‘aan welken dwaas zou ik dit exemplaartjen 't voordeeligst kunnen
			 afzetten?’
		  
		  Als ‘onze’ Wattier den franschen potentaat zoo goed
			 bevallen was, had hy haar waarschynlyk marketentster by de gardes
			 d'honneur gemaakt, met den last door deklamatie, poseen mimiek,
			 hollandsche jongeluî optewekken tot frans-bataafsche geestdrift. Er
			 blykt, dunkt me, dat-i haar talent hiertoe onvoldoende achtte, want het mensch
			 is ambteloos gestorven. Waarschynlyk ook arm, want men kende haar talent toe,
			 en ze was 'n Hollandsche. Ik weet van haar levensgeschiedenis niets, doch houd
			 me verzekerd dat Kappelman, om zich op de goedkoopste manier aftemaken van
		  	erkentelykheid en be-
{==269==} {>>pagina-aanduiding<<}
looning,  haar 'n paar dozyn onechte kinderen
			 van driemaal zooveel vaders zal hebben aangewreven. Mocht dit het geval
			 niet zyn - en ik heb er nooit iets van vernomen - dan ben ik zoo vry,
			 haar verdiensten als kunstenares te betwyfelen. In 'n kleinsteedsch landjen als
			 't onze, steekt men niet uit zonder beklad te worden. Dit is nu eenmaal
			 zoo.
		  
		  Wat overigens Napoleon aangaat, zeer veel verder dan tot wat ruwe
			 mise en scène ging de toepassing van z'n tooneelbegaafdheid niet.
			 Ik noem ze ruw, omdat het effekt slechts berekend was naar het
			 bevattingsvermogen van de menigte die niet gewoon is doortedenken, van 't
			 gepeupel, tot welken stand der maatschappy dan ook behoorende. Er waren prinsen
			 en koningen onder. Ook geleerden en verzenmakers, dit spreekt vanzelf. Hy
			 speelde dus niet voor kunst- en verdienstekenners die aan 't gebruik van
			 binocles gewoon zyn, maar werkte op de verbeelding der weinig
			 ontwikkelden... op de meerderheid. En ook hierin toonde hy z'n menschenkennis,
			 maar vooral z'n... rekengenie. Men slaagt niet in dit wereldje, door 't behagen
			 aan de besten! Och, er moet zooveel gelogen zyn, om honderdduizend helden by
			 elkaar te krygen die één weg op willen, en dan by-voorkeur den
			 verkeerden!
		
		
		  1181.

		  Van dit alles wist Wouter niemendal. Met naïve verbazing
			 trachtte hy de tirades van 't stuk te volgen. Ze bevielen hem niet, en byna
			 klom z'n ontevredenheid op tot den moed, zichzelf in-staat te achten tot het
			 leveren van iets beters. Vooral trof hem de verregaande leegte aan denkbeelden.
			 De aan 
			 Ovidius ontleende handeling van 't
			 stuk mocht dan in zekeren zin hoofdzaak zyn, tot het schetsen daarvan waren
			 geen tweeduizend regels noodig. Aan ‘gaan en komen’ waren meer
			 verzen besteed dan aan menschkundige ontwikkeling, of aan opmerkingen die de
			 moeite van 't onthouden waard schenen. Zoo gaat het meer. Is dàt 'n
			 dichter? vroeg Wouter. Neen, m'n beste jongen, dat is een van de 1001
			 naschryvertjes van andere lieden, die evenmin dichters waren. 
			 Rotgans werkte naar fransch model. Z'n
			 arbeid had dus noodwendig 'n dubbele fout. Die van de - zeer gebrekkige! -
			 modellen eerst, en daarna die van 't nawerken. Dit geldt van onze geheele
			 tooneelletterkunde, en op zeer weinig uitzondering na, van onze litteratuur in
			 't algemeen. De uit luiheid voortkomende meening dat zekere
			 ‘school’ behoort gevolgd te worden, en dat men
			 ‘kunstregels’ moet in-acht nemen, bederft alles. Er zyn geen
			 kunstregels. De ware artist teekent 
{==270==} {>>pagina-aanduiding<<}
 de Natuur na, zoo
			 als die zich aan hèm vertoont. Wie hierin oprecht naar juistheid
			 streeft, is kunstenaar. Maar de heeren vinden 't gemakkelyker, een printje
			 natetrekken, waarop 'n ander - óók al 'n nàteekenaar
			 vàn nateekenaars - getracht heeft iets aftebeelden. (250) Men kan evenmin iets goeds voortbrengen door 't volgen
			 van modellen, als zich voeden met de spys die 'n ander gegeten heeft. (338,
			 
			 795) Kunstbesef werkt van-binnen naar
			 buiten, en niet andersom. Een kunstprodukt dat op andere kunstprodukten gelykt,
			 deugt niet. Wie hiervan meer weten wil, sla 't Naschrift by de
				Bruid daarboven op, dat meer waard is dan de Bruid.
			 (Vooral ook 
			 1262, vlgg.)
		
		
		  1181a.

		  Maar we zyn met Wouter in den schouwburg. Temidden van al 't
			 gerymel, ontstond er op-nieuw zeker rumoer. Een der Majesteiten - die van
			 Kykduin zeker - had zich verwaardigd 'n glas oranjewater te vragen, en de
			 buvetjuffer was niet in 't bezit van zoo'n vreemden drank. Ze had punsch,
			 chokolade, en zelfs - naar oud-amsterdamsche tooneeltraditie - slemp,
			 maar: eau de fleur d'orange? Er werd met alle haast naar 'n apotheker
			 gezonden, die 'n fleschjen olie meegaf. Nieuwe opschudding. Als 'n
			 vuurtje liep 't gerucht door de zaal, dat men Z.M. op iets liet... wachten.
			 Ongehoord! En juist verhaalde de oude Koning Minos in zeer smaakvolle
			 bewoordingen aan 'n vertrouweling, dat-i verliefd was:
		  
			 ‘een aangename brandt 
			 Verspreidt haar vonken door uw Konings ingewandt...  
		  

		  ‘De d'eau de fleur d'orange, que... diantre!’
			 riep 'n kamerheer, luid genoeg om door de heele zaal verstaan te worden. En
			 Minos - 
			 Snoek of 'n ander dan - moest bemerken,
			 òf dat niemand belangstelde in z'n liefdebuikpyn, òf dat men die
			 genezen wou met oranjebloesem. Arme Rotgans!
		  
		  Een koekbakker in den engelenbak wilde z'n specialiteit te luchten
			 hangen, en trachtte z'n buren begrypelyk te maken wat er bedoeld werd. Maar de
			 policie, achter-af geplaatst, en niet op de hoogte van de zaak, greep hem by
			 den kraag. Men bracht hem naar de wacht, waar de man voorloopig in arrest werd
			 gehouden als beschuldigd van opruien tot 'n orangistische demonstratie.
			 Dergelyk misverstand greep ook by anderen plaats. 't Woord: Oranje...
			 
		  
			 ‘Een aangename brandt 
			 Verspreidt haar vonken door uw Konings ingewandt...  
		  

		  Dit verzekerde nu de gryze Minos voor den derden keer, 
{==271==} {>>pagina-aanduiding<<}

			 en tevens gaf-i blyk, niet te kunnen begrypen wat er vandaag toch haperde aan
			 z'n Publiek, dat zich door deze ontboezeming maar niet wou laten roeren. De
			 orkestmeester nam z'n dirigeerstok, en maakte zich gereed tot: veiller au
			 salut de l'Empire. Velen stonden op, om by-de-hand te zyn tot snel
			 wegloopen, ten-einde hun vaderlandsliefde ongeschonden thuis te brengen. Men
			 haatte, men verwenschte, men vervloekte den vreemden tiran, o ja, maar...
			 liefst op 'n afstand, en binnen'skamers.
			  * Zoo'n
			 volksbeweging is allerliefst... in 'n boek. Gracchus, Mucius Scaevola,
			 Harmodius en Aristogiton, de beide Brutussen, Spartacus, Masaniëllo, Kenau
			 Hasselaar, de delikate Judith, jazelfs Ehud, die zoo loyaal den dikken koning
			 Eglon 't zwaard in den buik steekt... 
		  
			 ‘Een aangename brandt 
			 Verspreidt haar vonken door uw Konings ingewandt...  
		  

		  ... nu ja, zoo iets laat zich aangenaam lezen in Richteren
			 III, en ook in dramaas kan men zulke zaken tot snikkens toe mooi
			 vinden, maar 'n deftig man laat zich niet in met gemeene oproerighedens. Ze
			 zouden al zeer goed moeten gelukken, om iemand niet te staan te komen op z'n
			 leven, en zelfs op z'n fatsoen.
		  
		  De gearresteerde koekbakker schreeuwde als 'n bezetene. Het scheen
			 dat-i de zuiverheid van z'n bedoelingen wou begrypelyk maken aan twee
			 italiaansche kommissarissen van policie, die evenmin als Napoleon-zelf genoten
			 hadden van de dichterlyke schoonheden in 't hollandsche stuk, en dus ook niet
			 zeer bevoegd waren tot de waardeering van des koekbakkers hollandsche
			 onschuld.
		  
		  De keizer-zelf scheen glad vergeten te hebben dat-i om oranjewater
			 gevraagd had, en was zoo verdiept in den platten grond der vestingwerken te
			 Huisduinen... 
		  
		  - Qu'y a-t-il? scheen hy, eindelyk opziende, te vragen aan de
			 dame naast hem.
		  
			 ‘Een aangename brandt, 
			 Verspreidt haar vonken door uw Konings ingewandt...  
		  

		  Dit antwoordde Minos. Wat de dame zei, die naast den keizer zat, ben
			 ik niet te weten kunnen komen, maar 't schynt 
{==272==} {>>pagina-aanduiding<<}
 dat ze den tiran
			 tevreden gesteld heeft. Althans er werd gewenkt dat Minos mocht voortgaan, en
			 na nog eenmaal den lichtelaaien gloed van z'n ingewanden stuiptrekkend bezongen
			 te hebben, leuterde de man door. Of er ten-laatste dien avend eau de fleur
			 d'orange voor den dag gekomen is, zou ik alweer niet met zekerheid durven
			 zeggen. We willen 't hopen!
		  
		  Wouter bemerkte dat de volwassen leden van de familie Holsma
			 by-voortduring niet den minsten acht sloegen op het stuk. Ze richtten hun
			 blikken naar de loges, doch blykbaar met andere bedoeling dan de meesten, of
			 zelfs dan àlle anderen, die de hooge personaadjes alleen om de
			 vreemdigheid aangaapten. Ook uit de afgebroken zinsneden die tusschen Oom
			 Sybrand met z'n broeder en zuster gewisseld werden, scheen te blyken dat hun
			 aandacht door iets zeer byzonders werd tot zich getrokken.
		  
		  - Als ze niet spoedig komt, ga ik heen, zei weder mevrouw
			 Holsma.
		  - Misschien zit zy in de keizersloge, en achter-af. Dan kunnen we
			 haar van-hier niet zien.
		  - Men heeft me gezegd, dat ze te Parys nooit 'n kwartier achtereen
			 op dezelfde plaats blyft. Misschien komt ze straks dáár of
			 dáár... 
		  
		  En met 'n bescheiden beweging van den uit z'n vuist opgestoken duim,
			 wees Holsma 'n paar der zyloges aan.
		  
		  - Ze komt soms in 't parterre ook, naar ik hoor.
		  - Langer dan nog vyf minuten wacht ik niet, zei mevrouw Holsma. M'n
			 kleine Erik is my meer waard dan duizend... 
		  
		  Wouter meende te verstaan: ‘dan duizend nichten.’ Ja,
			 zóó zal 't ook wel geweest zyn. Want:
		  
		  - Van den koning, voegde Holsma er by.
		  
		  Dit deed hem den draad weer verliezen. Hy had gemeend dat Femke
			 bedoeld werd. En nu: van den koning? Waarom was juist die prinses
			 zoo belangwekkend? De loges zaten vol neven en nichten, de een nog meer
			 opgepronkt dan de ander. Welke byzonderheid verhief juist die eene afwezige, in
			 aanspraak op belangstelling tot mededingster van den kleinen zieken Erik? Toen
			 de tooneelspelers het derde bedryf hadden afgealexandrynd, was de zorgvuldige
			 moeder niet langer te houden. Ze verliet de zaal met Oom Sybrand, die weldra
			 zou 
{==273==} {>>pagina-aanduiding<<}
 terugkeeren met Femke:
		  
		  - Als ze wil! voegde hy er by, op 'n toon die twyfel te kennen gaf.
			 Want, zeid-i, ze houdt niet van drukte.
		  
		  O he, dit meende Wouter beter te weten. Oom Sybrand had haar eens op
			 de Botermarkt moeten zien, en in de gekroonde Jeneverbes! Maar zulke
			 dingen verklapt geen ridder. Hy zweeg dus.
		
		
		  1182.

		  De oude Minos is byzonder verliefd op Ismene die zeer schoon en
			 deugdzaam is. Scylla is byzonder verliefd op Minos die zeer oud en eerwaardig
			 is. Ismene is byzonder verliefd op Fokus die zeer heldhaftig is. En Fokus is
			 byzonder verliefd op Ismene... dat's mogelyk. Maar hy spreekt haar zonderling
			 toe, en wel juist op 'n oogenblik dat ze het in alle treurspelen onmisbaar
			 voorstel doet, om voor haar beminde te sterven. Ik geloof gaarne dat Fokus 'n
			 held was, maar heel hoffelyk was de man niet:
		  
			 ‘Weerhou die redenèn, prinses, die my verveelen...
				 
		  

		  Wat is dàt? Een nieuw rumoer, en ditmaal weder in den
			 engelenbak. Zou de oproerige koekbakker teruggekomen zyn? Aller oogen richtten
			 zich opwaarts, maar niemand kon spoedig te weten komen wat er in dat hoog
			 regioen voorviel. Eerst meende men dat er gevochten werd, maar dit scheen toch
			 't geval niet te zyn. Na eenig dringen en andere blyken van roering en onrust,
			 werd de uniform van 'n policiekommissaris zichtbaar, die blykbaar met
			 vruchtelooze moeite iets wilde begrypelyk maken aan 'n paar mannen op de
			 voorste bank. Het scheen dat ze van 'n ander gevoelen waren dan hy. Om z'n
			 fransch of italiaansch te vertolken, greep de vertegenwoordiger van 't gezag
			 die beide personen by den arm, en trachtte hun aan 't verstand te brengen dat
			 ze niet zouden worden opgehangen, noch zelfs gearresteerd, maar dat ze hun
			 plaatsen moesten ruimen.
		  
			 ‘Weerhou die redenèn, prinses, die my verveelen...
				 
		  

		  - Qu'y a-t-il encore? vroeg de keizer weer.
		  
		  En toen een der kamerheeren hem op deze vraag geantwoord had, begon
			 hy hartelyk te lachen. Er scheen iets nieuws geschied te zyn, dat byzonder in
			 den smaak viel van de aanzienlykste bezoekers der zaal, want in alle loges stak
			 men 
{==274==} {>>pagina-aanduiding<<}
 de hoofden by elkaar. Men fluisterde, en lachte, en
			 giechelde, en staarde naar den engelenbak. Zelfs de keizer stond op, boog zich
			 over den rand van z'n loge, en keek rechtuit naar boven. Maar zonder baat, want
			 krom-zien kon hy niet, wat hem by deze gelegenheid wrevel, en zelfs eenige
			 verwondering op den hals haalde. Ook de bewoners der lagere sfeer in 't
			 parterre, kregen voorloopig niets te zien dan de gebaren en de mimiek der
			 personen die men verjagen wilde van hun welbetaalde plaatsen, en die zich
			 hiertegen hardnekkig bleven verzetten. Onze oude kennis, de Paltsgravin, gaf
			 weldra blyk meer van de zaak te begrypen, dan de onderste laag van 't
			 gezelschap. Halverweeg uit haar loge buigend, telegrafeerde zy met iemand die
			 in 't paradys nog altyd op den achtergrond scheen te blyven. Dáár
			 alzoo moest zich 'n persoonlykheid bevinden, van heel ander allooi dan de
			 verdreven koekbakker. Het stuk vanRotgans...
			 och!
		  
			 ‘Weerhou die redenèn, prinses, die my verveelen...
				 
		  

		  De Palatine groette met haar joujou. Wien of wie groette zy?
			 Den koekbakker toch niet? Het scheen dat ze zich byzonder vermaakte. Met wyd
			 uitgestrekten arm wees ze aan al haar buurtgenooten in aanzienlykheid, dat
			 daarboven in die gemeene-volkskooi iets zeer byzonders te zien was. Arme
			 Rotgans! En arme akteur ook. De man zag van alle gepruikte en ongepruikte
			 hoofden niets dan de kruin. Blyf eens begeistert... achter zoo'n
			 Publiek! Nogeens, en als sprak hy nu zeer in 't byzonder tot de Palatine:
		  
			 ‘Weerhou die redenèn, prinses, die my verveelen...
				 
		  

		  De Palatine gaf er niets om. Ze schaterde van lachen - ook de keizer
			 had gelachen: het mocht dus! - en ze scheen maar niet tot bedaren te kunnen
			 komen van plezier.
		  
		  Nu moest ik 'n dubbele pen hebben, om te vertellen wat Oom Sybrand
			 zei, die teruggekeerd was na mevrouw Holsrna te hebben thuis-gebracht, en
			 te-gelyker-tyd den uitroep van Wouter behoorlyk weertegeven, die met open mond
			 en verdraaiden hals zat te kyken naar het tooneel van den stryd.
		  
		  - Waar is Femke? vroeg Holsma.
		  - Ze wil niet, zei Oom Sybrand. Ik dacht het wel.
		  - O God, daar is ze! riep Wouter.
		  - Wie?
		  - Femke, m'nheer! Femke, Femke... o God, dàt is nu wel
		  	wezenlyk Femke! En ze... vecht! Zie, dáár, daarbo-
{==275==} {>>pagina-aanduiding<<}
ven,
			  zie!
		  
		  Hm... 't had er veel van! Maar vechten deed ze toch eigenlyk niet.
			 Het meisjen in den engelenbak had den policiekommissaris by den kraag genomen,
			 hem achteruit getrokken, was zoo goed mogelyk tusschen de bezitters van de
			 nauw-bezette voorbank heengedrongen, en liet zich daar neervallen op de twee
			 halve schoten van de buurtjes die ze zoo onbarmhartig gescheiden had.
		  
		  - 't Is Femke, m'nheer! O god, het is Femke! Als men haar maar geen
			 kwaad doet!
		  
		  Weer stond de keizer op, en weer staarde hy naar boven. Hy kreeg 't
			 meisje met den noordhollandschen kap in 't oog, en knikte haar toe... 
		  
		  - Maar, m'nheer Holsma, het is Femke... onze Femke!
		  
		  En de Paltsgravin groette het meisje nogeens met den joujou,
			 als om haar geluk te wenschen met de verovering van dat plaatsje... 
		  
		  - Maar, m'nheer, 't is Femke! riep de verbaasde Wouter, die maar
			 niet begrypen kon dat-i geen antwoord kreeg.
		  
		  Ook Holsma en Oom Sybrand waren verbaasd, doch niet als Wouter, die
			 zich by 't hoofd greep om te voelen of-i wel terdeeg wakker was?
		  
		  - Nu, kinderen, zei eindelyk de dokter, je kunt straks aan moeder
			 vertellen dat we haar gezien hebben.
		  
		  En, zich tot Wouter keerende:
		  - Dat meisjen is 'n nicht van ons...
		  - O ja... Femke!
		  - Neen, ze heet anders, en... 
		  - M'nheer, 't is Femke! Zou ik Femke niet kennen!
		  
		  Ei, Petrusje! Dit klinkt reeds geheel anders dan: wie is die meid?
			 Of... dan zelfs dàt niet!
		  
		  Op-eens kreeg 't vreemdsoortig meisje dat haar groote blauwe oogen
			 onbeschroomd door de zaal liet dwalen, onzen kleinen jongen in het oog. Ze
			 bukte voorover, staarde hem met aandacht en inspanning in 't gelaat, knikte
			 vriendelyk, en wierp hem 'n kushand toe... 
		  
		  Zoo meende hy, en zoo wàs het. Maar 't geheel parterre
			 
{==276==} {>>pagina-aanduiding<<}
 was ditmaal al te zeer van zyn gevoelen. Ieder meende dat ze
			 hemzelf, of allen meenden dat zy allen gegroet had. De deftige luî
			 ergerden zich aan de verregaande onbeschaamdheid van zoo'n boeredeern - in
			 hoofdsteden heet elk provinciaal 'n boer - en de meer vroolyk gestemden
			 beantwoordden haar groet met spottende overdryving. Weldra echter werd er
			 gesist. Uit de hoogere sfeeren kwam de tyding neerdalen dat 's konings nicht,
			 prinses Erika, 'n blyk willende geven van sympathie voor 't Nederlandsche Volk,
			 zich kwam vertoonen in ‘nationaal kostuum’ of wat by vreemdelingen
			 daarvoor doorgaat.
		  
		  - O god, geloof er niets van, m'nheer Holsma! Ik zeg u dat het
			 Femken is, verzekerde Wouter met tranen in de oogen.
		  - Neen, m'n jongen, dat meisjen is Femke niet.
		  - Maar... ze heeft my gegroet!
		  - En de keizer háár. Je begrypt toch wel dat hy geen
			 waschmeisje groeten zou?
		  
		  Zeker! Dit was moeielyk te veronderstellen. Maar even vreemd kwam
			 het Wouter voor, dat die... prinses 'n nicht wezen zou van dokter Holsma.
			 Op-nieuw meende hy te bemerken dat het meisje hem toewenkte, en dat ze haar
			 lippen bewoog. Naar die beweging te oordeelen, kon ze best gezegd hebben: myn
			 broeder! Wouter hield het er voor, en lispte die woorden na, en drukte beide
			 handen styf tegen de borst, als om 'n kostbaarheid te bewaren die zoo-even
			 daarin was neergelegd.
		  
		  In-weerwil van z'n hoogachting voor dokter Holsma, was het hem
			 onmogelyk diens verzekering te gelooven, dat het jonge meisje daar-boven eene
			 andere was dan de door hem verloochende dochter van Vrouw Claus. Hy knoopte de
			 voorvallen der laatste uren zoo goed mogelyk aan elkander, en meende te
			 begrypen hoe hy door z'n drift aan die Kaatje aanleiding had gegeven tot 'n
			 zonderling bericht van wedervaren. Men had hem voor krankzinnig aangezien,
			 letterlyk: voor gek gehouden, en wilde nu hem afleiden van 'n idée
			 fixe. Daarom ook die uitnoodiging tot het bezoeken van den Schouwburg, en
			 Femke's voorgewende weigering om meetekomen met Oom Sybrand, die van zyn kant
			 op deze reeds lang afgesproken weigering had voorbereid. Zeker had de dokter
			 haar den wenk gegeven, wanneer ze dan toch ook iets zien wilde van al die
			 pracht en vreemdigheid, ergens anders plaats te nemen dan in 't parterre. 't
		  	Was voor zyn ontroerd gestel beter ge-
{==277==} {>>pagina-aanduiding<<}
oordeeld, dat ze nu juist
			 niet naast Wouter kwam te zitten, die haar verloochend had, en daaronder zoo
			 leed! Misschien had men daar in die hoogste loge 'n plaats voor haar
			 opengehouden, en die kommissaris van policie... 
		  
		  Maar... hoe durfde zy dien man zoo onzacht storen in de al te
			 welwillende uitoefening van z'n funktie? Hem 't gezag uit de hand nemen? En...
			 die groet van den keizer? En... vanwaar wist Holsma dat hy haar verloochend
			 had, en dat haar tegenwoordigheid de kalmte van z'n gemoed bedreigen kon?
		  
		  - Och, m'nheer, laat Femke maar gerust hier zitten... ik zal heusch
			 heel bedaard wezen! Ik ben zoo bang dat men haar kwaad zal doen, daar-boven
			 onder al die ruwe menschen!
		  
		  Holsma zag hem vorschend aan. Zou dan toch die Kaatje gelyk hebben
			 gehad? Hy vond nu goed, Wouter niet langer tegentespreken in z'n meening
			 omtrent de identiteit van de verschyning, en trachtte door eenige
			 onverschillige opmerkingen z'n aandacht en gewaarwordingen afteleiden. Het
			 toeval wilde dat hy hierby 't woord ‘engelenbak’ gebruikte, dat ook
			 den niet-amsterdamschen lezer nu zeer gewoon klinkt, omdat ik het reeds
			 verscheiden malen gebruikt heb, doch den nuchteren Wouter geheel vreemd
			 was.
		  
		  - Juist, viel hy den dokter driftig in de rede. Juist: engelenbak! U
			 ziet dus wel, m'nheer, dat het Femken is!
		  
		  Ook deze konklusie klonk weer zonderling in Holsma's oor. Al te
			 zonderling zelfs, om nu te laten bemerken dat hy er niets van begreep. En om
			 Wouter te bewaren voor nòg meer opwinding, gaf hy toe.
		  
		  - Wel zeker, jongen, dat zeg ik ook. Ik wou je maar 'n beetje
			 plagen. Femke zit dáár, omdat ze... niet gaarne hier wil zitten.
			 Ze meent dat... het zoo raar zou staan, omdat ze maar 'n waschmeisjen is. En
			 dat wy ons schamen zouden over de verwantschap, zieje!
		  
		  - O, m'nheer, niemand behoeft zich te schamen naast Femke te zitten.
			 Zelfs de keizer niet! En... God niet!
		  
		  Ei, Petrus!
		  
		  - Ja, ja, suste Holsma. Precies! Zóó is het! Wie braaf
			 en goed is, hoeft zich voor niemand wegtestoppen. Kyk nu 
{==278==} {>>pagina-aanduiding<<}
 maar
			 verder naar 't stuk, m'n jongen.
		  
		  Wouter wilde gehoorzamen, doch niet voor z'n oogen afscheid hadden
			 genomen van de heerlyke verschyning. Nog eenmaal zag hy op. Zy wenkte hem toe,
			 nam 'n takje met drie rozeknopjes van de borst, hield het eenige oogenblikken
			 tusschen duim en voorvinger van de linkerhand, wees met de rechter op Wouter,
			 en liet het vallen. Het kwam - niet te-recht, o goden, maar neer toch! - op 'n
			 dikken heer in Wouter's buurt, die 't aangreep, en heel verwonderd keek. De man
			 leek niets op rozeknopjes, en z'n verbaasd gezicht scheen te vragen: wat doe
			 ik daarmee? Vóór-i evenwel zichzelf 'n bruikbaar antwoord
			 op deze vraag geven kon, was Wouter van z'n plaats gesprongen. Hy wipte langs
			 en over 'n paar buren en banken, greep 't gulden vlies dat den valschen Jason
			 zoo in verlegenheid bracht, en drukte het, opziende naar den engelenbak, aan
			 z'n lippen. Overal elders dan te Amsterdam, zou 't Publiek geapplaudisseerd
			 hebben. Hier deed het de Palatine, vooral toen prinses Erika knikte: ‘dat
			 ze 't juist zóó gemeend had!’
		  
		  Dit was meer dan Wouter's geschokt gestel verdragen kon. Nooit zou
			 hyzelf zich 't verloochenen van Femke vergeven, maar nu had zy, de edelmoedige,
			 de groote, de majestueuze, hem vergiffenis geschonken ten-aanzien van 't
			 gansche Volk! O, dáárom wilde zy bóven zitten, zoo
			 hóóg... in den engelenbak! Zy had de vlek van z'n ziel gewischt,
			 z'n geschonden riddereer hersteld... 
		  
		  By deze gedachten die hem als bliksems door `t hoofd schoten, viel
			 hy flauw. Was 't wonder?
		  
		  Holsma nam hem mede naar zyn huis, en liet aan juffrouw Pieterse
			 berichten dat de jongeheer Wouter... 
		  
		  - Zieje wel, Stoffel, net wat ik gezegd heb! Ieder mag 't weten: het
			 kind leseert effetief by dokter Holsma op de Kolveniersburgwal. Trui, denk er
			 aan dat Leentje morgen ochtend zout haalt in de kommeny, want... werachtig, 't
			 kind leseert er!
		
		
{==279==} {>>pagina-aanduiding<<}
 
		  Ariadnisme met modern-burgerlyke verwikkeling. Treurzang over
			 de hedendaagsche onbruikbaarheid van wonderen. Wouter krygt les, en
			 wordt - als de lezer - uitgenoodigd zich 'n tydje te spenen van
			 romantiek.

		  1183.

		  Het is me zeer moeielyk, te berekenen hoeveel van m'n lezers genoeg
			 menschelyk gevoel hebben uitgeschud, om niet te schreien by de ongelukken van
			 juffrouw Laps. Als het medelyden dat ik voor haar inroep, gering is, wyt ik dit
			 aan te groote geleerdheid. Het schynt wel dat de belezen mensch onzer dagen z'n
			 gevoelighedens heeft opgemaakt aan mythologie, romantiek en bybelkennis. Hy
			 heeft zich moê getreurd op 't legio modellen van verlatenheid, die ons
			 sedert eeuwen geleverd zyn in profane en heilige Schriften. De tranen alzoo
			 waarop juffrouw Laps 'n onmiskenbaar recht heeft, en die haar ook niet zouden
			 geweigerd zyn door naïver toeschouwers of lezers, zyn de buit geworden van
			 Medea, van Fedra, van Asnath, der vrouwe Potifars, van Ariadne op Naxos, en
			 dergelyke persoonlykheden meer, waarvan er toch geen enkele by ons Lapsjen in
			 welbegrepen rampspoed halen kon. Ze was, zy by-uitnemendheid, wat de
			 romanschryvers gewoon 
{==280==} {>>pagina-aanduiding<<}
 zyn met sierlyke spraakwending: ‘de
			 ongelukkigste der vrouwen’ te noemen, en haar door Wouter zoo schichtig
			 verlaten boven- voor- onder- achter- insteekkamer, 'n ware tempel van
			 verschillende smarten.
		  
		  Het is geenszins m'n bedoeling, Wouter boven Jozef, Theseus, Jason
			 of Hippolytus te stellen. Apollo beware my voor de by auteurs somwylen
			 voorkomende apenliefde, die hen in hun helden altyd de ‘belangwekkendste
			 der stervelingen’ doet zien. De lezer zal erkennen dat ik genoeg moed en
			 plichtbesef heb, om m'n jongetje nu-en-dan niet zeer malsch te behandelen.
			 Neen, niet in Wouter's verdienste zoek ik den maatstaf voor de wanhoop der
			 verlatene. En ook zyzelf voedde haar verdriet niet uitsluitend met 'n droevig
			 staren op de waarde van den verloren schat. De hem kwalificeerende benamingen
			 die ze 't weggeloopen heil namurmureerde, getuigden meer van vinnige
			 verstoordheid dan van byzondere waardeering. Er bestond iets geheel anders, dat
			 met volle recht haar verstoordheid stempelde tot wrevel, en zelfs tot woede.
			 Met gepasten eerbied voor de smart van al die andere dames, meen ik te mogen in
			 't midden brengen, dat er onder die gansche weenende vrouwenschaar geen enkele
			 zoo'n gek figuur maakte tegenover de respektieve verwanten van haar verlaters,
			 als juffrouw Laps. Ze moest Wouter verantwoorden aan z'n familie. Dàt
			 was het!
		  
		  De zonderlingste plannen gingen haar door 't hoofd. Hoe zou 't zyn,
			 als ze vertelde dat-i was ‘weggenomen’ van voor de oogen des Volks,
			 en opgevaren in 'n gloeiende diligence? Ze verwierp dit denkbeeld, uit zeer
			 gegronde vrees dat men haar niet gelooven zou. Onder alle wonderen zyn er maar
			 weinig zoo ongeschikt tot dagelyksch gebruik, als hemelvaarten. Zelfs Politie
			 en Justitie gelooven er niet aan, dit zy gezegd zonder 't minste wantrouwen op
			 de historische grondslagen van de christelyke godsdienst, die zulke zaken niet
			 missen kan zonder in elkaar te storten als 'n slecht gebouwd kaartenhuis. Het
			 zal den godsdienstigen lezer genoegen doen, te ontwaren dat ik in dit opzicht
			 geheel-en-al 't gevoelen aankleef van den zeer heiligen Paulus. (I
			 Corinthen, XV, vs 14.)
		  
		  Dus: géén hemelvaart! dacht onze Ariadne, met
			 bedroevend verstand. Maar... wat dan?
		  
		  Ze begon met wachten of haar Theseusje misschien zou terugkeeren?
			 Het was haar niet duidelyk geweest, of hy in 
{==281==} {>>pagina-aanduiding<<}
 die kroeg geraakt,
			 dan wel gebleven was onder de volksmenigte die er vóór stond.
			 Misschien ook had deze of gene stroom van de joelende menigte hem meegevoerd.
			 Hm... hoe vèr? 't Land uit? Naar... Amerika of 't peperland? Dit zou zoo
			 kwaad niet wezen, vond ze, want eigenlyk was ze nu meer angstig voor z'n
			 terugkeer by de zynen, dan begeerig naar z'n wederkomst by háár.
			 De oorzaak is ligt te vatten. Wat zou Wouter vertellen aan z'n verwanten? Tot
			 haar groote teleurstelling was z'n medeplichtigheid niet ver genoeg gegaan, om
			 hem bescheidenheid inteboezemen in z'n eigen belang, en 't schepsel stond te
			 laag om kiesheid te verwachten uit oorzaken van anderen aard.
		  
		  Om by 't schriftuurlyke te blyven, zon ze, na 't verwerpen van de
			 gedemodeerde luchtvaart, op 't aanwenden der egyptische methode van Asnath.
			 Helaas, daarby is de verrukkelyke naïveteit van Potifar onmisbaar, en ze
			 had menschenkennis genoeg om te berekenen dat noch Stoffel, noch z'n moeder,
			 noch zelfs een van Wouter's zusters, onnoozel genoeg wezen zouden om zich te
			 laten vangen in 'n strik van zoo verouderd maaksel. Zeker zou er blyken dat
			 haar zeer bekend ‘Geloof’ eer 'n wapen tégen haar opleverde,
			 dan 'n schild waarachter ze schuilen kon. Want, lezer, de achtbaarheid van de
			 goddienery is wat versleten. Ze voorzag dat men meer vertrouwen stellen zou in
			 Wouter's... kinderachtigheid, dan in haar gescherm met ‘Schrift’ of
			 ‘Heer’ en hierin had zy alweer volkomen gelyk. De tyd nadert, dat
			 men zeggen zal: ‘ziedaar iemand die niet gelooft, en toch 'n
			 schelm is.’ Dit ‘toch’ zal beter op z'n plaats staan
			 dan 't arme woordje gewoon is, daar we 't nu meestal zien misbruiken om
			 betrekkelyke verdorvenheid en wèl gelooven - zaakjes die zeer na aan
			 elkander verwant, en dikwyls zelfs identisch zyn - in tegenstellend
			 verband te brengen.
		  
		  Uit spyt en woede beet onze martelares haar nagels af, en vervloekte
			 al het volk dat daar onder haar vensters nog altyd nafeest vierde van 'n feest
			 dat er niet geweest was. Ze vleide zich eenige oogenblikken met de hoop haar
			 deserteur in 't oog te krygen, en nam zich voor, als 't lukte, hem unguibus
			 et rostris in haar nest te slepen, niet om 't genoegen van z'n gezelschap
			 nu, maar om te voorkomen dat-i naar z'n eigen huis ging, en daar meer vertelde
			 dan haar aangenaam was. Doch ze slaagde er niet in, Wouter te ontdekken, en
			 vermoeid van staren schoof ze eindelyk haar venster toe, juist 
{==282==} {>>pagina-aanduiding<<}
 'n
			 oogenblik te vroeg om den wagen te zien wegryden, waarin prinses Erika zich
			 liet brengen naar 't paleis op den Dam.
		  
		  Schoon de morgenstond reeds lang was aangebroken, begreep onze Laps
			 dat het te vroeg was om reeds nu naar de Pietersens te gaan. En bovendien...
			 wat zou ze daar zeggen? Dat haar riddertjen in 't holst van den nacht was
			 weggeloopen? Waarheen? Waarom? Wie verzekerde haar, dat niet reeds 't heel
			 schandaal door hemzelf was bekend gemaakt, en dat alzoo Vrouw Asnath ditmaal
			 visschen zou achter Jozef's net? Och, hoe pynlyk!
		  
		  Ze besloot... niet te besluiten, en de zaak nog 'n paar uurtjes
			 overtelaten aan den ‘Heer.’ Met deze verzuchting besteeg ze haar
			 maagdelyke koets, 't frigidum lectum waarover 'n latynsch dichter de
			 eenzame Penelope laat klagen in den zevenden regel van haar brief aan Ulysses.
			 Als juffrouw Laps latyn gesproken had, zou ze waarschynlyk ook zoo-iets gezegd
			 hebben. De lezing van de twee regels die 
			 Ovidius laat voorafgaan, luidde nu in
			 háár mond: ‘ik wou liever dat de kwajongen z'n nek had
			 gebroken op de manier van hoogepriester Eli in I Samuel,
			 IV. Maar de weldadige wonderen zyn de wereld uit. Die vervlll...
			 oekte zevenklapper!’
		
		
		  1184.

		  En nu, gewillige Muze, leid ons terug naar den Pietersburg! Blaas my
			 in, wat daar geschiedde gedurende Wouters romantische omzwerving, en zorg dat
			 m'n taal niet al te ver sta beneden de waardigheid van 't onderwerp! Wy weten
			 reeds, o Clio, hoe de slotvoogdes haren spruit had zien uittrekken tot
			 bescherming zyner geïmprovizeerde dame, en hoe zy hem wel geen zegenbeden,
			 heilwenschen of gewyden sjerp meegaf, maar 'n slaapmuts toch, en den bekenden
			 sitsen nachtpon. Wy weten hoe Jonker Stoffel, erfstadhouder van den
			 familieroem... 
		  
		  Komaan, laat ons liever de zaak heel eenvoudig behandelen. Die Muze
			 kan wegblyven. Juffrouw Pieterse was den bewusten vrydag-avend naar bed gegaan
			 als gewoonlyk. En de rest ook. Van akelige droomen is me niets gebleken. In m'n
			 archieven vind ik geen spoor van angst over 't vreeselyk gevaar waaraan men
			 Wouter zoo onbedacht had blootgesteld, misschien wel omdat dit gevaar z'n
			 verwanten ten-eenen-male onbekend was. Juffrouw Laps had waarlyk niet noodig
		  	gehad haar opzetje zoo fyn intekleeden, en 't overslaan van Wou-
{==283==} {>>pagina-aanduiding<<}
ter's
			  naam by 't oproepen van de ridders wier bescherming zy beweerde
			 noodig te hebben, was 'n overbodige weelde van staatkundery. Dank zy de domheid
			 der Pietersens, ze zou by veel grover behandeling van zaken, even goed haar
			 doel bereikt hebben. De voornaamste aandoening die haar onbegrepen taktiekje
			 te-weeg bracht, sproot voort uit den afkeer dien hare geheele persoonlykheid
			 inboezemde, en volstrekt niet uit achterdocht omtrent haar byzonder plan. Aan
			 zoo-iets werd by de Pietersens niet gedacht. De oorzaak hiervan lag volstrekt
			 niet in zedelyke hoogte, maar geheel-en-al in laagte van verstandelyke
			 ontwikkeling. Zekere lieden zouden omtrent Mensch en Wereld veel
			 te leeren hebben, voor ze 't standpunt van beredeneerd vertrouwen bereiken.
		  
		  En ook van de geestige onwetendheid die we naïveteit noemen,
			 was hier geen spraak. Dat de Pietersens voor weinigen uit den weg behoefden te
			 gaan in onkunde, moge waar zyn, maar geestig waren ze niet. Ze hadden in dit
			 byzonder geval alleen hierom niets ergs gedacht, omdat ze gewoon waren in 't
			 geheel niet te denken, en deelden dus de verdienste van 't vertrouwen, met
			 Wouter's muts die er ook geen kwaad in zag, juffrouw Laps 'n paar uurtjes
			 gezelschap te houden.
		  
		  Om de onwaarde dezer soort van onschuld in 't licht te stellen,
			 bedenke men dat het aantal deftige verleid-barons waarop de meisjes met smart
			 zaten te wachten, hoe gering ook in de werkelykheid, zeer groot was in haar
			 verbeelding. Sedert lang hadden zy zich tot snel begrypen gereed gemaakt, voor
			 't geval dat er eens eindelyk 'n wezenlyke iemand mocht opdagen, die de
			 goedheid had wat te doen te geven aan haar deugd. Met 'n tiende deel der
			 krygskunde van juffrouw Laps, zouden de Lovelaces kunnen volstaan, en juist
			 hieraan had zy te danken dat men op háár pogingen zoo weinig acht
			 sloeg. Een treurige verwringing van 't zieleleven stond het waarnemen en
			 beoordeelen der psychologische verschynsels by anderen, vierkant in den weg.
			 Zoo bemerkt de beschonkene niet dat z'n kameraad te veel gedronken heeft. Alle
			 studie vordert matigheid, onthouding, ekonomie van verstand en hart, en in
			 zekeren zin ascetisme. De zeer moeielyke taak van zielontleding kan niet
			 worden ten-uitvoer gebracht door iemand die z'n eigen ziel wegwerpt, d.i. 't
			 gereedschap waarmee hy arbeiden moet. Deze waarheid schynt zeer eenvoudig, en
			 wordt toch door de meesten niet begrepen. Men moet hun uitdrukkelyk
			 by-herhaling verzekeren - 
{==284==} {>>pagina-aanduiding<<}
 en dan nog vaak te-vergeefs - dat 'n
			 dronken 
			 Jan Steen niet schilderen kan, en dat 'n
			 kunstenaar die voortbracht wat hy voortbracht, met inspanning moet
			 gewerkt hebben. Arbeid nu is 't meest doorslaand blyk van moraliteit.
			 Wie dit niet inziet, heeft te weinig gewerkt, en staat dus ook zedelyk niet
			 zeer hoog.
		  
		  Wil men in deze opmerking 'n voorloopig antwoord vinden op de poging
			 die ik - door ervaring geleerd! - van m'n landgenooten te-gemoet zie, om
			 myn arbeid te vereenzelvigen met enkelen myner typen, my met
			 Stoffel en juffrouw Laps... het zy zoo! We weten nu eenmaal hoe 't Nederlandsch
			 Publiek gewoon is z'n schulden te betalen. Ik las dezer dagen eenige
			 Tydschriften, en ben treurig gestemd. Niet om-mynentwil, maar om 't land waar
			 ik 't ongeluk had geboren te te worden. De weerklank die tot my komt... 
		  
		  Doch we zyn by de Pietersens, en wel op den saturdagmorgen toen
			 Wouter zoo duchtig werd onder-handen genomen door de goeie Vrouw Claus. Ik zal
			 trachten m'n stemming te overwinnen, en voortgaan zoo goed of kwaad dan als de
			 bitterheid over kwaadaardige miskenning toelaat of veroorzaakt. Bovendien, ik
			 acht me niet geroepen om verschipbreukte lettermannen aan wat opgang te
			 helpen.
		
		
		  1185.

		  - Ik begryp om al de wereld niet, waar de jongen zoo lang blyft? zei
			 de moeder.
		  - Hy zal niet vroeg opgestaan wezen, en misschien laat ze hem by 't
			 ontbyt 'n kapittel uit de Schrift lezen.
		  
		  Aldus Stoffel. En de familie berustte zonder veel inspanning 'n
			 half-uurtjen in die bemoediging.
		  
		  - Wat zou je-n-'r van zeggen, als jyzelf er eens heenging? stelde
			 eindelyk juffrouw Pieterse voor.
		  - 't Zal moeielyk gaan, moeder! Want... uwe weet, het is niet in den
			 weg van m'n school.
		  
		  Dit argument voor non-interventie was volkomen geldig. Men moet
			 nooit iets doen dat niet op z'n weg ligt. Ziehier een der liefelyke kanten van
			 'n welbegrepen konservatismus. Stoffel zelf wist niet hoe diep de zin was van
			 z'n staatkundig grondbeginsel.
		  
		  - Maar... als we dan Leentjen eens daarheen zonden, om 
{==285==} {>>pagina-aanduiding<<}

			 te vragen waar de jongen blyft?
		  
		  Dit werd goedgekeurd. Leentje ging, en kwam weldra terug met de
			 boodschap dat ‘Wouter waarschynlyk 'n wandelingetje maakte.’
		  
		  Zóó namelyk had juffrouw Laps in den angst van haar
			 hart gezegd. En 't was niet geheel-en-al onwaar. Wouter was inderdaad na z'n
			 vertrek uit haar woning, terdeeg aan 't wandelen geraakt... de lezer weet het.
			 Maar juffrouw Laps verzuimde wyselyk, er by te zeggen waaròm hy 'n
			 wandeling deed, en op welk uur hy haar verlaten had. Leentje had geen erg er
			 naar te vragen, omdat het vanzelf scheen te spreken dat-i niet was uitgetogen
			 in 't holste van den nacht. En zóó ook werd de zaak door z'n
			 moeder en zusters opgevat. Ze kwam dus eenvoudig neer op een van de zonderlinge
			 gewoonten van Wouter, waarover men zich zoo dikwyls te verwonderen had.
		  
		  - Daar heb je 't weer! zei de moeder. De last die ik van dàt
			 kind heb... kyk! 'n Ander maakt 'n kuiertje na den eten, niet waar? En hy...
			 wat doet-i? Hy loopt rond in den vroegen morgen. Ik vraag jezelf nu, Stoffel,
			 of dat 'n manier van doen is?
		  
		  - Né, moeder!
		  - En ons hier in angst te laten zitten!
		  - Ja, moeder!
		  - Zieje, 't is toch weer heel erg van hem. Hy moest begrypen dat we
			 hier allemaal in doodelyke ongerustheid... god weet waar-i nu weer
			 rondloopt?
		  - Zeker, moeder! En nu is 't tyd voor m'n school. Dag, moeder!
		  
		  Stoffel vertrok. Van dien angst en die ongerustheid was geen woord
			 waar. Deze klacht hoorde er zoo by, meende de familie, overigens niet de minste
			 blyken gevende van bekommering over Wouter's lot. Ook hier alweer speelden
			 onkunde, onwetendheid en traagheid haar gewone rol. Het kòn immers zyn
			 dat den knaap 'n ongeluk overkomen was? Z'n moeder vond het gemakkelyker hem te
			 beschuldigen van onbehoorlyk gedrag, dan ernstig te onderzoeken waar-i beland
			 was. En hierby bleef het, tot dokter's Kaatje kwam. De lezer weet hoe Holsma
			 z'n koetsier gelastte 'n oogenblik optehouden voor Wouter's woning, ten einde
			 dat meisje gelegenheid te geven tot uitstappen. Alles was haastig naar 't
			 venster 
{==286==} {>>pagina-aanduiding<<}
 geloopen... 
		  
		  - Daar is-i, daar is-i! riep de heele familie om 't hardst, hy zit
			 zoowaar in dokter's koets!
		  
		  Deze opmerking verdreef alle andere indrukken, en Kaatje's
			 geruststellende taak viel byzonder ligt. Eigenlyk had ze niets hoeven te
			 zeggen. 't Kwam er niet meer op aan, waar Wouter geweest was...nu reed
			 hy in 'n koetsje. In 's hemelsnaam, wat wil men meer?
		  
		  - By dokter ontbeten? Gut, mensch, wat zeg je! En... en... waarom
			 heeft de koetsier z'n beeremuts niet op?
		  
		  De verwonderde Kaatje beriep zich op 't saizoen, en vond de
			 ontvangst die haar te-beurt viel, zeer zonderling. De verdenking die zy
			 koesterde omtrent Wouter's geestvermogens, ontving nieuw voedsel door de
			 vreemde manier waarop haar boodschap beantwoord werd. 't Scheen wel dat de
			 heele familie... 'n beetje... 
		  
		  - En heeft-i wezenlyk by dokter ontbeten? Begryp eens, Trui...
			 ontbeten!
		  - J... a, juffrouw, hy heeft by ons... ontbeten! O ja, zeker,
			 ontbeten... m'nheer heeft het gezegd.
		  - By den dokter? En... ontbeten, zeg je? Op den
			 Kolveniersburgwal?
		  - Wel zeker! Waar anders? Maar... wat zou dat?
		  - En... is-i wel fatsoenlyk geweest?
		  - Gut ja, juffrouw, maar... 
		  - En nu zit hy met den dokter in de koets?
		  - Wel zeker, juffrouw! Maar... 
		  - Hoor 'ns hier, vryster, ik zal jou eens wat zeggen, maar je moet
			 er niemand over spreken. Hy is 'n zonderling kind, weetje... 
		  - Ja, zuchtte Kaatje, volkomen overtuigd. Dàt weet ik!
		  - Zoo? Weetje 't? En weetje-n-ook waarom? Dàt zal ik
			 je nu eens vertellen. Hy is zoo'n zonderling kind, omdat - ga jy even op-zy,
			 Petrò, en jy ook Mine... Trui kan blyven, maar kyk op je werk! - hy is
			 zoo zonderling en dingsig, weetje, omdat ik, toen ik zwaar van 'm was... 
		  - Gut, juffrouw!
		  - Ja, vryster! Toen heb ik gedroomd van 'n kapel die 'n olifant
			 voorttrok. Begryp je 't nu?
		  - O ja, ja, ja, precies, juffrouw! Ik begryp 't nu heel 
{==287==} {>>pagina-aanduiding<<}
 best!
		  - Zie je? En daarom... doe de komplimenten aan den dokter, en zeg
			 dat ik wel laat bedanken. 't Is nu naar te hopen dat-i fatsoenlyk is... Wouter,
			 meen ik. Gut, draagt de koetsier zoo'n muts alleen in den winter?
		  
		  Kaatje maakte dat ze wegkwam. Ze nam zich voor, nooit van kapellen
			 en olifanten te droomen. Zoo'n uitspatting van den geest kwam haar zeer
			 gevaarlyk voor, want ze begon nu in allen ernst te meenen dat de heele familie
			 gek was, en dat zy in Wouter daarvan slechts 'n klein staaltje gezien had.
		  
		  Toen, eenige uren later, de dokter-zelf zich de moeite gaf juffrouw
			 Pieterse te komen geruststellen, kende de vreugd over Wouter's verheffing geen
			 grenzen. Holsma bestudeerde deze en andere zotternyen, en maakte van z'n
			 opmerkingen gebruik by 't bepalen van den geestelyken leefregel dien hy Wouter
			 straks zou voorschryven, een dieet dat hy nog meende te moeten inkrimpen
			 na 't voorgevallene inden Schouwburg.
		  
		  Wat juffrouw Laps aangaat, zyzelf wist niet hoe goed alles buiten
			 haar toedoen geschikt was. Ze hield zich den heelen dag bezig met onnoodig
			 gepeins over de mogelykheid om 't ding te redden, dat ze - wel eenigszins met
			 verkrachting van den zin - haar ‘eer’ noemde. Daar zy evenwel tot
			 geen besluit kwam, bewaarden de gunstige goden haar voor 't nemen van
			 maatregelen die juist andersom zouden gewerkt hebben dan de eisch was. Ze deed
			 niets, en door 'n byzondere welwillendheid van 't lot, was dit de beste party
			 die ze kiezen kon. 't Spyt me voor sommige lezers, dat haar veroveringstocht
			 niet tragischer afliep. Maar de moraliteit wint er by. Ik gis dat Fancy 't
			 gemeene schepsel de belangwekkende smart niet gunde, van de kastyding die ze
			 verdiend had. Een paar dagen angst was voor haar peccadille volkomen
			 genoeg. 't Spreekt vanzelf dat ze nog altyd bleef vreezen dat Wouter haar
			 aanklagen zou.
		
		
		  1186.

		  Wouter was inderdaad dien saturdag-nacht by de Holsma's gebleven.
			 Den volgenden morgen vroeg nam de dokter hem by zich op de studeerkamer, en
			 sprak hem vriendelyk toe. Hy moedigde den ontluikenden jongeling aan, hem zoo
			 goed mogelyk te vertellen wat er in z'n gemoed omging, doch onthield zich
			 zorgvuldig van alles wat Wouter in de meening zou kunnen brengen
			 dat-i byzonder was. Het spreekt 
{==288==} {>>pagina-aanduiding<<}
 overigens vanzelf, dat hy
			 meer begreep dan Wouter zeggen kon. Ook de niet zeer handig overgeslagen
			 geschiedenis met de onnoozele verleidster, lag hem klaar voor oogen. Hy
			 luisterde naar Wouter's ontboezemingen, als naar iets zeer bekends, en stelde
			 z'n onbegrensde eerzucht - of liever z'n voorbarige en overspannen zucht naar
			 't goede: z'n God-zyn - als 'n gewoon verschynsel voor, dat uit de
			 levensperiode voortsproot, en... dat uit den weg moest worden geruimd. Ook
			 Wouter's liefde voor Femke, behandelde hy als 'n zeer gewone zaak. Om aan al
			 deze geringschatting zooveel doenlyk de pynlykheid te ontnemen, haalde hy
			 gedurig z'n eigen ondervinding aan, en verklaarde zichzelf schuldig aan de
			 fouten die hy in Wouter meende te moeten gispen, een methode die nog altyd veel
			 ouders en opvoeders onbekend schynt te zyn. Ook Jezus heeft over 't hoofd
			 gezien dat men zich bukken moet om te kunnen opheffen. Of werd hem die
			 terugstootende heiligheid aangewreven door vervalschers? Meenden zy
			 misschien dat de zondeloosachtigheid die hem zoo volstrekt onbevoegd maakte tot
			 voorganger, als onmisbaar bestanddeel van z'n goddelyke natuur moest worden
			 voorgesteld? Zagen ze niet in, dat de voorgewende verheffing tot
			 méér dan Mensch, 'n verlaging was beneden 't peil der
			 Mensheid, die juist aan den specifisch-menschelyken stryd tegen
			 afdwaling, haar hoogheid te danken heeft? Dat ook hier alweer 't
			 onbruikbaar-goddelyke uitloopt op ongerymdheid, spreekt vanzelf.
		  
		  Holsma, heel ongoddelyk, maar goedig, verstandig en waar,
			 zette zich niet op 'n voetstuk. Hy begon met de betuiging dat ook hy in z'n
			 jeugd alles wat Wouter hem meedeelde, ondervonden had, en tevens dat hy
			 dezelfde gemoedsverschynselen in byna alle andere jongelieden waarnam. Ook
			 trachtte hy de zaak terugtebrengen op burgerlyk-praktisch terrein, met
			 vermyding van allen prikkel tot geestvervoering. Het kwam hem voor, dat z'n
			 patient aan zulke behandeling behoefte had, en hy volgde dus in zekeren zin de
			 koudwatermedikatie van Vrouw Claus. Of deze ontnuchtering ten-allen-tyde en
			 voor ieder dienstig is, blyft de vraag. Ook paste de menschkundige Holsma ze
			 slechts voorloopig toe, en misschien wel als proef om te weten of Wouter tot
			 hooger levensopvatting in-staat was. Hy liet hem z'n gemoed uitstorten, en viel
			 hem niet in de rede, waaruit voortvloeide dat Wouter vry slecht sprak, omdat
			 onafgebroken verhandelingen niet in de natuur liggen. Juist het gehakkel der
			 voorstelling deed den ongeoefenden spreker bemerken - en hierom was 't Holsma

			 te
{==289==} {>>pagina-aanduiding<<}
 doen - dat z'n aandoeningen minder belangwekkend waren dan hy
			 gemeend had. Hy voelde lust zichzelf in de reden te vallen met de vraag:
			 ‘is 't anders niet?’ en begon nu te vreezen dat ook Holsma dit
			 zeggen zou. Maar toen-i eindelyk scheen gereed te zyn, antwoordde deze
			 vriendelyk:
		  
		  - Zeker, zeker, m'n jongen, ik ken dat! In zulke stemming zou je
			 overal willen zyn, alles willen regelen, beheerschen... alles
			 goed-maken, niet waar? Je hebt 'n gevoel alsof je voor alles
			 aansprakelyk was. Het hindert je dat er zooveel verkeerds is in de menschen, en
			 dat zy... o ja, ja, ik ken dat zeer goed!
		  Maar, eilieve, denk eens na over de middelen die je ten-dienste
			 staan. Hoe zou je 't aanleggen om iets te verbeteren?
		  
		  Wouter zweeg.
		  
		  - Meen je dat àlle menschen slecht zyn? Dit mag je toch niet
			 aannemen, dunkt me. Onder die menschen zyn er gewis velen die 'tzelfde wenschen
			 als jy. Waarom veranderen zy de wereld niet?
		  
		  Wouter zweeg alweer. Juist de eenvoudigheid van de vraag belemmerde
			 hem. Maar Holsma drong op antwoord aan.
		  
		  - Welnu? Komaan, ik zal je helpen. Geloof je dat ik 'n goed
			 mensch ben?
		  - O ja, riep Wouter hartelyk.
		  - Ei? Nu, ik geloof 't ook. Ik zou me schamen als ik dit niet durfde
			 zeggen. Waarom dan verander ik de wereld niet? Je spreekt zoo dikwyls van
			 Afrika - omdat je dat land niet kent, m'n jongen! - welnu, ik die 'n goed
			 mensch ben, heb nog altyd de slavenjachten niet afgeschaft. Waarom niet,
			 denkje? Antwoord eens.
		  
		  Wouter was volstrekt geen debater. 't Lag niet in z'n
			 eerlyken aard, het geven van 'n stellig antwoord te weigeren uit vrees dat het
			 straks zou kunnen gebruikt worden als stormram tegen de meening die hy
			 verdedigen wou. Toch bleef hy weifelen. Men bedenke dat Holsma bezig was met 'n
			 amputatie. Is 't wonder dat de patient het deel van z'n ziel, dat afgezet
			 worden moest, angstig terugtrok?
		  
		  - Welnu, dan zal ik de zaak anders voorstellen. Je hoort immers wel
			 dat aanhoudend geklop en gehamer... luister! Dat is van 'n smedery hier-naast.
			 Je begrypt wel dat me dit soms 
{==290==} {>>pagina-aanduiding<<}
 hindert?
		  - By ziekte?
		  - Ja, en als ik te denken heb. Ik wenschte die smedery verplaatst te
			 zien... zóó...fluks... op-eens! Zeg me nu eens, waarom doe ik dat
			 niet?
		  - Omdat... u niet kan, m'nheer.
		  - Juist! Dáárom ook heb ik tot heden toe niets
			 veranderd aan al wat er verkeerd geschiedt in Afrika. En ook in Azie niet. En
			 in Amerika niet. En in zeer veel landen niet. Maar gister-avend in de komedie,
			 toen je onwel was - 't was er warm! - nam ik je mee, en ik heb je verzorgd en
			 naar bed laten brengen. En ik heb je moeder laten geruststellen over je lang
			 uit blyven. Dat alles was m'n plicht, niet waar?
		  - O, m'nheer... 
		  - Geen dank, m'n jongen! 't Kwam me voor, dat het m'n plicht was, en
			 ik deed het: omdat het kòn. Wat niet kan, is m'n plicht
			 niet! En daarom ook neem ik die smedery niet tusschen duim en vinger, om haar
			 te verzetten naar 'n andere buurt. Om dezelfde reden bemoei ik me niet met
			 Afrika. Onmogelyke plicht is géén plicht, en het jagen daarnaar
			 staat het vervullen van onze werkelyke plichten in den weg. Heb je weleens
			 op-school je les niet gekend?
		  - O, dikwyls! Maar in den laatsten tyd niet, omdat Femke... 
		  - Laat Femke nu even rusten. Misschien zeg ik straks een woordjen
			 over haar. Toen je op-school je werk verzuimde, had je zeker aan wat anders dan
			 je lessen gedacht, aan dingen die niet voor-de-hand lagen. Dit nu is de fout
			 van veel jongeluî, en - word er niet boos om: ik was ook zoo! - ze komt
			 grootendeels voort uit luiheid. Het is gemakkelyker zich te verbeelden dat men
			 zweeft boven 'n berg die heel in de verte ligt, dan in werkelykheid z'n voet
			 optelichten om over 'n steentje te stappen. Onder de millioenen zaken die je
			 zoudt willen doen, zyn er slechts weinigen die je zoudt kunnen
			 doen. Bemoei je voorloopig alleen met die weinigen. Dàt is de weg om
			 verder te komen. Vraag altyd jezelf af: ‘wat wordt er op dit
			 oogenblik van me gevorderd?’ en gebruik niet de ingenomenheid met het
			 vermeend hoogere, als voorwendsel tot verwaarloozing van wat je lager
			 toeschynt. Je bent ontevreden met je tegenwoordig standpunt? Wel, maak je 'n
			 beter standpunt waard! Dit is de manier om het te bereiken, en de eenige goede
			 manier. Vraag jezelf by elke gelegenheid af: wat is m'n naast-byliggende
			 plicht? Kun je me dit beloven?
		  
{==291==} {>>pagina-aanduiding<<}
 
		  Wouter gaf er de hand op.
		  
		  - En je wou zoo graag meer weten? Ik ook, m'n jongen? Laat
			 ons zien wat er aan die kwaal te doen is. Wat u betreft, het ontbreekt je nu
			 zeer in 't byzonder aan de schoolkennis, waarin jongelieden van uw leeftyd die
			 in andere kringen werden opgevoed, je vooruit zyn. Dàt is ligt
			 intehalen, en we zullen er op terugkomen, maar... 't is op dit oogenblik je
			 naast-byliggende plichtniet! 't Beetje latyn dat onze Willem verstaat,
			 en waar je zoo jaloers op bent, is in 'n paar maanden geleerd, vooral wanneer
			 je je zult geoefend hebben in 't willen. Wat zou 't nu helpen, nu? Wen
			 je eerst dat zweven af, dan komt het latyn vanzelf, en 't grieksch ook, en al
			 de andere zaakjes waartegen je nu zoo hoog opziet. Er zyn op dit oogenblik heel
			 andere vyanden te verslaan, dan de ridders uit je romans. Minacht de
			 moeielykheden niet, die je te bestryden hebt. Dit zou juist oorzaak kunnen
			 worden van 'n treurige nederlaag. Je moet je denkvermogen leeren gebruiken naar
			 je eigen wil, en de verbeelding knotten die je anders over 't hoofd groeien
			 zou. Er zyn wysgeeren geweest, die beweerd hebben dat het leven 'n droom is.
			 Wat ze daarmee eigenlyk bedoelden, is me niet zeer helder. Die uitspraak-zelf
			 komt me droomerig voor. Misschien vergis ik me hierin, doch wel durf ik met
			 zekerheid zeggen dat droomen geen leven is. Begryp je dit?
		  
		  Wouter knikte toestemmend.
		  
		  - De ware verhevenheid, ging Holsma voort, is dat men doet wat men
			 doen moet, zelfs 't geringe. Wat zou je zeggen van ridders die zich op den kop
			 lieten slaan door vagebonden, omdat hun riddereer niet toeliet zulk kanalje
			 ten-onder te brengen? Zou je dit niet 'n onbruikbare ridderschap vinden? Je
			 gaat nu in den handel? Kom my over 'n maand eens vertellen, of je woord
			 gehouden, en altyd je naast-byliggende plicht vervuld hebt? Dan zullen we
			 verder zien, maar... dàt eerst! Zal je 't doen?
		  - o zeker, zeker! Maar... m'nheer, mag ik u nu vragen naar... 
		  - Naar Femke? Wel, dat is 'n best meisjen, 'n heel braaf kind, en 'n
			 nichtje van me.
		  - Maar hoe dan te begrypen wat ze daar kwam doen? En hoe ze... 
		  - Die dame in de komedie was Femke niet. Dat was prinses Erika. We
			 wilden haar zien, omdat haar voorouders aan 
{==292==} {>>pagina-aanduiding<<}
 de onzen verwant
			 waren. Hierin is niets byzonders, kereltje!
		  - Een wezenlyke prinses?
		  - Ja, en Fem is 'n wezenlyk waschmeisje. We willen hopen dat die
			 Erika even degelyk van karakter is als zy. Maar, jongen, hecht toch aan zulke
			 dingen zoo'n gewicht niet. Men ziet dat afwyken van familievertakkingen
			 dagelyks. Of, al ziet men 't niet, het is zoo. Er moet 'n tyd
			 geweest zyn dat Erika's voorouders zich in beestenvellen kleedden, en de mynen
			 ook. De vraag is, of zy 't weet dat ze hier te-lande stamverwanten heeft? Dat
			 wy 't weten... nu ja, m'n broer Sybrand schept genoegen in 't opsporen
			 der overeenstemming van schynbare tegenstellingen. Ook in taal... dit heb je by
			 't kippenhok gehoord. Wel beschouwd, is de wereld veel kleiner dan je meent:
			 alles raakt elkaar! Wie weet of 't niet invloed heeft op de Geschiedenis, dat
			 je morgen by die heeren... hoe heeten ze ook?
		  - Ouwetyd en Kopperlith, m'nheer.
		  ...dat je by de heeren Ouwetyd en Kopperlith den handel gaat leeren.
			 Welnu, wereldhistorisch of niet, doe daar je naast-byliggende plicht! Dit is nu
			 de ridderlyke taak die ik je opdraag... als je naar me luisteren wilt. Zal je
			 't doen?
		  - Heusch, m'nheer! Maar... Femke?
		  - Daar heb je 't al! Ze heeft niets met je naast-byliggende plicht
			 te maken. De eenige dame die je voor 't oogenblik dienen moogt, is... nu,
			 wie?
		  - De... handel?
		  - Juist! Wil je nu volstrekt iets van Femke weten... welnu, zy zegt
			 ook dat je je niet met haar bemoeien moogt, en aan niets moet denken dan aan je
			 werk... 
		  - O, ik zàl, ik zàl!
		  - Nog wel tien jaren lang.
		  - Tien jaren? Tien?
		  - Ja, zóó zei ze toen ik haar vertelde dat je nog zoo
			 weinig wist, en zoo weinig kon.
		  - Tien jaren?
		  - Nu ja, zóó zei ze. Misschien acht, of... twaalf,
			 of... twintig, want je begrypt wel dat men zoo-iets niet zoo héél
			 nauwkeurig kan bepalen.
		  - Tien jaren?
		  - Zóó zei ze.
		  - Ik zàl!
		  - Heel goed, m'n jongen. 't Zal my genoegen doen, en...
			 háár ook. Begin er dus spoedig mee, en dring je niet op, dat het
		  	zoo byzonder moeielyk is. Dat maakt zenuwachtig. Dui-
{==293==} {>>pagina-aanduiding<<}
zenden  zyn
			 voor tien jaar begonnen met wat u morgen te doen staat, en... ze leven nog! Je
			 ziet dus wel dat het kàn. Bovendien, denk nu voorloopig maar alleen aan
			 de eerste maand. Zoo breek je den tyd. Over 'n week of vyf wacht ik je hier.
			 Dan zullen we verder zien.
		  
		  Na nog eenmaal beloofd te hebben dat-i ‘alle gekheid’
			 uit z'n gedachten zetten zou, nam Wouter voor dien dag afscheid. Maar hy
			 bewaarde z'n rozeknopjes, al was 't hem niet helder of de vereering van deze
			 reliek - het eenige wat hem uit de afgeloopen driedaagsche stormperiode
			 overbleef - 'n prinses gold, of 'n bleekmeisjen, of beiden, of de kleine
			 Sietske Holsma, of 't portret uit de zykamer, of 'n ideaal dat hyzelf
			 samentooverde door 't onwillekeurig ineensmelten van al deze beelden tegelyk.
			 Om zyn aan Holsma gegeven woord gestand te doen, verbood hy zich alle onderzoek
			 dienaangaande, en drong met heldhaftigheid z'n aandoeningen terug. Het blyft de
			 vraag, of-i tot helderheid en zelfkennis zou geraakt zyn, wanneer hy hierin
			 niet geslaagd was? Wie zegt ons, of niet misschien de indrukken die hy meende
			 te hebben opgevangen van buiten-af, de afspiegeling waren van z'n eigen gemoed?
			 Om dezen twyfel begrypelyk te vinden, heeft men zich slechts aftevragen, of z'n
			 fantazie werkeloos zou gebleven zyn, indien hy al die voorwerpen niet ontmoet
			 had? Ik acht deze opmerking hierom niet zonder gewicht, wyl ik aan de
			 gewaarwording die Wouter beheerschte, nog altyd den naam van liefde niet geven
			 durf. Dat een der meest karakteristieke kenmerken van het beminnen, de zucht
			 om goed te zyn - 
			 508 - hem niet ontbrak, is waar. Doch deze
			 neiging had zich reeds veel vroeger in eigenaardige overdrevenheid by hem
			 geopenbaard, waaruit dan ook, lang voor hy Femken ontmoette, z'n overspannen
			 eerzucht en de daarby behoorende hoogmoed waren voortgesproten.
		  
		  Onder de aandoeningen die hy na 't gesprek met Holsma moest
			 terugdringen, speelde de nieuwsgierigheid naar de oplossing der verschillende
			 wyzen waarop Femke zich aan hem vertoond had, maar 'n zeer ondergeschikte rol.
			 Dit schynt te vreemder, omdat hy aan de door Holsma gegeven verklaring geen
			 geloof sloeg. Hy bleef er by, dat het meisje in den schouwburg wel inderdaad de
			 persoon was geweest die men tot-nog-toe Femke genoemd had, en schreef Holsma's
			 verzekering òf aan dwaling toe, òf aan de zucht om hem tot kalmte
			 te brengen. Hy beweerde meer van dat meisje te weten dan den dokter kon bekend
		  	zyn, die haar niet in die herberg ge-
{==294==} {>>pagina-aanduiding<<}
zien had! Dat ze zich kon
			 voordoen als prinses, kwam hem volstrekt niet vreemd voor. Het was eer te
			 verwonderen, meende hy, dat ze de goedheid had, zich nu-en-dan te vertoonen als
			 kindermeisjen of als dochter van 'n waschvrouw. Een prinses? Wel mogelyk!
			 Waarom niet? Dat meisjen op die tafel zou niet Femke geweest zyn? Ook niet die
			 verschyning in den schouwburg? Heel natuurlyk, en geheel in overeenstemming met
			 de hoogte waarop hy altyd het voorgewende bleekmeisje geplaatst had? Als dat
			 niet Femke was, dan kon zeer goed het meisje dat hy tot nog toe Femke noemde,
			 eensvooral prinses wezen. Deze verandering was zoo groot niet, of liever... 't
			 was er geen. Als 'n bliksem schoot hem nu ook de indruk door de ziel, dien het
			 schrikwekkend bellen van juffrouw Laps dien vrydag-avend op hem gemaakt had.
			 Toen immers reeds vroeg hy zich af, of daar misschien prinses Erika was, die
			 kwam ruilen? Er bleek nu, dat ze dit reeds voorlang gedaan had! Dat er in dit
			 alles iets geheimzinnigs lag, ontveinsde Wouter zich niet, maar dit
			 geheimzinnige kwam zoo juist overeen met z'n droomen en luchtbeelden, dat het
			 hem meer bevredigde dan ooit nuchtere waarheid zou hebben kunnen doen. Hy was
			 evenmin nieuwsgierig als de velen die na de lezing
			 vanGenesis, nu eens-vooral meenen te weten: ‘waar
			 alles vandaan gekomen is’ en geen lust hebben in 'n onderzoek dat hun die
			 genoegelyke zekerwetery zou kunnen kosten. Hierin zal dan ook wel de oorzaak
			 liggen, dat voor zekere gemoederen slechts de fabel 't kenmerk van de waarheid
			 draagt.
		  
		  Gelyk de Mensheid in voorhistorische tyden, was Wouter nog altyd
			 ontvankelyk voor 't buitengewone, voor 't wonderbare, voor 't onmogelyke. Wie
			 hem verzekerd had dat Femken onderworpen was aan gewone aandoeningen, zou niet
			 zoo zeker op geloof hebben kunnen rekenen, als de dichter die haar tot
			 onderwerp had gekozen van de wildste fantazie. Wanneer hy haar had te spreken
			 gekregen, zou er aan ànderen die 't onderhoud bywoonden, gebleken zyn
			 dat zyzelf in dit opzicht hooger stond, maar of 't hèm gebleken ware,
			 blyft de vraag. Elke uiting van haar eenvoudig gezond verstand zou hy hebben
			 opgenomen als neerbuiging om-zynentwil, als 'n poging om 'n taal te spreken die
			 verstaanbaar was voor... menschen of burgerjongetjes. ‘Ze houdt zich zoo
			 om my niet afteschrikken’ zou hy dan gedacht hebben. In-hoeverre er by dit
			 alles invloed werd uitgeoefend door de byna geheel uitgewischte herinnering aan
		  	de Fancy-verschy-
{==295==} {>>pagina-aanduiding<<}
ning,  is moeielyk te bepalen. Wel was de indruk
			 daarvan niet meer te herkennen, doch misschien deden zich nog altyd de gevolgen
			 van dien indruk eenigszins gelden. Z'n geest was eenmaal zekeren weg opgestuwd,
			 en in deze richting ging hy voort, al was dan ook 't punt van uitgang sedert
			 lang uit het oog verloren. Ook deze byzonderheid is op de Geschiedenis van 't
			 Menschdom ten-volle van toepassing. Wy werpen de fabels weg, waarmee ons
			 Geslacht in z'n kindsheid werd vermaakt, we schamen ons over 't geloof aan de
			 spokery waarmee het bedrogen werd, maar... blyven gebukt gaan onder de gevolgen
			 der onnoozelheid van vorige geslachten.
		  
		  Wouter vroeg niet meer: ‘zou zy 't zusje wezen, dat ik
			 zoek?’ maar de behoefte aan ineensmelting met 'n wezen, dat hy wilde
			 toebehooren - in-verband altyd met z'n zucht naar kennis en stryd - bleef
			 bestaan. En alweder werkte de onbewustheid van deze neiging bevredigend op z'n
			 begeerte om de vele byzaken die hy niet begreep, eens eindelyk opgehelderd te
			 zien. In al het vreemde dat hem de laatste dagen overkomen was, vond hy
			 evenzeer aanleiding om zich aftevragen: ‘wat wàs er toch?’
			 als om zich toeteroepen: ‘zeker, zeker, zóó is het! Juist
			 wat ik altyd meende!’ Dat mysterieuze-zelf was juist de voldoening die hy
			 zocht, en... dus nog altyd 'n blyk van z'n onrypheid. Zyn aandoeningen waren
			 hem als 'n bewogen water waarin de onvolwassen ziel de Nixen ziet spelen, die
			 ze zien wil, hoe onbestemder van omtrek, hoe weifelender van lynen, hoe
			 liever. Naar juister teekening, naar meer duidelykheid, haakt die ziel niet...
			 er mocht eens blyken dat ze zich slechts gespiegeld had in de rimpeling van den
			 door haarzelf in roering gebrachten vloed!
		  
		  Was Femke géén prinses? Was princes Erika niet - uit
			 weelde-liefhebbery dan - 'n waschmeisje? Eilieve, misschien ook was dat heerlyk
			 standbeeld op die tafel, noch de een noch de ander... 'n derde verschyning dus!
			 Drie? 't Is te weinig! Millioenen beelden van dien aard waren niet te veel om,
			 saamgevat in één totaal-gedachte, de begeerte te bevredigen van
			 'n gemoed dat, slechts ontluikend nog, niet Femke beminde, maar... de
			 Liefde! Waarlyk, de knaap had nog veel te leeren, en waarschynlyk waren
			 op deze behoefte, de raadgevingen van z'n menschkundigen vriend gegrond. Het
			 schynt wel, dat Holsma inzag hoe Wouter vóór alles moest
			 kennismaken met het àllerlaagste, om allengs opteklimmen tot de
			 Poëzie der Werkelykheid die zooveel hooger staat dan 
{==296==} {>>pagina-aanduiding<<}
liefelyk-bontgekleurde - maar kinderachtige, onvoedzame en dus
			 verderfelyke - droomery!
		  
		  Hoe dit zy, even als hyzelf, dalen we voor eenigen tyd naar lager
			 sferen. Het hoofdkwartier van de Mensheid is nu eenmaal gelykvloers. Vandaar
			 gaan wy altyd uit, dáárheen keeren wy altyd terug. Het is al wel,
			 wanneer we niet verleerd hebben van-tyd tot-tyd ons te vermeien in wat vlucht.
			 Hopen wy dat de lust en de kracht ons niet begeven, die uitspanning te
			 hervatten. Er bestaat dan tevens kans, nader kennis te maken met prinses Erika,
			 by welke gelegenheid we misschien te weten komen dat aristokratie van verstand
			 en hart niet uitsluitend behoeft gezocht te worden in de... lagere standen,
			 zooals sommige romanschryvers - hofmakend aan 't gemeen - weleens voorgeven te
			 gelooven. Reeds nu durf ik verzekeren dat ze wel degelyk ‘van de
			 familie’ was, en wel in veel hooger zin nog, dan oom Sybrand weten
			 kon.
		  
		  Voor 't ons vergund is nader kennis met haar te maken, hebben we -
			 precies weer als Wouter zelf - vervelender dingen te behandelen.
			 Zóó immers moet m'n geschiedenisje geschreven worden, op-straffe
			 van niet op 't leven te gelyken, wat 'n fout wezen zou, 'n groote fout... de
			 gewone!
		
		
{==297==} {>>pagina-aanduiding<<}
 
		  Ochtendmymering. Iets over de beschavende strekking van
			 onkreukbare halsboorden. Non omnibus licet... zonder de minste
			 toespeling op Corinthe.

		  1187.

		  Fancy's luim had alzoo voor ditmaal uitgestormd. De serie van
			 byzonderheden was afgeloopen, en de lezer wordt nogmaals uitdrukkelyk
			 uitgenoodigd z'n verwachting op de leest van het dagelyksche te schoeien.
		  
		  De voor Wouter zoo belangryke maandag-morgen brak voor hem vroeger
			 aan, dan voor de meeste anderen. Niet omdat-i zooveel oostelyker woonde dan 't
			 meerendeel van z'n medemenschen, maar uit onrust. Hy had weinig of niet
			 geslapen, en verliet z'n bedstee zoodra 't licht werd, drie volle uren alzoo
			 voor-i zich had aantemelden op 't kantoor van de heeren Ouwetyd &
			 Kopperlith. Wat z'n diligentie in dit opzicht aangaat, kon dus dokter Holsma
			 die zoo byzonder had aangedrongen op belangstelling in de plichten die
			 onmiddellyk vóór hem lagen, met ter-zydestelling van utopien en
			 fantastische begeerten, volkomen tevreden zyn. Maar hyzelf zag in, dat het
			 vroeg opstaan alleen, niet veel beduidt. Hy moest ook, en vooral, zich
		  	uitsluitend bezig-houden met het dagelyk-
{==298==} {>>pagina-aanduiding<<}
sche, maar juist
			 deze plicht viel hem zoo moeielyk. Gelyk te verwachten was, voerde hy 'n zeer
			 zwaren stryd tegen de byna onbedwingbare neiging tot afdwalen. Niemand is beter
			 in-staat dit te begrypen dan de lezer, die na al 't vorige wel evenveel moeite
			 hebben zal als Wouter-zelf, om belangtestellen in 't kantoor van de heeren
			 Ouwetyd & Kopperlith.
		  
		  - Zeker, zeker, dacht hy - nu-en-dan overluid - ik zal braaf
			 oppassen, en terdeeg m'n best doen, en werken tot ik moê ben, en zorgen
			 dat ieder tevreden over my is, maar... zou ik nu daarom niet eerst Femken eens
			 mogen spreken? Zou dàt nu oorzaak kunnen zyn, dat ik m'n plicht in den
			 handel verwaarloosde? Mag ik haar niet gaan zeggen dat ik weet waar ze m'n
			 prent bewaart, en... wie zy eigenlyk is? En mag ik niet vragen aan Vrouw Claus,
			 wie haar in 't hoofd gezet heeft dat ik op 'n paard reed? En dat ik 'n sabel
			 op-zy had... 'n kleintje, zei ze. Nu, klein of groot, ik wou dat het waar was,
			 maar... hoe komt ze 'r aan?
		  En... dat Stakkervrouwtje?
		  En... dat portret!
		  Ik wil en zàl denken aan m'n werk, alleen aan m'n werk, en
			 aan de heeren Ouwetyd & Kopperlith. Straks ga ik naar hun kantoor, en zal
			 daar mooi schryven, en goed rekenen, want... ik ken den heelen
			 ‘Strabbe’ en moeielyker dan van Strabbe, zullen de
			 sommen op zoo'n kantoor toch wel niet wezen, denk ik. En al was dit zoo, dan
			 zal ik... neen, neen, moeielyker dan van Strabbe, zyn de sommen op zoo'n
			 kantoor zeker niet! Zouden nu zulke heeren-zelf ook den heelen Strabbe
			 doorgewerkt hebben? Wie heeft hen daartoe aangespoord toen ze jong waren. Dat
			 ik de eerste ben geworden by Pennewip, heb ik aan Femke te danken.
			 Waarom toch vertelde zy aan haar moeder, dat ik 't knapste jongetje van de
			 school was? Want dat was niet waar... o, in lang niet! Later... ja, toen ik 't
			 geworden was om haar plezier te doen. En nu zegt dokter Holsma dat ik veel te
			 weinig weet, en pas beginnen moet iets te leeren. En dat ik nog wel tien jaar
			 lang, of veel langer nog, aan niets mag denken dan aan m'n werk! Alle Grieken
			 zullen vermoord zyn, voor ik 'n wezenlyke man ben. En... Femke zal trouwen met
			 'n matroos, of 'n timmerman, of... met 'n schipper die 'n bonte muts draagt,
			 of... met 'n prins, als ze wil!
		  Die man scheen veel ontzag voor haar te hebben, en de ander ook.
			 Och, hoe prachtig stond zy op die tafel! Wie zou gedacht hebben, dat ze zoo...
			 grootsch was! Maar... wat kwam 
{==299==} {>>pagina-aanduiding<<}
 zy eigenlyk uitvoeren in zoo'n
			 drukte! Dat ze dapper was, wist ik wel, maar... zóó! En in de
			 komedie! Ik begryp heel goed, waarom de keizer haar groette. Hy vond het zeker
			 aardig, dat ze zoo durfde. In die heele Scylla was niets dat uit de
			 verte halen kon by háár. Dit zal de keizer ook wel begrepen
			 hebben, en dáárom heeft hy haar gegroet.
		  Zoodra ik heelemaal groot ben - ik meen: als ik den handel versta,
			 want daarop zal ik nu wezenlyk me allereerst toeleggen... dat zàl ik! -
			 nu, later dan, wil ik ook eens 'n treurspel maken, en zóó dat ook
			 de keizer er naar luistert, hy, de prinsessen, en 't Volk, en allemaal! Ik zal
			 er iets inbrengen van 'n geroofd schild, en... Femke zal het terugbrengen...
			 zy, of ik, of... wy samen. Ja, zóó zal 't wezen, juist andersom
			 dan in Scylla. En ik wou m'n stuk wat minder laten rymen, want het
			 klinkt alsof de menschen elkaar voor gek houden. En ik heb duidelyk gemerkt dat
			 ze soms heel wat anders zeggen dan ze eigenlyk meenen, alleen om dat rym. En
			 telkens wist ik wat er volgen zou, want als de een wat zei van z'n hart,
			 vertelde terstond 'n ander iets over z'n smart. 'n Enkele keer hindert het
			 niet, maar op-den-duur is 't heel vervelend. Dat zei dan ook die Focus:
			 weerhou die redenen, prinses, die my vervelen. Ik geloof niet dat 'n
			 grieksche held ooit zoo iets kan gezegd hebben, want al nam hy er geen genoegen
			 mee dat z'n beminde voor hem stierf - ik zou 't ook niet toestaan - dat
			 was geen reden om haar zoo onvriendelyk toetespreken. Misschien was 't weer om
			 't rym. Daarom zal ik niet rymen in m'n treurspel. Niet altyd, tenminste. Als
			 ik nu maar lang genoeg leef om zoo-iets te mogen beproeven, en als zy maar niet
			 vóór dien tyd... 
		  
			 Sla neer dat oog dat my mezelf ontrooft, 
			 My weglokt van de taak die op me rust. 
			 Gy zweeft, en wenkt, en wyst op hooger doel, 
			 En tracht me wegtestelen van m'n plicht...  
			 Ik mag niet, Femke! Ik smeek je, vlucht niet heen 
			 Omdat ik altyd nog mezelf niet ben, 
			 En niet mag luistren naar uw stem. Ik moet, 
			 U ziende, blind zyn... doof als gy me roept, 
			 En stom, als 't hart me berst van drang tot uiting. 
			 Want, Femke, ik ben een kleine jongen nog, 
			 Die leeren moet, en leeren, altyd leeren, 
			 En leeren, leeren, leeren, leeren, leeren...  
		  

		  - Wat mankeert je, Wouter? vroeg Laurens. Zeg je versjes op?
		  - Hm... ja... zoo! Ik praatte met mezelf, antwoordde hy verlegen. Ik
			 was opgestaan omdat het zoo warm was in 't 
{==300==} {>>pagina-aanduiding<<}
 bed, en... en...
			 dáár sprak ik over!
		  
		  Laurens sliep alweer, en Wouter voelde zich nog juist bytyds
			 gewaarschuwd dat-i weer bezig geweest was met het verbodene, met iets anders
			 dan de naastbyliggende werkelykheid. Zóó had de dokter
			 gezegd!
		  
		  En nogeens dwaalden z'n gedachten af. Die vreeselyke juffrouw Laps!
			 Nu, geen afwyking makkelyker te herstellen dan deze: hy waschte zich. En
			 daarna, om goed te doen blyken zeker van de oprechtheid zyner schuldbelydenis,
			 ging-i zitten bladeren in z'n Strabbe. Met dat boek bracht-i de paar
			 uren door, die hem nog scheidden van 't ontbyt.
		
		
		  1188.

		  Juffrouw Pieterse had het zeer druk met de wichtigheid van den dag,
			 en was mild in 't uitdeelen van lessen omtrent de manier waarop Wouter zich in
			 z'n nieuwe betrekking zou te gedragen hebben. Hy moest vooral heel fatsoenlyk
			 wezen, en door z'n gedrag de heeren opwekken tot het besef der goede
			 hoedanigheden van z'n moeder. Ook was 't niet kwaad hun meetedeelen dat-i by de
			 Holsma's op den Kolveniersburgwal gelogeerd had, en dat de schoenen van z'n
			 vader... 
		  
		  - Ja, moeder, zei Stoffel. En hy moet vooral precies op z'n tyd op
			 't kantoor wezen. Daar houden zulke menschen van.
		  - Juist! Altyd precies op je tyd, want daar houden ze van. En als ze
			 je-n-iets vragen, dan moet je maar risseluut antwoorden, heel risseluut. En kyk
			 niet telkens zoo scheef-uit, dat verfrommelt je boordje, en dat
			 stáát niet voor 'n jongen die al op 'n kantoor is.
		  
		  Dat boordje - amsterdamismus voor: halskraag - had 'n groote rol
			 gespeeld in de voorbereidingen tot de geschiedenis van dezen dag. De
			 belangstellende lezer herinnert zich zeker 't jukkraagje, waaronder Wouter
			 gebukt ging toen we 't eerst kennis met hem maakten in de Hartenstraat. Door 'n
			 verdrietige gaping in m'n archief - daarvan zullen zich méér
			 sporen vertoonen, helaas! - ben ik niet in-staat met juistheid al de overgangen
			 te schetsen, die in dit opzicht de toenmalige periode scheidden van de
			 tegenwoordige, doch wel weet ik dat de opstaande boordjes die Wouter vandaag
			 zouden begeleiden naar ‘den handel’ 'n zeer voornaam bestanddeel
			 uitmaakten der fondamenten van juffrouw Pietersen's hoop. En ook Wouter-zelf
			 dacht niet gering over deze verandering. De 
{==301==} {>>pagina-aanduiding<<}
 twee plankstyve
			 linnen lappen die z'n wangen bedykten, maakten op hem 'n dubbelen indruk. Eerst
			 en voornamelyk dien van 'n toga virilis. Vervolgens 'n paar roode
			 streepen, die den weg weezen van z'n mondhoeken naar z'n ooren. Hy was er
			 grootsch op, en reeds hierom alleen zoud-i zoo graag Femken ontmoet hebben. Wie
			 styf-overeindstaande halsboorden draagt, is geen kind, en niemand zou dit beter
			 inzien dan iemand die voor bleekmeisje fungeerde, en dus beroepshalve gewoon
			 was met zulke onderscheidingsteekenen omtegaan. Maar dat deze roemryke blyken
			 van volwassenheid 'n lastige keerzy hadden, is ook waar. Wouter moest
			 voortdurend recht voor zich uit zien om z'n pronk niet te bederven. Hy voelde
			 dat dit hem 'n zot voorkomen gaf, en de neiging meedeelde om te spreken als
			 Stoffel, maar 't was juist dit gemaakte, dit onnatuurlyke, waarmee hy, volgens
			 de niet geheel onjuiste menschkundige berekening zyner moeder, de gunst moest
			 winnen van z'n nieuwe chefs. Dus:
		  
		  - Draai toch in-godsnaam je hoofd niet zoo telkens rechts en links.
			 'n Mensch moet vóór zich kyken. Je kunt er vast op aan, dat zulke
			 heeren van deftigheid houden. Je moet je nu met je nieuwe boordjes - 't zyn
			 ouwe van Stoffel, maar dat doet er nu niet toe, wat zeg jy, Trui? - je moet je
			 niet aanstellen als 'n wilde.
		  
		  Van wildheid was geen spraak, toen Wouter 'n kwartiertje na deze
			 laatste vermaning, allerbeschaafdst aanbelde aan zeker huis op de
			 Keizersgracht, dat met den naam Kopperlith gemerkt was. Doch, helaas, 't scheen
			 wel of reeds z'n eerste aanraking met die firma 'n misgreep wezen moest. Twee
			 toegangen boden zich - niet zeer oprecht uitlokkend, maar bruikbaar toch - den
			 bezoeker aan. Een dubbele glasdeur vertoonde zich op de laagte, of zelfs
			 ten-halve beneden de laagte, van de straat, doch daar-naast gaf 'n
			 ‘opgaande stoep’ gelegenheid om doortedringen tot 'n soort van
			 bel-étage. Wouter, vol fatsoensbejag, vond den laatsten weg 't
			 geschiktste, en met niet zeer flink gestrekte knieën besteeg hy de acht of
			 tien trappen. Op 't bordes aangeland, trok hy zoo zacht mogelyk aan de bel: men
			 mocht het eens hooren! Onwillekeurig, en byna met schrik, ontwaarde hy door 't
			 venster van de ‘zykamer’ het gelaat eener bejaarde dame, dat zonder
			 de geringste uitdrukking van welwillendheid z'n figuurtje scheen te monsteren.
			 't Scheen wel dat ze hem de stoep wou afkyken. Wouter had er 'n pynlyk gevoel
			 van, en maakte zich zoo klein mogelyk. 't Is niet ieder gegeven, en vooral
			 
{==302==} {>>pagina-aanduiding<<}
 niet iemand die z'n eerste opstaande halsboorden torscht, zonder
			 angst op de stoep te staan van 'n huis op de Keizersgracht! Met genoegen ware
			 onze held hard weggeloopen, maar... wat dàn? Bovendien, hy had geen
			 militairen rang, en moest dus stáán blyven onder bereik van 't
			 geschut uit die zykamer. Het... vrouwspersoon bleef hem aanzien met vinnigen
			 blik, en scheen maar niet te kunnen verdragen dat er iemand aanklopte aan
			 háár paleis. De martelende inspektie duurde lang,
			 zóó lang dat Wouter ernstig begon te denken, òf aan den
			 aftocht, òf aan 't herhalen van z'n klinkende aanmelding. Maar ook tot
			 deze beide uitersten was 'n moed noodig van heel andere soort dan-i...
			 misschien eenmaal hebben zou, doch gewis op dìt oogenblik evenmin bezat
			 als de vereischte. Wat baatte hem nu Holsma's heerlyk voorschrift om altyd
			 flink z'n naast-byliggende plicht te doen? Wat viel er nu te leeren? Wat kon-i
			 arbeiden op die stoep? In 's hemelsnaam: hy wachtte!
		  
		  Lezers, die omgegaan hebben met goden, keizers, prinsen en mannen
			 en place, weten waarschynlyk dat iemand die zich respekteert, moeielyk
			 te genaken is. De bewoners van de amsterdamsche Keizersgracht respekteeren zich
			 zeer, waarin ik dan ook 't heel eenig kenmerk vind, dat hen uit de verte op
			 goden doet gelyken, zonder nu juist te beweren dat ze zich aan den anderen kant
			 te-buiten gaan aan humaniteit. Wat overigens dat respekt aangaat, ze hebben
			 eigenaardige manieren om ook anderen daarmee aantesteken, en wie niet op z'n
			 hoede is, wordt er ziek van. Achtenswaardige oude schryvers, die de
			 Natuurlyke Historie der Kleinstädterei tot onderwerp van hun
			 studien kozen, verzekeren dat de dienstboden in bedoelden kring worden
			 afgericht op 't inboezemen van ontzag aan bezoekers: ze laten de ongelukkigen
			 die door 'n gram noodlot veroordeeld werden zich daaraan bloottestellen, zeer
			 lang wachten, op 't openen van de huisdeur. Het schynt dat de ad
			 hocdienstdoende keukenmeid, door een tot de uiterste grenzen der
			 mogelykheid gerekt dralen, den bezoeker in den waan moet brengen, òf dat
			 het huis zoo byzonder groot is, of dat haar bezigheden onafbrekelyk zyn omdat
			 ze zoo byzonder veel te koken heeft. Bedoelde auteurs schryven dezen
			 diepzinnigen gedragsregel op rekening van zekere jacht naar aanzienlykheid.
			 God-bewaarme dat ik die jacht loochenen zou, maar de aanzienlykheid draagt in
			 myn mond 'n heel anderen naam. Ze komt my - met het oog op de van dit woord in
			 m'n vorigen bundel gegeven definitie - ploertig
{==303==} {>>pagina-aanduiding<<}
 voor. En aan zulke
			 ploertery is nu ons Woutertje voorloopig overgeleverd. Hy wachtte met
			 heldhaftig geduld. Heel eindelyk werd de deur door 'n vry onoogelyk
			 vrouwspersoon geopend, doch maar heel even, en niet verder dan volstrekt noodig
			 was om Wouter toetesnauwen:
		  
		  - Wat mòtje? Mot je by mefrôô weesse? Wa's je
			 booschap? Je skelt huis, jonge! Ik ken niet f'r jou plessier den heelen
			 dag de skel naloope. Waarom skel je huis?
		  
		  By mevrouw? O neen, gewis niet! Wouter dacht niet aan mevrouwen.
			 Maar: ‘je skelt huis’... wat is dàt?
		  
		  - Of skel je keuke?
		  
		  Deze tweede vraag gaf licht. Wouter bemerkte nu dat er twee
			 belknoppen uit de deurpost staken, en dat ze onderscheiden waren door de
			 benamingen ‘keuken’ en ‘huis.‘ Wie groente, vleesch,
			 boter of melk kwam brengen, moest zich melden door middel van de keukenbel. En
			 alleen bezoekers die aanspraak konden maken op toegang tot het salon -
			 'n ding dat er in zekeren zin niet was, gelyk we zien zullen - mocht zich
			 aanmatigen de zeer pretentieuze huisschel in beweging te brengen. Wouter die
			 noch viktualie kwam brengen, noch z'n opwachting maken wilde aan
			 ‘mevrouw’ - zou zy 't wezen, die zoo onlieftallig door 't
			 venster van de zykamer gegluurd had? - Wouter erkende stamelend dat-i zich
			 vergist had, en niet wist waar-i wezen moest. Juist wilde hy zeggen dat-i... de
			 jongeheer Pieterse was, toen de meid, die zich volstrekt niet nieuwsgierig
			 toonde naar z'n identiteit, hem de deur voor den neus dichtsmeet.
		  
		  Door m'n al te vurig dichterlyk genie heb ik me daar laten verlokken
			 tot 'n overdryving die zeer te betreuren is. Herhaaldelyk sprak ik van 'n deur,
			 en... die geopend. Een klein beetje maar, heel eventjes, zoo ongastvry mogelyk,
			 maar geopend toch! Dit nu was de waarheid, maar... een deur? Vervloekte
			 hyperbolen: 't was 'n halve! De huisdeur waarachter 'n rechtgeaard Amsterdammer
			 z'n vrouw, z'n effekten en z'n schimmelig patriciaat verbergt, is halverhoogte
			 in tweeën geknipt. De bezoeker moet eerst deugdelyk gerekognosceerd zyn,
			 voor men hem door 't openen van de onderste helft, den toegang vry laat. De
			 zeer letterlyk-exklusieve strekking dezer byzonderheid ligt alzoo
			 voor-de-hand, en wordt duidelyker nog, wanneer men ze in-verband brengt met de
		  	talloozo hekjes en afsluitingen die elken voorbyganger schynen toete-
{==304==} {>>pagina-aanduiding<<}
roepen
			  roepen: ‘myn huis, je komt er niet in!’ En nog
			 zyn er gevoellooze bedillers, die 't den Amsterdammer van zulk gehalte kwalyk
			 nemen dat-i, by zóó'n benauwde levensopvatting, in den regel 'n
			 dom schepsel blyft! Die onbillykheid is niet uittestaan. Geen 
			 Solon of 
			 Stuart Mill zouden zich, onder 't genot
			 van zulke bekrompen gemoedsvermogens, hebben kunnen opwerken tot de geniale
			 hoogte, die ze, dat ze, waarop ze... ik weet niet verder. Maar dat
			 Amsterdammers volkomen 't recht hebben zich dommer aantestellen dan anderen, is
			 'n waarheid waarvoor ik dit vel van m'nIdeen te-pand, en hun eigen
			 gemeentebestuur tot voorbeeld geef. In die stad wordt de Schouwburg... aan den
			 meestbiedende verpacht!
			  * Dit staal zal wel genoeg
			 zyn.
		
		
		  1189.

		  En nog altyd spionneerde die leelyke dikke dame door 't venster van
			 de zykamer. 't Kwam Wouter voor, dat zy iets hem betreffende meedeelde aan
			 iemand die in haar gezelschap was. Een heer van minder dan middelbaren leeftyd,
			 boog over haar heen naar 't venster, en wenkte Wouter met niet zeer vriendelyk
			 gebaar, dat-i de stoep verlaten, en beneden aanschellen zou. Goddank, nu wist
			 onze kandidaat-handelsman ten-minste iets. Allerbeleefdst nam-i z'n hoed af, en
			 schoof blootshoofds eenigszins bukkend dat dreigende venster voorby, en de
			 stoep af. Inderdaad, beneden by de dubbele glasdeur was ook 'n bel, en
			 daarnaast las hy 't woord: magazyn. Hier zal ik moeten wezen, dacht hy.
			 Kantoor en magazyn zal wel zoo omstreeks 'tzelfde zyn. En hy belde.
		  
		  De persoon die belast was met het ‘naloopen’ van deze
			 schel, zou alweer zeer gevoegelyk kunnen doorgaan voor 'n kurator of
			 superintendent van 't respekt. Hy gaf Wouter veel tyd tot meditatie, vooral
			 over den tekst hoe moeielyk het is integaan tot den huize Kopperlith. Of onze
			 expektant-handelsridder behoorlyk gebruik maakte van de zoo gul aangeboden
			 gelegenheid tot ontwikkeling van z'n denkvermogen, is te betwyfelen. Bovendien,
			 hy werd gestoord. Men tikte - en
{==305==} {>>pagina-aanduiding<<}
 op den klank af geoordeeld,
			 eenigszins toornig - tegen 'n glasruit van de zykamer. Wouter stapte een tred
			 achteruit, en zag naar boven. De m'nheer van zoo-even beduidde hem met driftige
			 bewegingen, dat-i nogeens moest aanbellen, en wat harder. Wouter bedankte door
			 het afnemen van z'n hoed - had niet z'n moeder hem vóór alles,
			 fatsoenlykheid aangeprezen? - en hy waagde nu 'n harder trekje, dat nog altyd
			 niet terstond door 't openen van de deur gevolgd werd. Het scheen wel dat de
			 Cerberus van 't ‘magazyn’ 'n zeer hoog denkbeeld koesterde van 't
			 respekt dat de heeren Ouwetyd & Kopperlith noodig hadden. De man overdreef
			 z'n yver. Dit begon zelfs de heer in de zykamer intezien, die alweer tikte, en
			 wenkte: ‘schel nògeens voor den drommel!’ met 'n uitdrukking
			 alsof Wouter 't helpen kon dat er niemand kwam. Hy voelde heel duidelyk hoe de
			 ware fatsoenlykheid voorschreef, vergeving te vragen dat men hem zoolang
			 wachten liet.
		  
		  Intusschen gluurde hy door de glasdeur, en wierp nieuwsgierige
			 blikken in 't ‘magazyn.’ Het was een van die lokalen welker
			 afmetingen men gewoon is uittedrukken door de dichterlyke vergelyking met 'n
			 pypelâ. Eenigszins in afwyking van de bekende omschryving in de
			 meetkunst, verheugde zich de hier bedoelde ruimte in de eigenschappen van
			 lengte, breedte en... laagte. De breedte was met die van 't huis gelyk. De
			 lengte werd aan de voorzy begrensd door de reeds bekende glasdeuren, die in
			 haar poging om wat licht doortelaten, werden bygestaan door 't schuins hoekje
			 venster dat z'n hypothenuze gemeen had met den stoep, en bovendien door 'n
			 ander raampje dat aan de vóórzy van die stoep aan de straat
			 uitkwam. Het hokje dat door dit venstertje z'n licht ontving, heette ‘het
			 kantoortje’ in tegenstelling van 't ‘ kantoor’ dat we straks
			 zullen te zien krygen. Wat overigens de ‘laagte’ van 't magazyn
			 aangaat, deze benaming is zoowel gegrond op de zeer geringe afmeting van den
			 opstand, als op 't peil van den vloer. Een volwassen man kon met z'n opgeheven
			 hand de zoldering bereiken, en de bodem lag 'n voet of drie beneden den beganen
			 grond. Hy verhief zich niet verder boven de riolen die in de gracht uitliepen,
			 dan juist voor de bewoners noodig was om niet te worden meeweggespoeld met de
			 vuiligheid. Wat de verlichting aangaat, men begrypt dat het weinige glaswerk
			 aan de voorzy, niet àl 't werk alleen kon doen. Ongeveer op
			 één derde van de lengte, hield het binnenkruipend licht op. Wie
			 evenwel scherp van gezicht en rechtvaardig was, moest erkennen dat-i,
		  	heen-
{==306==} {>>pagina-aanduiding<<}
borende  door de duisternis van 't midden, vry duidelyk kon
			 bemerken dat de bouwmeester gepoogd had ook aan den achterkant iets te laten
			 binnendringen dat naar vermindering van duisternis geleek. Daar namelyk was
			 door vriendelyke bemiddeling van 'n boven de zoldering van 't magazyn gelegen
			 binnenplaatsje, iets te zien dat niet volstrekt zwart kon genoemd worden. Hoe
			 de venstersoort heette, die dit wonder te-weeg bracht, weet ik niet recht. Een
			 lantaarn, of 'n koekkoek, of zoo-iets. Er is altyd wat armoedigs in zulke
			 bouwkunstige meesterstukken. Ze geven getuigenis van de bekrompenheid - in alle
			 beteekenissen! - die ik aanroerde in 
			 401.
		  
		  Voor-zoover Wouter's blikken in 't magazyn konden doordringen,
			 bemerkte hy dat de langsche middelruimte was ingenomen door 'n breede tafel,
			 waarop stapels lynwaad gerangschikt lagen. Ook rechts en links langs de muren
			 waren zulke koopmanschappen opgestapeld, zoodat slechts 'n nauwe doorgang aan
			 weerszyden, van die lange tafel overbleef. Alleen aan 't vooreind, tusschen 't
			 ‘kantoortjen’ en de glasdeur, was eenige ruimte overgelaten, waar
			 'n meubel op schragen stond, dat hy later leerde kennen en waardeeren als
			 ‘de paktafel.’
		
		
		  1190.

		  Waarlyk, er begon kans te komen, dat de deur ten-laatste zou geopend
			 worden. Dat Wouter eindelyk in een der gangetjes iemand naderen zag, zou wat
			 veel beweerd zyn, en alweer aan sommige kunstrechters die in polemiek op hun
			 gemak gesteld zyn, gelegenheid geven tot de bakerlyke aanklacht van
			 overdryving. Neen, Wouter zag niets in die duisternis, maar wel kwam 't hem
			 voor, dat de duisternis zelf zich begon te bewegen. Er schoof iets zwarts over
			 den zwarten grond. En dat zwarte werd - zonder overyling altyd - wat bruiner en
			 gryzer en lichter... waarachtig, er naderde een menschelyk wezen. Heel
			 natuurlyk. Gerrit Sloos kwam de deur openen, en beslofte reeds de ruimte naast
			 de paktafel. Nog één sekonde, en de slotbrug van het
			 tooverkasteel zou worden opgehaald. Wat vreemds lag daarin? Voor u en my niets,
			 lezer, maar Wouter was aan 't versteenen geraakt, en stond op het punt
			 vasttegroeien in z'n wachtstemming. Alle verwondering over de moeielykheid om
			 in dat heiligdom doortedringen, was zoo volslagen geweken, dat hy, nu de deur
			 eindelyk geopend werd, zich niet kon onthouden van eenige verbazing over het
			 tegendeel. 't Scheelde weinig of hy had aan Gerrit Sloos gevraagd, of-i zich
			 ook vergiste? In-plaats 
{==307==} {>>pagina-aanduiding<<}
 daarvan echter nam hy - voor de
			 hoeveelste maal nu reeds! - z'n hoedjen af, en Gerrit keek vragend tot hem op.
			 Wouter stotterde iets.
		  
		  - Ben jy Pieterse, de jongeheer die hier op 't kantoor komen
			 zou?
		  - J... a... a, m'nheer!
		  - Zoo? Je hoeft geen m'nheer tegen me te zeggen. Ik hiet Gerrit...
			 Gerrit Sloos, weetje. Eigenlyk is m'n naam Schlossmann, maar och... wat heeft
			 'n mensch aan die moffekuren, niet waar? Daarom zeg ik maar Sloos, en zoo
			 teeken ik ook, want... ik ben de knecht, weetje, de kantoorknecht. Kom maar
			 in!
		  
		  Wouter daalde de drie trappen af, die toegang verleenden naar het
			 hol. Z'n eerste beweging, toen-i naast de paktafel stond, was 'n onwillekeurige
			 greep naar z'n neus. Want... de stank was onverdragelyk.
		  - O né, zei Gerrit, als antwoordende op dit welsprekend
			 gebaar. Dat reukjen is niet van 't magazyn - ik zeg maar kelder, weetje,
			 want zoo zeien we vroeger toen de ouweheer-zelf nog meedeed - die lucht is van
			 den kelder niet, maar van de riolen, weetje!
		  Zoo troost een edle ziel haar deelgenoot in 't lyden!
		  - O zoo, zei Wouter, alsof deze opmerking de pestlucht veranderde in
			 'n geur. O... zoo!
		  - Ja, van de riolen. Daarom ook staat al dat goed daar tegen den
			 muur op planken, zieje. Als 't den grond raakte, zou 't verrotten. Kom mee naar
			 't kantoor. Maar je komt veel te vroeg, want we benne-n-in den komkommertyd.
			 Dan is er niet veel te doen, dat begryp je-n-ook wel. Maar hoor eens, je mot
			 niet vóór schellen, aan den kelder - de jongeheeren zeggen
			 tegenwoordig: magazyn... fransche wind allemaal... 'n engelsche
			 notting, weetje! Nou, ze hebben 't van dien mallen Wullekes! - je mot
			 het kantoor ingaan in de Vellestraat. Ik zal 't je wyzen. Voor vandaag komt het
			 er nou niet op aan, omdat het de eerste keer is, en omdat je 't niet weet. Je
			 ziet, ik heb je opengedaan... 
		  
		  Gelukkig!
		  
		  ...maar anders, weetje, wie op 't kantoor wezen mot, komt in door de
			 Vellestraat. 't Is heel makkelyk te vinden... als je-n-'t maar eens weet. En
			 daarom zal ik 't je wyzen. Kom 
{==308==} {>>pagina-aanduiding<<}
 maar mee. Maar zet je hoedjen op.
			 Je hoeft tegen my zoo beleefd niet te wezen, want ik ben de knecht maar,
			 weetje. De heeren komen straks, zoo tegen negenen. 't Is komkommertyd, moet je
			 denken. En daarom heb je zoo lang gewacht voor ik je opendeed. Want ik zat in
			 de keuken, en ik zei tegen de meid dat zy zou opendoen - in den bovengang,
			 weetje - want dat het zeker 'n nieuwe aschkarreman was, die nog niet wist
			 waar-i schellen moest. Maar ze wou niet - 'n lui beest is ze! - en ik zei: 't
			 gaat my niet aan, want we benne-n-in den komkommertyd, en dan wordt er zoo
			 vroeg niet aan den kelder gescheld door iemand die de zaken kent. Dat zal
			 jyzelf ook wel te zien krygen, als je hier 'n tydje geweest bent. Weetje hoe
			 lang ik hier al dien?
		  
		  Wouter klaagde zich aan van verzuim. Hoe drommel kon-i zich
			 veroorloven niet te weten hoe lang Gerrit Sloos reeds in dienst was van Ouwetyd
			 & Kopperlith? De booswicht stamelde vol schuldbesef dat-i 't niet wist.
		  
		  - Nou, raad eens!
		  
		  Elk ander zou 'n cyfer genoemd hebben. Wouter was te stipt, te vol
			 geweten, om aan zeker getal jaren de voorkeur te geven boven 'n ander getal.
			 Waarom twintig? Waarom dertig? Waarom meer of minder? Hy bleef er
			 by dat-i 't ‘heusch’ niet wist, en ook geen kans zag het te
			 raden.
		  
		  - Zoo? Nou, dan zal ik 't je zeggen. Verléje Pinkster was 't
			 drie-en-veertig jaar. Wat zeg je dáárvan?
		  - Hè!
		  - Ja, 't is 'n lange tyd, niet waar? Als je 'r vóór
			 staat, denk je dat het wat is. En als 't voorby is... weet je wat het dan is?
			 Niemendal... 'n engelsche notting! Dat zal je zien, als je-n-'n ouwe
			 kerel wordt, want nu ben je maar 'n jong borssie. 't Zal me benieuwen of
			 je-n-'t zult kunnen vinden met Wullekes, met m'nheer Wullekes. Want
			 tegen hem moet je ‘m'nheer’ zeggen, schoon ik 'm gekend heb zoo
			 kaal als 'n luis. Toen had-i geen nagels om met permissie... z'n neus te
			 snuiten, en hy liep me na als 't horloge van 'n trekschipper die 'n ouwe
			 juffrouw ziet aankomen. Maar nou... wind, wind, allemaal wind! En wat is 't? 'n
			 engelsche notting! En z'n vrouw - ook 'n gekkin van de bovenste plank! -
			 praat altyd over prinsessen die ze-n-eens gezien heeft. Né, die
			 Wullekes... wie 'm kent, koopt 'm niet! Nou, je zal 't zelf zien en
			 ondervinden, als je tyd van leven hebt. Ieder moet
{==309==} {>>pagina-aanduiding<<}
 maar altyd z'n
			 eigen weg gaan, en dat doe-n-ik dan ook. Maar die Wullekes... 
		  Kyk, hier is 't. Tusschen de olievaten moet je door - 't is hier
			 altyd even smerig, dat komt van 't lekken, want die vaten lekken altyd - maar
			 eerst moet je door de stokvischbeukery, en als je dat doet, kom je vanzelf op
			 't kantoor.
		  
		  Wanneer Gerrit Sloos met dit ‘vanzelf’ bedoelde:
			 gemakkelyk, geleidelyk, zonder omslag, en wat men zou kunnen noemen: op 'n niet
			 onprettige manier... 't zy zoo! Over den smaak valt niet te twisten. Gerrit zal
			 't maar zoo by-wyze van spreken gezegd hebben.
		  
		  Onder 't luisteren naar al deze mededeelingen, had Wouter den
			 half-onderaardschen weg afgelegd, die van de Keizersgracht naar de dwarsstraat
			 leidde, waar men den ingang tot het kantoor van de heeren Ouwetyd &
			 Kopperlith te zoeken had. Hy prentte die stokvischbeukery en den gang naast het
			 oliepakhuis diep in z'n geheugen, om zeker te zyn dat-i nooit weer zou worden
			 overgeleverd aan de spitsroeden die hem zoo hadden gepynigd aan den voorkant
			 van 't huis. Dat die verheven stokvisch-industrie en dat oliepakhuis, niets te
			 maken hadden met de ‘zaak’ waarin Wouter leerling werd, zal de
			 lezer wel begrypen. Er lag op dat terrein 'n servituut van doorgang, en de
			 stokvischbeuker moest gedoogen dat er op de deurpost van z'n lokaal 'n ovaal
			 bordje pronkte met het opschrift: ‘Ingang naar 't kantoor van
			 Ouwetyd & Kopperlith.’ Ook de olieman mocht den doortocht niet
			 versperren, doch hy nam z'n verplichting zoo nauw op, dat men er gewoonlyk niet
			 dóór kon zonder 'n paar smeervlekken meetenemen. Juffrouw
			 Pieterse heeft daarover vaak gekeven, en ook Wouter-zelf vond het heel
			 onaangenaam. Maar... had-i zich dan voorgesteld, met de wereld in aanraking te
			 kunnen komen zònder bezoedeling? Beste jongen, dat gaat niet!
		
		
{==310==} {>>pagina-aanduiding<<}
 
		  Wacht-oefeningen, als geschikte objektieven voor 'n
			 fotografie-kastje. Nieuwe portretten. Hoestende intree in de handelswereld.
			 Multa tulit!

		  1191.

		  By 't nalezen der laatste helft van 't vorig hoofdstuk, bemerk ik,
			 'n gedeelte van den weg die van de Vellestraat naar 't ‘kantoor’
			 leidde, te hebben overgeslagen. Na 't voorbyworstelen van de glimmende
			 olievaten, moest men den gang door, langs een achterhuis van 'n paar
			 verdiepingen hoog, en eindelyk de binnenplaats over, waarop 't kantoor
			 ‘uitzag.’ De lezer die op nauwkeurigheid gesteld is - anderen zyn
			 me onverschillig - wordt gewaarschuwd deze binnenplaats niet te verwarren met
			 het plaatsje dat zoo edelmoedig wat licht meedeelde aan 't magazyn. Tusschen
			 die beide ‘openluchtjes’ in, lag 'n groot gedeelte van 't huis, dat
			 lang, smal en hoog was. Na de ontdekkingsreis geleidde Gerrit onzen Wouter naar
			 't kantoor, wees hem daar 'n tabouret aan, en gaf hem den raad te wachten tot
			 ‘de heeren’ zouden komen. En, zei de man:
		  
		  - Dat zal nog wel 'n uurtje duren, want we zyn in den komkommertyd.
			 En ik ga m'n kommetje koffi drinken in de 
{==311==} {>>pagina-aanduiding<<}
 keuken. 't Ga je goed,
			 zoolang!
		  
		  Wouter dreef inderdaad de onbescheidenheid zoo ver, dat-i den
			 tabouret opklauterde, die hem aangewezen was. En hy peinsde.
		  
		  De voorwerpen die z'n aandacht tot zich trokken, waren niet zeer
			 geschikt om z'n stemming byzonder vroolyk te maken. Het uitzicht door de twee
			 verweerde vensters op de binnenplaats en 't achterhuis, was - op 't verschil in
			 warmtegraad na - nova-zemblisch:
		  
			 Een eeuwig grauwe lucht hangt loodzwaar op de... wanden. 
			 Hier houdt geen sterfling 't uit. Hier komt geen Noorman
				landen. 
			 Geen andre plek op aard, hoe karig ook bedeeld, 
			 Is zoo ellendig naakt, zoo arm aan groei en teelt! 
		  

		  Meent men dat 
			 Tollens ooit die schoone regels had kunnen
			 schryven, als-i niet door z'n vader was ‘gedaan’ op 'n kantoor in
			 verfwaren? Waar anders ving z'n oog zulke tinten op van iets droevigs, van 't
			 enge, benepene, barre, kille? Meent men misschien dat er in 't hooge
			 Noorden-zelf iets te aanschouwen valt, dat in zielstremmenden invloed halen kan
			 by zoo'n verblyf? De oude heer Tollens heeft wel geweten wat-i deed, en 't is
			 waarlyk te verwonderen, dat zyn zoo wèl op z'n plaats gezette zoon het
			 aanzyn heeft gegeven aan prullen ook. Misschien werd-i bedorven door 'n
			 bloempotjen op z'n binnenplaats.
		  
		  Zoo verraderlyk handelde het lot omtrent Wouter niet. Geen enkel
			 voorwerp trok z'n oogen tot zich, dat hem 'n voorwendsel aan de hand deed om
			 iets anders te denken dan: ‘in den handel, in den handel, ik ben hier in
			 den handel!’
		  
		  Van-tyd tot-tyd verwaardigde zich een der dienstboden in de keuken,
			 naast den onderaardschen gang die naar 't magazyn liep, eenig geruisch te
			 maken. En telkens liet dan Wouter zich afglyden van z'n krukjen, om al wat er
			 zou binnentreden, met de noodige beleefdheid te groeten. Maar er kwam niemand,
			 en Wouter besteeg z'n troontje weer. Toch zorgde hy z'n hoed in de hand te
			 houden, om terstond gereed te zyn tot het aannemen van 'n groetende pozitie,
			 àls er eens ten-laatste in die onbehagelyke eenzaamheid iemand
			 te-voorschyn kwam. Op den greenenhouten vloer bemerkte hy indrukken van
			 voetstappen. Dáár glinsterde de gepolyste moet van 'n
			 rechts-om-keert-beschryvenden hak... hoe heette ook de man dien-i had hooren
			 noemen by de Holsma's, de man op dat 
{==312==} {>>pagina-aanduiding<<}
 eiland, die zoo verschrikte
			 by 't ontwaren van menschelyke voetstappen? Och, in deze wildernis...
			 
		  
		  Aan den wand hingen hier-en-daar bundels papieren, onder bescherming
			 van kartonnen bladen die allerlei opschriften droegen, welke Wouter verlegen
			 maakten. Daar waren Cognossementen, Fakturen, Vrachtbrieven, en zelfs:
			 Diverse Nota's. En die opschriften waren omgeven van 'n gekoperdrukten
			 rand vol bloemen, rankwerk, hoornen van overvloed en allerlei krullen, welk
			 bywerk beheerscht werd door 'n piernaakten Merkurius, die op wolken zat, en
			 heel pedant neerkeek op de epigrafen en de weelderige arabesken aan den rand.
			 De wolken waren gemerkt O & K, N0... later in te vullen by
			 eventueel gebruik.
		  
		  - Dat is de god des Koophandels, dacht Wouter. Zou nu zoo'n god ook
			 begonnen zyn met leerlingetjen op 'n kantoor te worden? Hoe leî men het
			 toch aan in 't oude Griekenland, om iets te worden in de wereld? O, ik weet wel
			 dat die fabelleer gekheid is, maar de luî die zulke geschiedenissen
			 uitdachten, moeten zich toch 'n voorstelling gemaakt hebben van 't begin der
			 zaken. Van wie had die Merkurius rekenen geleerd? Dáármee toch
			 moet men aanvangen. Ik zal goed oppassen... kapitaal staat tot kapitaal,
			 gelyk interest tot interest... dàt geeft dàt, wat geeft
			 dàt? En dan vermenigvuldigen. En dan deelen met het voorste. En als
			 er breuken zyn... lastig is 't, nu ja, maar ik zoek den algemeenen noemer. Ja,
			 ja, ik zal goed m'n best doen, zooals de dokter gezegd heeft...
		  
		  Daar werd weer gestommeld in den gang. Misschien zette een der
			 meiden 'n ‘luiwagen’ buiten de keuken. Of ze smeet 'n
			 ‘varken’ de deur uit... 
		  
		  Wouter zette zich in postuur voor dien luiwagen, en voor dat varken,
			 en voor de meid die er over baasde. Helaas, nog altyd kwam er niemand. Hy had
			 nog niets ‘in den handel’ verricht, nog geen enkele evenredigheid
			 opgelost, geen noemer bruikbaar gemaakt voor 'n heel ristje breuken tegelyk, en
			 toch... hy was vermoeid! De klok sloeg al, of pas, negen. ‘Reeds’
			 voor iemand die sedert vyf uren worstelde met z'n gedachten. ‘Pas’
			 negen uur, voor 'n werkmannetje dat zoo graag wou uitmunten, en nu al
			 vóór 't aanvangen van den arbeid, zich geknakt voelde door
			 uitgeputheid. Wouter onderging hiervan den onbewusten indruk, en werd bitter
			 verdrietig. Beheerscht door 't denkbeeld dat z'n voornaamste werk in rekenen
			 zou bestaan, angstig dat-i niet voldoen zou 
{==313==} {>>pagina-aanduiding<<}
 - 't was niet te
			 veronderstellen dat zulke aanzienlyke menschen zich zouden ophouden met
			 makkelyke ‘sommen’ - legde hy zichzelf 'n tentamen op, en
			 werd weldra zoo suf, dat-i zich herhaaldelyk betrapte op: zes maal acht
			 is... drie en 'n kwart, of... niemendal. ‘O God, o God, waar moet het
			 heen, zuchtte hy, met... den handel!’
		  
		  Elken keer dat een der beelden die 'n rol hadden gespeeld in de
			 laatstverloopen dagen van z'n leven, zich aan zyn verbeelding vertoonde, joeg
			 hy het driftig weg. Niet Laps alleen, noch Gooremest, noch de goede Vrouw
			 Claus... hy bloosde, en keek Merkurius aan, die... ook geen kleeren aan 't lyf
			 had. Wèl... gekleed of niet, hy wou er niet van weten. Hy zat daar niet
			 op dat hooge stoeltjen om aan mythologie te denken, noch aan pudeur, noch aan
			 dat bad by de put! Weg met dat alles: hy moest in den handel! En, wel
			 beschouwd, hy wàs er al in. Bevond hy zich niet op 't kantoor van de
			 heeren Ouwetyd & Kopperlith? Zoud-i niet straks, dienzelfden dag nog, en
			 binnen 'n kwartier misschien, gereed moeten zyn tot antwoorden op de
			 moeielykste vragen? Op vragen die den grooten Strabbe-zelf in verlegenheid
			 konden brengen? Och, waarom had Femke hem niet aangeraden de knapste te worden
			 van de heele wereld? 't Was immers dan in één moeite doorgegaan?
			 Dan zoud-i nu niet angstig behoeven te zyn, en niet beschroomd... noch
			 tegenover Merkurius, noch zelfs voor de vreeselyke heeren Kopperlith!
		  
		  Ja, ja, Femke had méér van hem moeten vorderen! Haar
			 eisch was kinderachtig. Wat had nu, wel beschouwd, haar advies hem gebaat? Hy
			 was juist, of ter-nauwernood, 'n klein weinigje bekwamer maar dan
			 Slachterskeesjen, en ieder weet toch dat dit niet voldoende is in de wereld, om
			 god des Koophandels te worden, veel minder nog om 't te brengen tot ‘
			 patroon’ van 'n amsterdamsch ‘huis.’ Dat Femke's bedoeling
			 goed was geweest, wilde hy wel gelooven... o, zeker! En boos op
			 háár was-i niet. Integendeel. Voor en met haar zoud-i
			 gaarne...
		  
		  Weg, weg, weg met Femke... drie maal negen is
			 zeven-en-dertig: o god, daar is 't weer! Het was om gek te worden. Juist!
			 Zoo begint... 
		
		
		  1191a.

		  Zóó begint krankzinnigheid. 't Geneesmiddel voor
			 iemand die de kwaal kent, is orde en arbeid. Men moet de
			 denkbeelden die zoo overhoop liggen in 't gemoed, op hun 
{==314==} {>>pagina-aanduiding<<}
 plaats
			 zetten, en dan aan 't werk gaan. Wie te vermoeid is tot denken, kan houtzagen
			 ook. Dit herstelt, geloof me!
		  
		  De velen echter die niet genoeg ontwikkeld zyn om zich reden te
			 geven van de afschuwelyke ziekte die hen bedreigt - en dit was met Wouter nog
			 altyd het geval - hangen van 'n toeval af, waarop de leerlingen eener hoogere
			 klasse van zelfkennis niet bouwen mogen. 't Verstand is 'n te kostelyke zaak om
			 er ‘kruis of munt’ mee te spelen, en wy zyn wel terdeeg
			 verantwoordelyk voor 't huishoudelyk beheer van ons gemoed. Ik geef dit
			 geenszins als een nieuwe waarheid. Of zou men meenen dat er geen zin stak in de
			 overdrachtelyke beteekenis van 't woord Talent? De ‘wysheid der
			 volkeren’ heeft sedert eeuwen reeds, de door Jezus in de parabel genoemde
			 geldsom weten overtezetten in gaven van verstand en hart, zelfs
			 zóó dat de letterlyke beteekenis van 't gebruikte beeld by de
			 meesten is uitgesleten. Ieder weet dat het zwaartepunt van Jezus' vermaning
			 niet gelegen is in de hoegrootheid der toegekende som, maar uitsluitend in den
			 daaraan ten-koste gelegden arbeid. En toch veroorloven zich sommigen
			 dom te zyn, d.i. niet te arbeiden! Juist in dien arbeid zit het
			 kapitaal dat men ten-laatste bezitten zal, geenszins in de som waarmede men z'n
			 zaken opzette. Deze is voor allen nagenoeg gelyk, en heeft geen
			 noemenswaardigen invloed op den eindelyken uitslag. Misschien zelfs is die
			 invloed van omgekeerd-evenredige werking. Sommigen lyden schade, juist
			 door de betrekkelyke hoogte der som waarmee zy 't leven intraden, omdat
			 die vermeende hoogte de hoofdzaak - d.i. arbeid - minder noodig scheen
			 te maken. Ik verwys ter aanvulling van deze denkbeelden, naar 
			 155, 
			 460, 
			 464, 
			 952, en beroep my op den aanhef van 't
			 Hoofdstuk: het Tableau, in Millioenen-Studien.
		
		
		  1192.

		  Ja, 't was voor 'n ongedisciplineerd verstandjen om krankzinnig te
			 worden. Gelukkig hoorde Wouter 'n deur toeslaan, en daarop 't geluid van
			 voetstappen. Maar 't was niet in het huis. Een oud heer vertoonde zich in 't
			 gangetje naast het achterhuis, en betrad het plaatsje. De man naderde de
			 achtervensters, gluurde even naar binnen, als om te zien wie daar al zoo vroeg
			 op 't kantoor was, verdween door 'n glazen zydeur in den gang, en vertoonde
			 zich weldra binnen de kamer.
		  't Spreekt vanzelf dat Wouter 'n houding had aangenomen, die om
			 vergeving scheen te smeeken voor z'n existentie. Och, 
{==315==} {>>pagina-aanduiding<<}
 zoo
			 onnoodig! Die oude magere heer nam 't hem volstrekt niet kwalyk dat-i bestond,
			 en zelfs niet dat-i dáár was.
		  
		  - Houd je gemak, jongeheer. Uwe-n-is zeker de jongeheer Pieterse?
			 Ja, ja, ik weet er van. Heel goed! Wel, jongeheer, zal uwe hier zoo op 't
			 kantoor komen? Nu, dat is best! Houd je gemak... houd je gemak, en stoor je
			 niet aan my. Ik ben de boekhouder... 
		  
		  Wouter had gebukt en gebogen en geknikt, en zich voorgenomen,
			 wanneer-i eens weer in den handel ging, z'n hoed op 't hoofd te houden... om
			 dien te kunnen afnemen als er iemand binnen kwam, gelyk z'n moeder had
			 voorgeschreven. Want hy voelde dat dit ontbrak aan z'n begroeting van den heer
			 Dieper. Die vriendelyke oudeheer moest hem wel voor zeer lomp aanzien. En dit
			 was-i niet, waarlyk niet! Hy had integendeel 'n gevoel van dankbaarheid aan den
			 heer Dieper, die hem zoo minzaam kwam verlossen uit z'n drukkende eenzaamheid.
			 Om daarvan iets te doen blyken, bleef hy staan, zelfs toen de gulle boekhouder
			 hem nògeens had toegevoegd: ‘houd je gemak, jongeheer... ik ben de
			 boekhouder.’
		  
		  En alweer onderzocht Wouter niet, of deze
			 maatschappelyke-standbelydenis misschien beduidde: ‘ga nu maar zitten,
			 nu! Straks als “de heeren” komen, is 't wat anders!’
			 Deze zin kon door hem onmogelyk aan Dieper's woorden gehecht worden, omdat in
			 zyn oog, 'n boekhouder ter-nauwernood 'n minder verheven wezen was, dan de
			 ‘patroon’ zelf. Het verschil tusschen deze beide standpunten
			 ontsnapte aan z'n waarnemingsvermogen, en hy zou dus - àls-i kon
			 geroepen zyn tot schatting - hierin dezelfde fout gemaakt hebben als 'n kind
			 dat verwonderd vraagt, waarom de wolken nooit voorbyschuiven achter de maan
			 om?
		  
		  De uitdrukking van Dieper's gelaat was één doorgaande
			 vriendelykheid. Hy verdween 'n oogenblik in de alkoof die tegenover de vensters
			 wand vormde, en kwam weldra terug in boekhouders-uniform, d.i. in 'n gryzen
			 langen jas die veel beleefd had, en met 'n zwart kalotjen op z'n witte haren.
			 Want: ‘soms was er tocht op 't kantoor.’ Zoo verzekerde hy aan
			 Wouter, die 'n gebaar maakte alsof hy deze mededeeling met innige dankbaarheid
			 aannam, en ze vergelden zou by de eerste gelegenheid... 
		  
		  Och, hy had zoo graag dien goeden ouden heer Dieper 'n 
{==316==} {>>pagina-aanduiding<<}

			 dienst gedaan. Hy stelde hem boven Merkurius, en vond dat-i op 'n engel
			 geleek.
		  
		  - Ja, het tocht hier soms. En er is niets op de wereld, waarvoor 'n
			 mensch zoo moet oppassen, als tocht.
		  
		  Dat Wouter niet tegensprak, zal de lezer wel gelooven. Maar dit was
			 niet genoeg, meende hy. Als 'n bliksem vloog hem de gedachte door de ziel, alle
			 reten van vensters, deur en vloer dicht te plakken, om dien vriendelyken
			 grysaard te helpen in den stryd tegen zoo'n vreeselyken vyand. Hoe was 't
			 mogelyk dat de man nog middel had weten te vinden grys haar te krygen in zoo'n
			 tochtige wereld? Moest-i niet voor zeer lang reeds - als zuigeling zelfs -
			 bezweken zyn? Er zyn taaie naturen, dit weet ik wel, maar wie drommel zou 't
			 den ouden Dieper hebben aangezien, dat-i daartoe behoorde? De man had in z'n
			 voorkomen niets van 'n held, en vertoonde zich eer als 'n sukkelaar die zich
			 zou laten omvèr- en wegwaaien door de minste luchtbeweging, dan als de
			 perpetueele triumphator over al de kamer-orkanen waaraan-i sedert byna
			 zeventig jaren was blootgesteld geweest, en waarvan-i de spolia opima in
			 den vorm van ‘zinkings’ in 't hoofd droeg. Want lezer, daarmee
			 beloont de afgod ‘Tocht’ ieder die hem deemoedig vreest in onkunde
			 en onnoozelheid. By gelegenheid zal ik eens uitleggen hoe die bespottelyke
			 eeredienst in de wereld gekomen is.
		  ‘Deemoedig.’ Dit woord bevalt me, en wanneer ik 't recht
			 had, de helden en heldinnen van m'n vertelling andere namen te geven, dan zy in
			 werkelykheid gedragen hebben, zou ik me misschien laten verlokken aan dezen
			 klank de gelegenheid te ontleenen, om den goeden boekhouder te kenschetsen met
			 één pennestreek. Wie weet of ik hem niet: m'nheer Deemoed gedoopt
			 had. Maar ik zou dan 'n dubbele fout begaan hebben. Want hy heette Dieper. En
			 dit wàs-i ook.
		
		
		  1193.

		  Na de korte verpoozing die 't binnentreden van den boekhouder onzen
			 Wouter bezorgd had, brak er weldra een nieuw saizoen van bedompte verveling
			 aan. Dieper had 'n yzeren kist geopend, waaruit hy 'n half dozyn kantoorboeken
			 nam, welke hy eenigszins rangschikte op 't vlakke middelstuk van 'n dubbele
			 kantoorlessenaar ‘voor twee personen’ ook wel genaamd: 'n
			 vis-à-vis. Tegenover de zyde waar nu de boekhouder plaats-nam,
			 stond 'n gelid enkele lessenaars. En daartegen veroorloofde zich Wouter even te
			 leunen - geschied 
{==317==} {>>pagina-aanduiding<<}
 is 't! - telkens als-i 'n oogenblik
			 vergat dat de boekhouder wel eens kon opkyken. Maar dit deed Dieper niet. Hy
			 debiteerde en krediteerde religieuzelyk, en sloeg geen acht op de dingen dezer
			 wereld, die al of niet leunden tegen 'n anderen lessenaar dan den zynen.
		  
		  Tusschen de alkoof en den eigenlyken kern van 't hoofdkwartier des
			 handels, stond op tafelhoogte een beschotje, dat de grens aanwees tusschen
			 vreemde bezoekers van 't kantoor, en de gelukkigen die er thuis-hoorden. Een
			 daaraan met scharnieren bevestigde klep kon, opgeslagen, dienen tot
			 operatie-bazis van geld-tellen, en vervulde thans in afhangende houding de niet
			 overbodige funktien van afleider van Wouter's verveling. Het ding werd in deze
			 eervolle taak bygestaan door 'n ronde opening in een der hoeken, waarin 'n
			 yzeren ring paste, die bestemd was tot het vastklemmen van den rand der
			 geldzakken. Gelukkig voor Wouter, dat-i dit niet wist. Hy kon nu op z'n gemak
			 zich vermoeien met de vraag: wat toch de handelsbestemming van dien ring was,
			 en van dat gat? Heel eindelyk... goddank, er gebeurde iets: Dieper nam 'n
			 snuifje, en Wouter stond als 'n paal.
		  
		  - De heeren komen wat laat, jongeheer.
		  
		  Voor Wouter nog tyd had, te verzekeren dat-i daarom niet boos was op
			 de heeren, en er volstrekt niet aan dacht hen te ontslaan uit de betrekking van
			 patroons, lag de boekhouder al weer gebukt over z'n memoriaal.
		  
		  Wel beschouwd was de toestand nog verdrietiger dan
			 vóór Dieper's komst. Toen en nu verveelde hy zich, maar zoo-even
			 deed-i niets dan dat. Thans had-i er nog de angst by, dat Dieper merken
			 zou hoe hy zich verveelde, want - en deze opmerking geef ik wèl
			 voor nieuw... 
		
		
		  1193a.

		  Niemand verveelt zich zonder schaamte. Men wordt er niet graag op
			 betrapt, waaruit misschien de gevolgtrekking kan gehaald worden, dat het niet
			 geoorloofd is zich te vervelen.
		
		
		  1193b.

		  Wouter, byv. had in dien tyd zich kunnen meester maken van wat
			 gladheid in de vermenigvuldigings-tafel tot 20 X 20, of verder nog. Waarom
			 niet? Maar aan zoo-iets dacht-i niet. Z'n eenige zorg was, geen geluid te
		  	maken, om vooral m'nheer Dieper niet te hinderen. Dit was nu - o Hols-
{==318==} {>>pagina-aanduiding<<}
ma!
			  - z'n meest-nabyliggende plicht. Uit het volle besef hiervan,
			 hield hy den adem in, met het natuurlyk gevolg dat-i uitberstte in 'n
			 hoestbui.
		
		
		  1193c.

		  Geen oneerbiediger ding dan de Natuur!
		
		
		  1193d.

		  - 'n Beetje verkouwen, jongeheer? Ja, ja, dat komt van de warmte. 'n
			 Mensch moet zich wèl in-acht nemen by heet weer. In-eens kryg je 't
			 beet, in-ééns!
		  
		  't Was wel wat ondeugend van Fancy, dat ze de prikkeling in Wouter's
			 keel deed voortduren tot en na de binnenkomst van een der ‘heeren.’
			 De arme jongen voelde zich genoodzaakt een van z'n patroons den rug
			 toetekeeren, om hem niet in 't gezicht te hoesten. Dit bedierf de voorstelling,
			 en bedolf Wouter in een der afgrondjes van oogenblikkelyke wanhoop, waaraan 't
			 leven zoo ryk is, doch die later blyken niet veel meer te zyn geweest dan 'n
			 geringe oneffenheid op ons pad.
		  
		  - Gmorge, Dieper! had de binnentredende geroepen. Is Wilkens er nog
			 niet?
		  - Dienaar, jongeheer Eugène, antwoordde de boekhouder. Neen,
			 jongeheer Eugène, Wilkens is er nog niet. Misschien met stalen uit? Dit
			 is de jongeheer Pieterse.
		  - Zoo?
		  
		  Wouter hoestte.
		  
		  - Hy moet maar wachten tot Pompile komt... of Wilkens.
		  
		  Wouter knikte, altyd doorhoestend, dat-i met het grootste geduld
			 wachten zou op m'nheer Pompile of m'nheer Wilkens.
		  
		  - Neem 'n glaassie water, jongeheer, vermaande de zoetsappige
			 Dieper.
		  - Wel ja, laat 'm 'n glas water drinken, hervatte de jongeheer
			 Eugène grootmoedig. Dáár staat water, en 'n glas ook.
		  
		  Inderdaad! Naast de yzeren kist waarin 's nachts de
			 ‘boeken’ werden geborgen, stond in 'n donker hoekjen op 'n stoof,
			 een verweerde waterkaraf, waarby 'n glas met groezelig oranjekleurig bezinksel.
			 Wouter dronk 'n paar teugen, en behandelde de daartoe gebruikte gereedschappen
			 met 'n eerbiedige teederheid, zuiver water en helder glaswerk waardig. Toen-i
			 eindelyk had uitgehoest, zat de jongeheer Eugène 
{==319==} {>>pagina-aanduiding<<}
 met
			 breed-uitgestrekte elbogen voor een der enkele lessenaars in 'n fransch
			 romannetje te lezen. Dat Dieper al weer op z'n boeken lag, spreekt vanzelf.
		  
		  Wouter stond nu by die geldkist en dien stoof, waarop-i netjes en
			 zonder geruisch de kostbare voorwerpen weer had neergezet. Zonder zich in 't
			 minst te verroeren, wachtte hy op m'nheer Pompile en op m'nheer Wilkens... 
		  
		  Sedert het aanbreken van den dageraad had-i niet ànders
			 gedaan dan wachten, o Fancy! En gy, hardvochtige, gevoellooze, wreede, gy
			 blaast hem niet in: loopt allemaal vierkant naar den weerlicht, met je
			 handel?
		  
		  Neen!
		  
			 ‘Er moet veel leeds geleden zyn, 
			 Er moet veel stryds gestreden zyn!’ 
		  

		  Ik geloof juist niet dat altyd - zooals de goede 
			 Kamphuyzen, misschien om 't rym slechts,
			 beweert - het eind van dat alles: ‘vrede’ wezen zal. Maar...
			 zelfgevoel toch, en hoogmoed, en de betrekkelyke kalmte die de belooning is van
			 't:
		  Multa tulit fecitque puer, sudavit et alsit!
		  Mochten sommigen meenen dat de beide aangehaalde teksten te deftig
			 zyn, te ernstig, te klassisch voor de soort van Wouter's tegenspoedjes?
			 Ze vergissen zich.
		
		
		  1193e.

		  De zwaarste beproevingen worden ons opgelegd door nietigheden. Zy
			 overvallen ons dagelyks, telkens, aanhoudend, en vinden ons meestal ongewapend.
			 Bovendien, er wordt geen eer behaald in zulken stryd. Mozes en de
			 ‘Heer’ wisten 't wel. Ze plaagden Egypte niet met tygers, maar met
			 sprinkhanen.
		
		
{==320==} {>>pagina-aanduiding<<}
 
		  Kop en staart van dit hoofdstuk gaan Wouter aan, maar
			 in 't midden veroorlooft zich de auteur 'n uitstap naar 't antwerpsch
			 ‘letterkundig’ Kongres. Wie nooit 'n woordjen op z'n pas zei,
			 werpe den eersten steen.

		  1194.

		  Dat Wouter leed, is waar. Maar z'n stryd beduidde niet
			 veel. We kunnen in het midden laten, of hy den moed bezat, die tot wegloopen
			 zou noodig geweest zyn. Zeker is het, dat hy de zielskracht had om te blyven,
			 en de plicht te vervullen die 't naast voor de hand lag. Zóó had
			 Holsma gezegd, en zóó zou 't wezen!
		  
		  - Daar komt Wilkens, verwaardigde zich de jongeheer Eugène te
			 zeggen, zonder de minste verandering van houding, en met zekere zuinigheid in
			 't uitspreken der woorden, alsof er deuren- en venstergeld werd geheven van de
			 artikulatie.
		  
		  Inderdaad, de heer Wilkens vertoonde zich op de binnenplaats. Hy
			 liep zeer snel, als om blyk te geven van 'n diligentie die niet precies
			 overeenstemde met de klok. De klok zal vóór geweest zyn.
		  
		  - Dienaar, m'nheer! Dag, Dieper!
{==321==} {>>pagina-aanduiding<<}
 
		  - Gmorge! Dat's de jonge Pieterse.
		  - A-eh! Wèèèèl zoo! A-ei, a-ei!
		  
		  Wilkens was 'n oude gek. Z'n geheel leven was één
			 veroveringstocht geweest naar deftigheid en gewicht. Daar-i 't op z'n ouden dag
			 niet verder had gebracht dan tot kantoorbediende en handelsreiziger, kan de
			 lezer narekenen hoeveel veldslagen de man moet verloren hebben. De voornaamste
			 ammunitie die hem overbleef, bestond in 'n langgerekt ae of
			 èèèè, of zoo-iets. Wie hem van naby kende,
			 was er niet zeer bevreesd voor, maar nog altyd zagen sommige boerenwinkeliers
			 hoog op tegen iemand die zoo oneenvoudig spreken kon. En ook Wouter voelde zich
			 heel klein.
		  
		  - Jae, m'nheer, wat dunkt u? Zouden we met dat jonge mensch maer
			 niet wachten op m'nheer Pompile?
		  
		  De jongeheer Eugène stootte een klank uit, die alles kon
			 beteekenen wat men verkoos, zelfs: ja. En zóó scheen z'n antwoord
			 te worden opgenomen door m'nheer Wilkens, die nu op zyn beurt in de alkoof
			 verdween, en weldra weder voor den dag kwam, gehuld in 'n langen
			 kantoorjas.
		  
		  - Ik ben eens by de juffrouwen Alders geweest, met diemetten, zeide
			 hy, als om zich by z'n jongen patroon over z'n laat-komen te
			 verontschuldigen.
		  
		  Deze antwoordde weer zoo afgeknot mogelyk. Hy bromde iets dat juist
			 even genoeg was om te kennen te geven: ‘ik heb gehoord wat je zei.’
			 En daarop zette Wilkens zich aan den lessenaar naast Eugène, waar-i de
			 houding aannam van iemand die wat uitvoert. En hy deed inderdaad iets. Sedert
			 eenige dagen reeds tobde hy met 'n deficit van drie stuivers in de
			 ‘kleine kas’ en pynigde zich met zoeken naar de oorzaak van die
			 vreeselyke gaping.
		  
		  - Maer, m'nheer, kan er ook misschien 'n brief zyn geweest voor
			 ‘huishouden?’
		  - Wel mogelyk, antwoordde Eugène, op 'n toon van ‘wat
			 kan 't my schelen!’ Ook lag er iets in van: ‘maak toch zoo'n wind
			 niet met je oogendienende stiptheid!’
		  - Jae... maer... 
		  
		  Zoodra mogelyk zal ik my ontslagen rekenen van 't nabootsen der
			 wilkensche deftigheid, voor zoover die zich openbaarde in z'n lymerige
			 ae's. De lezer zal wel nagenoeg weten hoe zich 'n verwaande kwast
			 uitdrukt, die meermalen in den 
{==322==} {>>pagina-aanduiding<<}
 Haeg was geweest, en zich de
			 mislukte moeite geeft in elke letter de beteekenis te leggen: ik ben 'n heer!
			 De reden overigens dat hy, in tegenstelling van Dieper en den ouden Gerrit, het
			 naast hem zittend individu niet aansprak met het praedikaat:
			 ‘jongeheer’ lag hierin, dat Eugène reeds nagenoeg halfwassen
			 was, toen Wilkens hem elf jaar geleden leerde kennen, terwyl Dieper en de
			 knecht dezen telg van den patroon, en zelfs den ouderen Pompile, als kind
			 hadden gekend. Toch zouden ook deze twee zich niet veroorloofd hebben, iets
			 aftedingen op 't volslagen heerschap van de beide ondergoden, indien niet de
			 oude heer Kopperlith-zelf hun die vryheid had in den mond gelegd. Deze namelyk
			 was zeer fyn op maatschappelyke onderscheidingen - altyd slechts in toepassing
			 op anderen, want zichzelf schatte hy 'n graad of zooveel te hoog - en noemde de
			 jongelieden: ‘m'nheer Pompile en m'nheer Eugène’ wanneer-i
			 over hen tot Wilkens sprak. Doch ook in zyn mond heetten ze, als vroeger:
			 ‘jongeheeren’ wanneer hy 't woord richtte tot de oudere
			 lyfstaffieren van den huize. Dat iedereen - op den knecht na - tegenover Wouter
			 volop: ‘m'nheer’ was, spreekt vanzelf. Of 't waar is dat men geen
			 twee heeren dienen kan, laat ik daar. Doch zeker is 't, dat Wouter er vyf
			 tegelyk te bedienen kreeg, en vooral te eerbiedigen.
		  
		  Wilkens becyferde de kolommetjes van z'n
			 ‘kleine-kas-’boekjen, en zeide:
		  
		  - 't Is ienderdaed verbaezend!
		  
		  Misschien zei hy dit niet. Ik stel 't maar zoo, omdat ik naar
			 aanleiding van z'n eeta's 'n paar nummers wil besteden aan de
			 diepzinnige kwestie, of 'n auteur uitspraak en dialekt van de personen die hy
			 sprekende invoert, moet weergeven. Ik verneem dat men zich onlangs op 't
			 letterkundig - zegge: letterkundig - kongres te Antwerpen, met die vraag
			 heeft bezig-gehouden. Ze zal dus waarschynlyk niet opgelost wezen, en in het
			 lot deelen van 'n andere diepzinnigheid, waarover de heer 
			 Beets, naar ik uit 'n courant vernam, een
			 ‘belangryke redevoering’ gehouden heeft. Indien dit waar is,
			 verklaar ik den heer Beets voor den uitstekendsten redenaar van de wereld. 
			 Cicero en 
			 Demosthenes zouden gewis geen kans hebben
			 gezien, iets ‘belangryks’ te zeggen - zóó staat er! -
			 over de vraag: ‘of de regels van 'n vers al dan niet moeten beginnen
			 met kapitaalletters?’ Wie zich over zoo'n onderwerp in geestdrift
			 zet, moet drift en geest te veel hebben. 't Is om er jaloers 
{==323==} {>>pagina-aanduiding<<}
 op
			 te worden! En nog zyn er, die uitstrooien dat onze litteratuur, ons
			 kunstgevoel, ons besef van Poezie aan 't rotten is, zooals door sommigen
			 van 't Staatsbestuur en de zedelykheid beweerd wordt.Allons donc!
		
		
		  1195.

		  Over dialekten dan! En over 't al dan niet gebruiken van den
			 volkstoon of van zeer gemeenzame zegswyzen, voire zelfs van
			 ‘onfatsoenlyke’ uitdrukkingen. Voor 'n denkenden lezer, voor
			 ware kunstenaars, zou m'n antwoord op de daaromtrent gestelde vragen,
			 zeer kort kunnen zyn. Behoort men dat, dat, en dat te doen? Me dunkt, waar het
			 te-pas komt: ja. En: zooveel noodig.
		  
		  De vraag is onnoozel. Moet de artist 'n wynflesch in z'n schildery
			 brengen? Een tafellamp? Een vlag? Waarom niet, indien er 'n flesch, 'n lamp of
			 'n vlag vereischt wordt?
		  
		  Doch we zullen de vraag anders stellen. Behoort men in een teekening
			 de naden van 'n kleedingstuk te kunnen zien? Ja of neen, naarmate van de
			 ‘manier’ der uitvoering, en van den afstand waarop 't kleed wordt
			 verondersteld gezien te worden.
		  
		  En nog anders: mogen de lappen op 't gewaad van 'n bedelaar
			 aanschouwelyk worden voorgesteld? Wel neen, deftige lezer, nooit! De ware echte
			 wèl-gekonditioneerde bedelaar op 'n schildery dat zich respekteert,
			 heeft 'n gedekatizeerden frak aan. De vuilnishaak van 'n wèlopgevoeden
			 voddenraper, is 'n scepter. De bak van den schoenpoetser wordt by zulke
			 gelegenheden voorgesteld als 'n geëmailleerd juweelkistje. De ware Kunst
			 is de onderdanige dienares van opgedrongen fatsoenlykhedens, en laat juffrouw
			 Pieterse oraties houden in den trant van 
			 van der Palm. Zóó is
			 het!
		  
		  Maar schryvers die, zooals ik, byv. - van zulk Kunstfatsoen 't ware
			 verstand niet hebben, verstouten zich soms 'n schoensmeerbak te teekenen als...
			 'n schoensmeerbak. En dit is hinderlyk voor sommigen, die 't gemakkelyker
			 vinden zoo'n voorwerp te kopieeren naar 't model uit 'n garde-meuble Louis
			 XIV. Het lykt dan wel niet op 't begeerde, maar... 't is Louis XIV!
			 Zoo laat men op de kermissen in 'n kykkastjen aan de boeren en boerinnen hun
			 portret zien. Ninon de l'Enclos stelt Griet voor, en Symen herkent zich - of
			 herkent zich niet: dit doet er niet toe, als 't maar ‘mooi’ is! -
			 in 
			 Bayard, 
			 Tancred, 
			 Andreas Hofer, 
			 Cincinnatus of 
			 Stuart Mill.
		
		
{==324==} {>>pagina-aanduiding<<}

		  1196.

		  De uitdrukkingen die 'n auteur z'n personen in den mond legt,
			 behooren zooveel noodig korrekt gekopieerd te zyn naar de
			 werkelykheid. Wat beteekent hier 't beding: zooveel noodig? Men
			 doe het juist genoeg om den lezer in-staat te stellen - en te dwingen -
			 zich te verplaatsen op het terrein van de geschetste voorvallen, doch niet
			 zóó veel, en vooral niet zoo lang, dat het beoogd effekt
			 verloren gaat door overdreven herhaling. Het nabootsen van accent, dialekt of
			 idioom, van stand- of ontwikkeling-aanduidende spreekmanier, zy den schryver 'n
			 hulpmiddel, en mag hem nooit doel worden. Als hulpmiddel nu, kan
			 hy volstaan met 'n wenk. En hierom, byv. brak ik op blz. 167, na Klaas Verlaan
			 eenige woorden te hebben doen spreken in z'n eigen taal, de spelwyze af, die ik
			 voor 'n oogenblik aan hem ontleende. Daarop deed ik - voortgaande hèm
			 het woord te laten, wat zinbouw en inhoud aangaat - gemakshalve
			 m'n eigen taal volgen, voor-zoover die op 'n verhaal in den mond van
			 Verlaan toegepast worden kòn, of liever: zoo ver myn
			 bekwaamheid strekte. Is dit duidelyk of niet? Na 't aangeven van den
			 grammatikalen sleutel waarin het medegedeelde gezet is, kan de artist zich van
			 slaafs navolgen ontslagen achten. Dit zou zoowel voor hem als voor den lezer
			 vermoeiend zyn, en heeft - 'n kinderachtig kunstje slechts - niets te maken met
			 ware Kunst. De verandering quantum sufficit van z in
			 s, van v in f, enz. in Verlaan's relaas, kan zeer
			 gevoegelyk aan 'n leerling van de laagste klasse worden opgedragen, of
			 overgelaten aan den lezer-zelf.
		  
		  Indien de weinige berichten die over 't antwerpsch kongres tot me
			 kwamen, waarheid behelzen, zou de zeer eerwaarde 
			 Schaepman beweerd hebben dat de invoering
			 der platte volkstaal in litteratuur, een door my gekozen party was, 'n
			 idée fixe, of iets dergelyks. Aan het letterlyk weergeven van de
			 by die gelegenheid gebezigde uitdrukking, wil ik niet gehouden zyn. Heeft de
			 eerwaarde Schaepman dat of zoo-iets inderdaad gezegd, dan heeft de eerwaarde
			 Schaepman iets anders gezegd dan de waarheid. Dewyl ik in hem geen opzettelyke
			 leugen mag veronderstellen, wyt ik de vergissing aan z'n rechtgeloovigheid, die
			 hem zal verboden hebben m'n werken te lezen, wat ik hem dan ook geenszins
			 aanraad. Hy mocht daarin - zeer ten-nadeele dan van z'n geestelyk en
			 maatschappelyk standpunt, om nu niet van z'n konscientie te spreken - eens
			 stuiten op iets waars! Zonder dit onoverkomelyk bezwaar, had hy de ervaring
			 kunnen opdoen dat ik nu-en-dan wel eens 'n enkele bladzy geschreven heb, die -
			 
{==325==} {>>pagina-aanduiding<<}
 ook wat taal aangaat - nogal fatsoenlyk is, jazelfs
			 deftig, en misschien verheven... als dit niet te veel gezegd is van 'n
			 ongeloovige. Doch we zyn aan Klaas Verlaan... een nog eerwaardiger persoon. Ook
			 hy loog wel-eens, maar de man maakte er geen broodwinning van.
		  
		  Myn tegenzin om langer dan gedurende een paar volzinnen, m'n
			 spelling te regelen naar de uitspraak van dien schipper, spruit geenszins voort
			 uit de meening dat hy slechter spreken zou, dan onze taalregelaars voorschryven
			 en schryven. Integendeel. In korrektheid van uitspraak, staat Verlaan met z'n
			 fonk, flam, se en sag, boven professer 
			 De Vries. Niet die knecht spreekt deze
			 woorden verkeerd uit, maar de professor spelt ze niet goed. Ik zou durven
			 aannemen dit te bewyzen, niet alleen op gronden van wezenlyke
			 taalkennis, maar zelfs volgens de wetten van
			 àllerlaagst-schoolmeesterlyk gehalte, waaraan onze officieele
			 voorgangers - zonder de minste konsekwentie evenwel! - voorgeven te
			 gehoorzamen. Het lust my evenwel niet, dit nu aantetoonen. We zouden afdalen
			 tot spelling, en de eigenlyke vraag is: wat de eischen der kunst zyn
			 ten-opzichte van uitdrukkingswyze. Welnu, ik beroep my eenvoudig op 
			 387, 
			 388, 
			 389, 
			 390. De eerwaarde Schaepman zou zich een
			 dwaling bespaard hebben, indien hy die nummers had geraadpleegd. We hadden hem
			 daarvoor gaarne het versjen op 
			 De Ruyter geschonken, dat-i waarschynlyk
			 heeft opgerakeld uit de ter-zy geworpen dichtproeven van Pennewip's leerlingen.
			 Ik heb niet genoeg minachting voor den ‘kunstsmaak’ van die
			 jongeluî - we vernamen by dezelfde antwerpsche gelegenheid, dat het met
			 den mynen miserabel gesteld is! - om te vreezen dat ooit een hunner 't
			 auteurschap van dat ding vindiceeren zal. De eerwaarde versjesmaker getrooste
			 zich dus de grief, daarvan beticht te blyven tot z'n dood toe, en - wanneer 't
			 hem gelukt zich onsterfelyk te rymen - nog 'n eeuwigheid daarna.
		  
		  Er is iets, o eerwaarde Schaepman, dat lager staat dan 'n f
			 voor 'n v, of 'n s voor 'n z! Het is mislukte deftigheid,
			 verrekkend hooggrypen, pretentieuze jacht op zeker soort van verhevenhedens
			 ‘met God’ die, al of niet in rympjes dan, neerkomen op niemendal.
			 Ernstig raad ik u - als aan zeer velen - arbeid aan! Geloof me,
			 dáárin steekt de ware echte autenthieke eerwaardigheid!
			 Dáárin, en niet in 't samenflansen van zinledige rympjes!
			 Dáárin, en niet in 't meespreken over personen en zaken die ge
			 niet kent... 
			 Napoleon III, byv. en 
{==326==} {>>pagina-aanduiding<<}
 myn
			 werken.
		  
		  Wat overigens de klacht aangaat over myn byzonder gebrek aan
			 gezuiverden kunstsmaak... helaas, men is niet volmaakt! Als boete en ter
			 zielsverbetering, zal ik uw rympjen op De Ruyter van-buiten leeren. Dat zal
			 meester Pennewip pleizier doen voor de renommee van z'n school.
		  
		  Toch moet ik erkennen dat ik eenigszins verwonderd was, de zeer
			 gegronde aanmerking op m'n ‘kunstsmaak’ te vernemen uit den mond
			 van iemand die beroepshalve by voorkomende gelegenheid zich zou moeten laten
			 roosteren voor de heiligheid van Ezechiel IV, vers 12,
			 e.d. Dit zou nu weer myn smaak niet gedoogen. Suum
			 cuique!
		
		
		  1197.

		  Er is my gebleken dat sommige ‘redenaars’ op 't
			 antwerpsche kongres zich hebben schuldig gemaakt aan zekere verwarring van
			 denkbeelden, die van zeer oude dagteekening is, en telkens op-nieuw 't hoofd
			 opsteekt. Men schynt nog altyd niet te weten wat 'n artist is, en
			 verwart hem gedurig met 'n katechizeermeester. Deze dwaling is wel zeer
			 nederlandsch, zeer schoolmeesterlyk, zeer theologisch, en
			 dus zeer ònartistiek, maar... ze bestaat, en haar wortels groeien onzen
			 tegenvoeters in de zolen. Dat ze ook op dat kongres teeken van leven en bloei
			 gegeven heeft, spreekt vanzelf. Dáár, byv. is de vraag geopperd,
			 of men indruk maken zou op 't ‘Volk’ wanneer men een slabbetje:
			 ‘simmezet’ noemt?
		  
		  Neen, heeren, met 'n ‘simmezet’ maakt men geen
			 indruk op het ‘Volk.’ Men maakt indruk door Waarheid,
			 onverschillig of ze al dan niet gehaald is uit het Woordenboek der Neder...
			 landsche taal. Of liever, de indruk dien men teweeg brengt, hangt niet af
			 van zùlke dingetjes. Gyzelf die zoo terugschrikt voor simmezet,
			 hadt gy ooit te klagen over bovenmatig succes der werken wanneer ge van eene
			 chemisette spraakt? Waarom toch zou 't pretens-leelyke zoo'n vreeselyk
			 effekt hebben op zedelykheid en schoonheidsgevoel, wanneer ge met het
			 pretens-mooie geen enkele ziel uit de hel weet te halen, noch op kunstgebied
			 iets voorttebrengen, dat de verfoeielyke middelmatigheid te-boven gaat?
		  
		  Nogeens, niet in zùlke zaken zoekt de artist z'n kracht. Niet
			 over zùlke beuzelingen struikelt z'n talent. Niet aan zùlke
			 onderzoekingen besteedt hy z'n gaven. 't Is zyn roeping niet - en vooral niet
		  	z'n begeerte - om optetreden als ver-
{==327==} {>>pagina-aanduiding<<}
kondiger  van 'n dogma, als
			 leeraar van schoolkennis. De maatschappy is overvol van ànderen, van
			 niet-artisten, die geroepen en meer-of-min geschikt zyn tot het vervullen van
			 zulke ondergeschikte taakjes. Gy die vreest dat de auteur wiens
			 ‘bergtoppen door de wolken boren’ verkeerde begrippen zal zaaien
			 over de hoogte der bergen, over de substantie van 'n wolk, en over de ware
			 beteekenis van 't woordeke: boren... 
		  
		  Genoeg! Leest eens in Huet's ‘Litterarische
			 Fantasien’ - 'n éénig prachtwerk in onze
		  letterkunde - wat er, byv. aan dominee 
		  Koetsveld ontbreekt om 'n artist te zyn, en
		  houdt op met uw vragen: ‘of men zóó of dùs invloed
		  uitoefent op het ‘Volk?’ Wanneer 
		  Jan Steen zoo onwys ware geweest als gy,
		  zouden wy 'n zeer groot kunstenaar minder hebben gehad, een der
		  grootsten. Hy kon - om iets te noemen - 't satyn missen, en de
		  juweelen, en 't scherp lichtverschil, dat zelfs een Rembrandt noodig voorkwam
		  om 't budjet van z'n gedachten te onttrekken aan àl te
		  nauwkeurige narekening.
		  
		  Het zoeken naar rechtstreeksche leering in kunstprodukten,
			 bederft de ware leering die de kunst aanbiedt. Een beschonken
			 vrouwspersoon van Jan Steen, zit daar niet met wyduitgestrekte knieën op
			 den hoek eener herbergbank - zie, ze laat 'r kind vallen! - om te doceeren: o,
			 gy vrouw, wees niet beschonken, en houd vooral je kinderen vast... 
		  
		  Ik geloof dat sommige vrouwen en moeders dit wel weten zonder Jan
			 Steen!
		  
		  ...de kunstenaar levert 'n schets van de indrukken die hem de
			 buitenwereld te aanschouwen gaf. Hy verlost van den drang om Moeder Natuur
			 natestreven, onverschillig wat ze voortbrengt. En zyn moraal is: de oprechtheid
			 van z'n streven. Zyn kracht: het samengrypen van 't heterogeene. Zyn triumf: de
			 heerschappy over de brokkelige gegevens die hy rangschikt tot één
			 geheel. Zyn loon...
		  
		  Nu ja, daarover sprak ik reeds in den IIIn bundel. Sla
			 dien eens op, lezer, en beoordeel dàn hoe zonderling het 'n artist moet
			 voorkomen, wanneer-i verneemt dat honderde volwassen personen... kongredieeren,
			 om uittemaken of 'n schryver mag spreken van ‘simmezet.’ Zoo
			 vraagt 'n rekruut of 't den Maarschalk vrystaat iets te doen, wat hèm
			 verboden is door z'n korporaal.
		  
			Wie zich oefenen wil in 't beoordeelen van dergelyke za- 
{==328==} {>>pagina-aanduiding<<}
ken,
			 wien het te doen is om verwyding van gezichtshoek, verzuime
			 vooral niet die ‘Litterarische
				Fantasiën’... van-buiten te leeren, had ik byna gezegd.
			 Nu ja, men doe het! Dit zou veel ‘belangryke redevoeringen’ op
			 kongressen uitwinnen. Gedachte is alles, en daaraan is groot gebrek. Wie
			 aandachtig leest, zal ze vinden in dat werk, waaraan veel arbeid is
			 ten-koste gelegd. Dat kibbelen over de wyze van inkleeding, over 'n
			 onderdeel van den vorm, doet denken aan den bedelaar die 't vraagstuk
			 opwerpt, of-i z'n goud in 'n beurs of in 'n porte-monnaie bergen zou...
			 als-i goud had! My dunkt, de man kon deze moeite sparen tot er iets te
			 bergen wezen zal. En wanneer hy zóó ver gevorderd is, zal de keus
			 hem ligt vallen. Misschien ook vergeet hy dan de heele kwestie, uit blydschap
			 over z'n verrassende welvarendheid.
		  
		  Zoekt - door zeer vlytigen arbeid, o kunst-adepten! -
			 inhoud machtig te worden. De vorm zal u toegeworpen worden.
			 (1065) Meent echter niet dat het redeneeren
			 òver dien vorm - en nog wel over de nietigste onderdeelen daarvan -
			 op-zichzelf beschouwd, 'n arbeid is. De rekruut van zoo-even wordt geen
			 krygsman door z'n zotte vragen naar de plichten van 'n Maarschalk.
		
		
		  1197a.

		  Wat de Fantasiën van 
			 Busken Huët aangaat, dàt is
			 Kritiek! De heer Huët bepaalt zich niet tot de kommunikatie dat
			 zeker stuk hem al of niet behaagt - onze meeste critici schynen te meenen
			 dat Publiek nieuwsgierig is naar de maat van 't genoegen dat zy gesmaakt
			 hebben - hy behandelt 'n schryver. Hoe eenvoudig het woord:
			 ‘behandelen’ klinken moge, slechts zeer weinigen weten het te doen,
			 of erger nog: ze geven niet eenmaal blyk van 't pogen, ze kennen den eisch
			 niet. Onder de ‘Litterarische Fantasiën’ zyn
			 kunstjuweeltjes, waarby 't overgroot deel der behandelde werken zeer diep
			 wegzinkt, zóó zelfs dat men betreuren moet, Huët's kritisch
			 talent besteed te zien aan zaken die zooveel ingespannen studie geenszins
			 verdienen. (Zie, byv. het stuk over den rymelaar 
			 Poot.)
		  Men verwarre myn zeer gunstig oordeel over dien arbeid - zonder
			 toelichting zou ze slechts de waarde van 'n onbeduidende mededeeling hebben -
			 geenszins met 'n oordeel over des heeren Huët's meeningen en
			 uitspraken. Men kan in zeer veel gevoelens z'n tegenvoeter wezen, en
			 toch erkennen dat hy uitstekende modellen van behandelingswyze geleverd
			 heeft. Dit slechts is hier m'n bedoeling, en ik noodig ieder die wat
			 
{==329==} {>>pagina-aanduiding<<}
 leeren wil, uit, deze bedoeling te toetsen aan de lektuur van die
			 ‘Fantasiën.’ Het is 'n schande voor Nederland, dat men
			 dien auteur niet zeer eerbiedig verzocht heeft, het onderwys in
			 ‘Letterkunde’ aan een onzer hoogescholen op zich te nemen. Maar...
			 hy is geen doktor, geloof ik? Hy mag wel my onderwyzen - ik erken
			 dankbaar dat dit het geval geweest is - maar geen jongeluî. Des-te-erger
			 voor die jongeluî. Inplaats daarvan wordt hun gedoceerd met hoeveel
			 o's of e's men 'n woord mag lardeeren. Prosit!
		  Wat overigens de meeningen van den heer Huët aangaat,
			 moet ik vragen of wy ook hier soms met het quandoque dormitare te-doen
			 hebben? Diezelfde Busken Huët heeft onlangs aan den heerVosmaer, naar aanleiding van diens
			 ‘Vogels’ alle aanspraak op dichterlykheid
		  ontzegd. Ik sta verbaasd over zoo'n... vergissing. Indien de heer Vosmaer geen
		  dichter is, moet ik naar school. Ik, en... zeer velen dan!
		  By-gelegenheid hoop ik hierop terugtekomen. Thesis: ‘de werken van
		  den dichter Vosmaer behooren tot de meest eerbiedwaardige, meest liefelyke
		  verschynsels op 't gebied onzer letterkunde.’
		
		
		  1197b.

		  . . . . . . . . . . . . . . . . . . . . . . . . . . . . . . . . . .
			 . . . . . .
			 Noot by de revisie van dezen herdruk
				(1878). By de korrektie van de eerste drukproef, had ik de drukkery verzocht
				hier de ruimte eener bladzyde opentelaten, ten-einde een nummer te besteden aan
				de wyze waarop myn oordeel over den hoofdeisch der Kritiek door zeker
				soort van volksvoorlichters is opgevat. De godkundige Doctor 
				Van Vloten heeft daarvan den zin
				verdraaid - wat niemand verwonderen zal - en zelfs den tekst, wat ik
				valscher en brutaler vind dan zelfs van hèm te verwachten was. Nu,
				onnoozel is 't ook.
Ook was m'n voornemen de later verschenen stukken van
				den heer B.H. met 'n paar woorden te kenschetsen. Een zeer groot gedeelte
				daarvan... doch neen, het is me niet mogelyk die plannen te volvoeren, daar ik
				onwel ben, en zeker volslagen ziek worden zou als ik me neerboog tot de
				inspanning waarop 't behandelen van zekere sujetten my altyd te staan komt.
				Niet zonder verwyzing naar 
				35, ben ik dus zoo vry deze bladzy
				oningevuld te laten. Ik ga me toewyden aan verhevener bezigheid, en maak
				vliegers voor de kinderen van m'n buurman.
		
		
{==330==} {>>pagina-aanduiding<<}

		  1198.

		  Almede naar aanleiding van het antwerpsch kongres, heb ik 'n enkel
			 vriendelyk woordjen aan 't adres van dominee 
			 Beets. Om te bewyzen dat ik ongelyk had in
			 m'n oordeel over 
			 Bilderdyk - als verzenmaker, als
			 dichter en als mensch - heeft die volksvoorganger de goedheid
			 gehad, het versje van Klaasje van der Gracht optezeggen, dat ik zoo gul
			 publiceerde in m'n eersten bundel. Klemmender kan het niet. De eerwaarde vader
			 des veelbelovenden jongelings laat z'n kollega in godskennis allervriendelykst
			 bedanken voor de reklame, onder opmerking dat de geestprodukten van z'n zoon de
			 verbazende eigenaardigheid bezitten, dat ze - mits behoorlyk gegalmd, en
			 begeleid door kerkelyk oogverdraaien - zonder de minste schade voor den zin, 't
			 achterste-voren kunnen worden opgedeund, waartoe hy zich voor 'n volgende
			 gelegenheid aanbeveelt. Daarmee kan 't pleit voor Bilderdyk's dichterschap
			 voldongen worden tot mylen ver over de grenzen van 't mogelyke heen. Wie meer
			 verlangt, is... nurks.
		  
		  Ik bèn zoo onopgevoed! Me dunkt, 'n wederlegging van
			 de door my gemaakte aanmerkingen, en van de daarop gebouwde slotsommen, ware
			 wel zoo goed op haar plaats geweest 
{==331==} {>>pagina-aanduiding<<}
 als 't opzeggen van 'n
			 rympje.
			  * De heer
			 Beets moest my eens 't majestueuze lied van ‘drie schuin
			 tamboer, die kwamen uit het oosten’ hooren deklameeren! En dat is nog
			 niet eens 't àllerschoonste der modellen van
			 hokus-pokus-poëzie die ik zoo indrukwekkend weet voortedragen.
			 ‘Tusschen peer en kaas’ maken die dingen 'n mirobolant effekt. By
			 gelegenheid houd ik my aanbevolen.
		
		
		  1199.

		  En nu nogeens terug naar volkstaal en Klaas Verlaan, den onschuldige
			 die nooit versjes op De Ruyter maakte - zelfs in de wieg niet - en nooit
			 deuntjes van Klaasje van der Gracht opzei, zelfs niet als-i dronken was.
		  
		  Ik heb een-en-ander aangevoerd over de betrekkelyke plicht van den
			 artist, om geheel waar te zyn, ook in toon. Maar ik voegde er by:
			 voor zooveel noodig. Het beroep op 
			 Paul Delaroche in 
			 387, 
			 388, 
			 389, 
			 390 zal deze nadere bepaling wel duidelyk
			 genoeg maken. Toch behoort hierby 'n andere opmerking. Een der zeer eenvoudige
			 redenen waarom ik me niet langer dan 'n oogenblik inspande, om ons - zeer
			 onvolledig - letterschrift toetepassen op de eigenaardigheden van Verlaan's
			 tong, keel of verhemelte, en op de van z'n omgeving overgenomen gewoonte, ligt,
			 o.a. ook hierin, dat ik niet gaarne den vernederenden schyn wil op my laden,
			 alsof ik belangstelling tracht inteboezemen door dialekt. Dit namelyk is
			 een der jammerlykste kunstjes waartoe 'n schryver, aux abois van
			 indrukken en denkbeelden, z'n toevlucht neemt, 'n waar testimonium
			 paupertalis. Wie niet straat- en stoep-arm naar den geest is, geeft van
			 zùlk realisme juist even genoeg om te karakterizeeren, en geen letter
			 meer. 't Is niet zeer eerwaard van den eerwaarden 
			 Schaepman, dat-i deze onderscheiding niet
			 heeft willen leeren van dien schilder en my. Om de vergissing te kenschetsen,
			 die hy ten-mynen-aanzien begaan heeft, zou ik ze kunnen vergelyken met de
			 bewering dat het 'n parti-pris van Delaroche was, het slyk-schilderen
			 intevoeren in de hedendaagsche fransche school. Ik geloof niet dat de man er
			 ooit aan gedacht heeft. Het zou dus niet zeer eerwaardig zyn, hem zoo'n
			 zotterny aantewryven. Waarom dan doet men het my? Is dit domheid? Is dit
		  	boosaardigheid? Is 't beide tege-
{==332==} {>>pagina-aanduiding<<}
lyk:  neerlandisme?
		  
		  De knoeihandel die heden-ten-dage met dialekt-nabootsing
			 gedreven wordt, schreit ten-hemel. Wanneer ik in 't bezit was van den zuiveren
			 kunstsmaak, dien de eerwaarde Schaepman me zoo dapper en kunstsmakelyk ontzegt,
			 zou ik bedroefd wezen over dat beunhazen met ô voor o,
			 oa voor a, ie voor ei, ij of y, enz.
			 Heel veel diepte steekt er niet in zulke produkten. Men vertaalt 'n romannetje,
			 en laat het nògeens overzetten door 'n boereknecht of 'n buitenman:
			 klaar is 't kunstgewrocht! Ziehier te dezen aanzien 'n paar eenvoudige woorden,
			 voorkomende in het tydschrift ‘Onze Tolk’ en die naar myn
			 meening, de aandacht ten-volle waard zyn:
		  
		  ‘Zou de opmerking vergund wezen, dat niet alleen de
			 uitspraak maar ook de keuze der woorden en de bouw der zinnen
			 de taal der stedelingen van die der landbewoners
			 onderscheidt?’
		  
		  Ja, onze Tolk, die opmerking is vergund, en ze verdiende in
			 dank te worden aangenomen. En ge hadt méér nog dan dat mogen
			 zeggen. Lees voor: ‘stedelingen en landbewoners’ stedelingen van
			 verschillenden stand of bedryf, landbewoners uit verschillende gewesten en
			 zelfs dorpen. Of, beter nog, breid de tegenstelling veel verder uit, en geef
			 aan ieder individu 'n taal naar z'n karakter, temperament, standpunt, en zelfs
			 naar z'n oogenblikkelyke stemming. Dit is moeielyk, zegt men. Zeker, de Kunst
			 is moeielyk. Wie heeft ooit anders gezegd? Dat alles moet bestudeerd
			 worden, begrepen, weergegeven. Hiervan, en niet van 't verschil in uitspraak
			 der letters, sylben of woorden, hangt de karakteristiek af. Ik vleie my dat
			 juffrouw Pieterse, juffrouw Pieterse blyven zou, d.i. zichzelf, al
			 ondergingen haar praatjes de verlammende korrektie van 'n prote uit de
			 school van De Vries & 
			 Te Winkel. En Laps ook. En Leentjen ook.
			 En Verlaan ook. En de rest ook. En ikzelf ook. En het
			 ‘diakenie-mannetje’ van Hildebrand ook.
			 Dàt is schoon!
		  
		  Slotsom: het verschil in spelling is voor 't gansche
			 menschelyke geslacht, op hééle kleine jongetjes en professors na,
			 slechts byzaak. Al wat er ligt tusschen schoolknapen en hoogleeraren in,
			 behoorde zich bezig te houden met iets van degelyker gehalte.
		  
		  Met iets degelykers, ja, en dus ook niet met rympjes, eerwaarde 
			 Beets en Schaepman! Voelt ge niet, hoe gylieden, door nog altyd u
		  	aftegeven met dat geknutsel, den onnooze-
{==333==} {>>pagina-aanduiding<<}
len  volkswaan in de hand
			 werkt, dat 'n verzenmaker 'n dichter is? Gy beiden hebt somwylen verzen gemaakt
			 die iets minder zinneloos zyn dan de meeste bilderdyksche rympjes, maar
			 eilieve, mag ik u herinneren aan de uitspraak van Martialis:
		  
			 ‘Versus qui scribere potest disertos, 
			 Nec scribit, Laberi, virum putabo. 
		  

		  Gulden woorden die door meester Pennewip, in kollaboratie met drie
			 laureaat-leerlingen van z'n atelier, aldus in 't nederlands-olympisch zyn
			 overgezet, dat de arme goden van vandaag er ook wat aan hebben zouden:
		  
			 Wie mooie versjes maken kan, 
			 Maar liever kampêchehout raspt, of utrechtsche theerandjes
				fabriceert, 
			 Of niemendal doet, 
			 Is 'n heele... baas! 
		  

		  Martialis zegt: virum d.i. 'n ‘man’ waarin ik de
			 oorzaak meen te vinden dat zoovelen zich die vermaning niet aantrekken. Hoe dit
			 zy, men ziet dat de letterlyke overzetting 'n beetje geleden heeft onder de
			 eerwaardige en onverbiddelyke eischen van 't rym. Een man dus! Juist,
			 dàt 's 'n kerel! Tracht u die mannelykheid aantewennen. Misschien is het
			 nog niet te laat. Legt u toe op iets wezenlyks. De Heer is lankmoedig. Na wat
			 blyk van berouw van uw kant, vergeeft hy misschien 't godsdienstig verslonsen
			 van uw denkvermogen, en met 'n weinigjen inspanning zou hy nog altyd - maar
			 gyzelf moet meehelpen! - u kunnen opleiden tot iets nuttigs, tot een-of-ander 
			 inderdaad eerwaardig ambacht.
		  
		  En hiermede neem ik voor ditmaal afscheid van de heeren die my zoo
			 heldenmoedig bestreden op 'n afstand, niet zonder betuiging myner
			 erkentelykheid aan de edele kampvechters die zich vereerden door 't opnemen van
			 m'n party. Uit kiesheid hebben de couranten hun namen verzwegen. Ze staan in
			 m'n hart gegrift, maer... 
		
		
		  1200.

		  Ei, zoo spreekt Wilkens. En we nemen by dezen voor goed afscheid van
			 z'n geblaet.
		  
		  - Maar, m'nheer, zouden we nu 't jonge-mensch maar niet aan 't werk
			 zetten? Misschien komt m'nheer Pompfile eerst na de koffi.
		  - Wel ja. Ga je gang!
		  
{==334==} {>>pagina-aanduiding<<}
 
		  Wilkens wenkte Wouter tot zich, en na 'n paar gemaakte kuchjes:
		  
		  - Ik zou je maar raden hier maar plaats te nemen. Leg je hoed maar
			 weg... 
		  
		  Al deze maren hadden 'n beteekenis. De meegedeelde bevelen
			 kregen daardoor den rang van zware verlossingen na moeielyke dracht. Het
			 wegleggen van den hoed beviel Wouter uitstekend, want het langdurig vastklemmen
			 had hem kramp in de vingers bezorgd. Zeker, als 't bekende spreekwoord waarheid
			 zegt, had hy meer dan iemand kans geloopen 't heele land doortereizen, daar hy
			 uren lang met z'n hoofddeksel in de hand had gestaan. Voor 't oogenblik echter
			 bewoog hy zich niet verder dan tot den lessenaar nummer drie, tusschen
			 Wilkens en 't venster.
		  
		  - Ga maar zitten. En zeg me nu eens of je rekenen kunt? Wat men
			 noemt: goed rekenen?
		  
		  - Ja, m'nheer, riep Wouter met ridderlyken moed, als 'n krygsman die
			 den trom hoort. O ja, m'nheer!
		  
		  Wat hy zich schrap zette tegen... Strabbe!
		  
		  -Wel, wel! Tel dan al die postjes eens op: guldens, stuivers en
			 penningen. Zestien penningen maken 'n stuiver, zieje, en twintig stuivers 'n
			 gulden. Dit weetje zeker wel?
		  - O ja, m'nheer.
		  - Zoo? Weetje dàt? Ei!
		  
		  En Wouter, de rekenheld, spande zich zóó in om z'n
			 naastbyliggende plicht te doen, en om de teleurstelling over het derogeerende
			 van 'n: ‘optellingsom’ te overwinnen, dat-i glad verkeerd telde.
			 Geen enkele kolom sloot met de facitten van m'nheer Wilkens. Hy werd zeer
			 verdrietig, en betrapte zich op heimwee naar... de twee gevestigde zaken op den
			 Zeedyk!
		  
		  Een heer stapte de binnenplaats over. 't Was m'nheer Pompile, oudste
			 zoon van den huize, prokuratiehouder en medechef van de firma Ouwetyd &
			 Kopperlith.
		
		
{==335==} {>>pagina-aanduiding<<}
 
		  De auteur vermaakt ziek met meikevers. Wouters
			 rekenkunstige bekwaamheid gewogen en te ligt bevonden. Z'n opleiding in 't
			 vak van Merkurius... den bode der goden. Speldeprikken in 'n
			 windblaas.

		  1201.

		  Indien de oude heer Kopperlith, die nog altyd op 'n boven-voorkamer
			 bezig is met z'n ontbyt en de courant van den dag, doch dien we straks zullen
			 zien verschynen... 
		  ...indien de jongeheer Pompile, die driftig, beredderend, jagend en
			 als gejaagd, het kantoor binnenstuift, en 'n stuk of drie ‘dag’'s
			 uitstoot, alsof 't beschuitkruimels waren die hem in de keel prikkelden... 
		  ...indien de jongeheer Eugène die daar nog altyd over z'n
			 romannetje gebukt zit, en in knotwilgstyl z'n: ‘bsjoer
			 Pompile!’ laat glippen... 
		  ...indien àl de Kopperlith's, als daar zyn: de jongeheer
			 Rodomont, en de jongeheer Flodoard, en de jongeheer Leon... 
		  ...indien al die jongeheer en... met den ouden heer er by, en vooral
			 de dikke leelyke mevrouw uit de zykamer, en de majestueuze Hersilia, en
			 ‘de’ juffrouw... 
		  ...indien... 
		  
		  Sakkerloot, lezer, m'n galery wordt te vol! Wat 'n arbeid,
			 
{==336==} {>>pagina-aanduiding<<}
 al die portretten afteteekenen! Toch zal ik 't beproeven. Maar
			 eerst dit: indien ze myn Wouter-geschiedenis onder de oogen kregen en lazen...
			 
		  
		  Maar ze lazen geen hollandsch. Nu dan, indien men hun een fransche
			 vertaling van m'n werk voorlegde... zy allen zouden om my den hals vliegen uit
			 dankbaarheid. Eigenlyk is 't me dus niet onaangenaam dat hun litterarische
			 ontwikkeling by 't fransch is blyven staan, en dat de kans op vertaling van m'n
			 werken in dat onwysgeerig idioom, allergeringst is. Bovendien, al die jonge en
			 oude jongeheeren zyn dood.
		  
		  Ja, dankbaar zouden ze wezen, tot krankzinnigheid toe! De lezer is
			 waarschynlyk begaafd met 'n buitengewone verbeeldingskracht, en ik wil hem
			 gaarne het dubbele van de gemiddelde burgerlyke intelligentie toekennen, maar
			 toch betwyfel ik of hy in-staat wezen zou, zich de aandoening voortestellen van
			 'n familie die, vele jaren na haar universeel overlyden, van 'n edelmoedigen
			 schryver drie graden amsterdamsche hoogheid zoo maar klakkeloos prezent krygt.
			 Want, al kost het m'n eigenliefde een zwaar offer, al loop ik gevaar den roem
			 van stiptheid te verkleinen, waarop ik hoogen prys stel... de waarheid bovenal:
			 onze Kopperlith's woonden niet op de Keizersgracht, en patriciers waren
			 ze niet... ziedaar!
		  
		  De oorzaak van m'n dwaling is niet moeielyk optegeven, maar 'n
			 dwaling is het. Toen ik, 'n hoofdstuk of wat geleden, met juffrouw Laps
			 langs den Amstel in de buurt van de Jachthaven pantoffelde, daagde de oudeheer
			 voor m'n schryversoogen op. Nooit zag ik 'n grysaard met deftiger voorkomen. Op
			 z'n eenigszins te dikken buik na, vertoonde hy 't model van 'n genueschen
			 Doge... uit 'n roman, namelyk. Van 'n sterk geidealizeerden 
			 Marino Faliero... op 'n schildery. En
			 ieder groette zoo deemoedig, en ieder fluisterde zoo piepend: ‘dat is
			 m'nheer Kopperlith!’ dat ik - al te oppervlakkige waarnemer op dat
			 oogenblik - men bedenke dat m'n aandacht werd afgeleid door 't kyken naar
			 prinses Erika, die 'r lief uitzag - in 's hemelsnaam, ik vergiste my, en dacht:
			 die man woont zeker op de Keizersgracht! Waar ànders? Voor 'n graaf of
			 baron vertoonde hy een te fatsoenlyk voorkomen. Een ridder uit de middeleeuwen
			 was-i niet, want met zoo'n zwaarlyvigheid bewoont men geen burgt op 'n
			 rotspiek. Bovendien, z'n harnas was van zwart laken, heel fyn en glanzig wel,
			 maar... laken toch. Een keizer, koning of prins kon hy ook niet wezen, want
			 in-plaats van hem iets 
{==337==} {>>pagina-aanduiding<<}
 toeteschreeuwen, ging ieder verlegen voor
			 hem uit den weg, en maakte plaats voor den buik dien-i als 'n marskraampje voor
			 zich uitdroeg. Wat ànders toch kon ik uit dit alles opmaken, dan dat-i
			 op de Keizersgracht woonde? Tot overmaat van verontschuldiging, beroep ik my op
			 't publiek in de kroeg van Vrouw Gooremest. De lezer was er zelf by, en kan dus
			 getuigen hoe al die bevoegde personen in myn dwaling deelden. Klaas Verlaan en
			 z'n kornuiten waren òf Amsterdammers van ouder tot ouder, òf
			 althans Noordhollanders, en wanneer zulke autoriteiten zich vergissen, mag men
			 het den armen schryver die deze eer niet heeft, niet zoo heel erg ten-kwade
			 duiden dat hy in z'n rangbepaling 'n paar straten of grachten uit den koers
			 dwaalt.
		  
		  Hoe dit zy, 'n vergissing wàs het. En heel bedroefd ben ik er
			 niet over, omdat ze my zoo-even de gelegenheid verschafte zekeren
			 oudheidskenner die m'n integriteit kwam aantasten, en meende my omvèr te
			 gooien met 'n adresboek van 't jaar zooveel, de verheven uitdrukking naar 't
			 hoofd te werpen:
		  
		  ‘Indien de Kopperlith's niet woonden op de Keizersgracht,
			 m'nheer... dan, m'nheer, dan... welnu, m'nheer, dan hadden ze verdiend te wonen
			 op de Keizersgracht, m'nheer!’
		  
		  En daarby blyft het... verhuizen laat ik ze niet! Ik heb alzoo in 't
			 vervolg van m'n verhaal de ongewone verdienste, twee waarheden tegelyk te
			 verkondigen. Ze woonden er, en ze woonden er niet. Het kantoor ‘ging
			 in’ in de Vellestraat, of in 'n andere straat, of... in 't geheel geen
			 straat, en dus ‘op’ 'n gracht. En dat de heele familie 'n pronkstuk
			 was van opgeblazen nietigheid, is ook waar.
		  
		  ‘Dat komt er niemendal op aan, hoor ik zingen door 'n peloton
			 afgestorven zielen, als je maar terdeeg volhoudt dat wy op de Keizersgracht
			 woonden!’
		  
		  Het is deze koorzang die my den moed geeft, m'n topografische
			 dwaling voltehouden tegen den letterlyken tekst van dat adresboek in. Komaan,
			 jongeheer Pompile, spreek, laat je hooren en bekyken door ieder die 'n
			 abonnement kan betalen aan Wouter's boekenman in de Hartenstraat! En jy ook,
			 jongeheer Eugène! En Hersilia! En Leon! En Rodomont! En Flodoard! En de
			 rest! Veroorloof me - of niet, 
{==338==} {>>pagina-aanduiding<<}
 naar verkiezing! - u 'n draadjen
			 om den poot te strikken, u te laten vliegen, huppelen en dood-liggen als 'n
			 meikever. Spreek, Pompile! Ratel en snater, Pompile, als toen je nog leefde, en
			 al of niet woonde op die fameuze Keizersgracht!
		
		
		  1202.

		  - Dag, Dieper! Dag, Wilkens! Dag, Eugène! Papa nog niet
			 beneden? Hier zyn de brieven... een voor huishouden - van Leon, Eugène!
			 - waar is Gerrit? Zoo, is dat de jonge Pieterse? Weet-i den weg in de stad? Ik
			 heb veel boodschappen, weetje! Krimp te Rotterdam vraagt twee
			 wittegrondjes-driekleur - je weet wel, Wilkens, die Victoria-fancies van
			 Crawfurth-Leeds - maar hy wil dat oude krieuweltje met 'n oogjen... is
			 't er nog? Waar is Gerrit? Ik heb veel boodschappen. Hoe is 't met mama,
			 Eugène? Zou 't lukken vandaag... ik meen de verhuizing? 't Saizoen gaat
			 voorby, en ik wou zoo graag de Hocker's en de Pleier's en de Krucker's vragen
			 op Groenehuize. Die briefbesteller is 'n lap... de vent wil altyd geld
			 voor 'n borrel als-i de brieven op-straat afgeeft, want... hy mag 't niet doen,
			 dat weetje. Als 't gemerkt wordt, krygt-i z'n ontslag. Ik heb 'm dezen keer 'n
			 stuiver gegeven: denk er om, Wilkens, maar... zet 'm op huishouden, want er is
			 'n brief van Leon ook. Dus... 't kan wel op huishouden: wat zeg jy,
			 Eugène? Zoo, ei, is dàt de jonge Pieterse? Heb jy wat voor Gerrit
			 vandaag, Dieper? Ik heb veel boodschappen. Wilkens, je moet zoo goed
			 wezen Gerrit hier te roepen, en zeg dat ik veel boodschappen heb, en... en...
			 ziehier den brief van Krimp. Die menschen vragen altyd wat er niet is, want...
			 dat krieweltjen met dat oogjen is er niet meer. Weetje wat we doen zullen. Als
			 't krieuweltje 'r niet meer is - met dat oogje, weetje? - dan zenden wy 't
			 moesjen, of 't slangetjen, of dat patroontje met de blokjes... je weet wel, 't
			 zyn de wittegrondjes-driekleur, Victoria-fancies van
			 Crawfurth-Leeds. Maar je zult zien dat Krimp weer chikaneert, want...
			 dat doet-i altyd. Roep Gerrit... ik heb zooveel boodschappen, weetje. Zoo,
			 mannetje, ken jy goed den weg in de stad? Nu, dat's goed, want... ik heb altyd
			 zooveel boodschappen. Eugène, als papa komt, zeg dat ik by mama ben, met
			 den brief van Leon, weetje. Want hy is geadresseerd aan mama. Leon adresseert
			 altyd z'n brieven aan mama... 
		  
		  Zeker. Altyd aan mama. Ziehier de reden van deze byzonderheid. Op 't
			 adres van een brief aan 'n gehuwde vrouw, 
{==339==} {>>pagina-aanduiding<<}
 is plaats voor twee
			 weledelgeborenhedens. De briefbesteller kwam nu van-tyd tot-tyd te weten dat de
			 op zekere wys ter-wereld gekomen echtgenoot van m'nheer Kopperlith, ook reeds
			 als jonkvrouw zich had weten meester te maken van 'n geboorte die hemelsbreed
			 afweek van de gewone. Dat het mensch vóór haar huwelyk
			 Niemendal heette, doet niet ter-zake. De postklerk te Tjanjor - daar
			 werden die epistels uitgebroeid - was niet zeer bedreven in 't hollandsch, en
			 had geen verstand van heraldiek. Hy kreeg te zien dat de jongeheer Leon
			 zóóveel vierkante duimen noodig had om z'n mama te kwalificeeren,
			 en slechts dit was de bedoeling van den jongeheer Leon. Heel Tjanjor zou er
			 verbaasd van staan, want: ‘postklerken zyn praterig’ hoopte de
			 kwast juffrouw Pieterse na.
		  
		  Gedurende het rollen van den sneeuwval waarmee Pompile z'n
			 tegenwoordigheid had aangekondigd, liep hy gedurig heen-en-weer, en maakte -
			 ook in zeer letterlyken zin - zooveel wind als maar eenigszins mogelyk was. Een
			 oogenblik nadat-i met Leon's brief in de hand de kamer verlaten had, keerde hy
			 terug:
		  
		  - A-propos, Eugène, ik hoop toch dat mama zal kunnen
			 vertrekken vandaag? Ik zit anders en peine, zeer, zéér
			 en peine, weetje... erg en peine, met de Hocker's en de Pleier's
			 en de Krucker's, die ik allemaal geinviteerd heb op Groenenhuize. En...
			 ik heb de kruiers gesproken. Weetje wat die Flip zei? Hy vroeg - grof volk,
			 zulke kruiers! - of we mama niet het venster konden uithyschen? Dat vroeg-i!
			 Lomp, hè? Maar... zieje, hy meende-n-in 'n leuningstoel, en... nu, ik
			 hoop maar dat het lukt, want ik kompromitteer me zoo allerverschrikkelykst voor
			 de Hocker's en de Pleier's en de Krucker's. Dat is het maar, weetje!
		  
		  En hierop verliet hy weder 't kantoor.
		  
		  't Spreekt alweer vanzelf, dat onze Wouter allerfatsoenlykst had
			 staan toeluisteren. Na 't vertrek van m'nheer Pompile verdiepte hy zich
			 op-nieuw in z'n optellingen. Och, hy wou zoo heel graag z'n naast-byliggend
			 plichtje doen. Was 't zyn schuld dat-i zich zeer onbekwaam voelde, en
			 telkens rekende: drie en acht is vier-en-twintig, of wat anders?
		  
		  Wilkens ging naar 't magazyn, om de slangetjes uittezoeken, of de
			 moesjes of de blokjes die 't huis Kopperlith den winkelier Krimp zou trachten
			 in den maag te stoppen, in 
{==340==} {>>pagina-aanduiding<<}
 plaats van 't verlangde krieuweltje
			 met 'n oogje.
		
		
		  1203.

		  ‘Twee en zes is twaalf, en tien is twintig... 
		  
		  't Begon weer te waaien. Pompile stormde het kantoor in:
		  
		  - Hè! Beroerd! Akelig! Heel beroerd! Verbeeldje, Dieper...
			 zeg, Eugène, hoor eens, 't wordt àl te erg! Weet jelui 't al, van
			 Gerrit? Hy is weer styf van de rhumatiek... hoe vind je dàt? Hy kan geen
			 boodschappen doen! En ik... ik had juist zooveel boodschappen. Op m'n woord van
			 eer, ik heb wel tien boodschappen... ja, wel twaalf! Heb jy ook boodschappen,
			 Dieper? Wisseltjes? Accepten? Hè?
		  
		  - Vandaag niet, jongeheer. Maar morgen... 
		  
		  De boekhouder sloeg 'n kleine agenda op.
		  
		  ...morgen heb ik 'n wisseltjen in den jodenhoek, 'n smerig
			 dingetje.
		  
		  - Zoo? Morgen? Nu, dat's goed. Weet je wat je doet, Dieper? Zeg 't
			 aan papa, dat je telkens wisseltjes hebt, en dat Gerrit altyd styf van
			 rhumatiek is, en dat het zoo niet langer kàn, weetje? Zeg jy dat aan
			 papa, Dieper, want... ik heb zooveel boodschappen, ik heb erg veel
			 boodschappen.
		  
		  - Ja, jongeheer Pompile, ik zal 't zeker aan m'nheer zeggen. En...
			 hoe vaart de jongeheer Leon?
		  
		  Ei, ei, de slimme Dieper! Hy durfde den ouden rhumatieken Gerrit
			 niet aan. En ook de jongeheer Pompile, inweerwil van z'n vele boodschappen, zou
			 liefst dat meubel uit den weg zien zetten door 'n andere hand dan de zyne.
			 Gerrit namelyk had met den ouden heer relatien uit den vóórtyd,
			 'n coprolithische verwantschap die ontzien moest worden. En daarom sprong
			 de omzichtige Dieper zoo handig en belangstellend over op 't welvaren van den
			 jongeheer Leon.
		  
		  - Heel wel, dankje, antwoordde Pompile. Den heelen brief heb ik nog
			 niet gelezen. Hy vertelt van tygers, en van slangen en van optochten met
			 zonneschermen en gouden wapens... o, allerlei! Mama is er dol bly mee, dat
			 begryp je. Maar... hy is nog altyd surnumerair. Hy klaagt dat allerlei gemeen
			 volk hem over 't hoofd springt... 
{==341==} {>>pagina-aanduiding<<}
 
		  - Dat is zeer hard voor iemand van... stand, zei Dieper, met 'n
			 treurigheid in z'n stem, die wel eenige verhooging van traktement waard
			 was.
		  - Niet waar? Die vervloekte Gerrit met z'n rhumatiek! En ik heb
			 juist zoo erg veel boodschappen! Zeg-eens, jy, Pieterse - je heet immers
			 Pieterse? - je moet eens zoo goed wezen 'n paar boodschappen voor me te
			 doen.
		  
		  Wouter stond marschvaardig, met z'n hoed in den hand, en 'n
			 verheugd: ‘asjeblieft, m'nheer!’ op de lippen. Verheugd? Ja,
			 waarlyk! Want de opdracht die hy te-gemoet zag, was hem 'n verademing. De
			 jongeheer Pompile nam plaats tegenover Dieper - daar namelyk was de lessenaar
			 van den ‘patroon’ - en hy wenkte Wouter tot zich.
		  
		  - Je weet dus den weg in de stad? Heel goed! Dan moet je-n-eens zoo
			 goed wezen... maar zeg, heb je-n-'n zakboekje? Een portefeuille-n-of
			 zoo-iets?
		  - N... e... e... n, m'nheer.
		  - Zoo? Heb je dàt niet? 'n Kantoorbediende moet 'n
			 portefeuille hebben, om... iets in opteschryven, weetje? Anders vergeet je 't.
			 Nu, voor vandaag moet je dan maar de boodschappen... onthouden, die ik
			 je-n-opgeef. Je moet zoo goed wezen te gaan by m'nheer Hocker, en daar doe
			 je-n-'t kompliment van my - van den jongen m'nheer Kopperlith, moet je zeggen,
			 van m'nheer Pompile, weetje? - en je vraagt, of de juffrouwen Pleier uit
			 Frankfort - want die logeeren by m'nheer Hocker, weetje? - of de juffrouwen
			 plezier hebben, vanmiddag met my en m'n vrouw - zeg jy maar: met de jonge
			 mevrouw Kopperlith-Huddewitz, dan weten ze-n 't wel - ja, vraag of de
			 juffrouwen Pleier plezier hebben, met ons en de familie Krucker... 
		  - Ben je mal, Pompile? bromde Eugène. De jongen weet immers
			 niet waar Hocker woont.
		  - Ah... ja! Dat's waar! M'nheer Hocker woont... 
		  
		  En Wouter's handelswetenschap werd verrykt met de zeer nauwkeurige
			 kennis van de plek waar m'nheer Hocker woonde. Ook vernam hy wat voor dien
			 namiddag de plannen waren met de familie van dien heer, en met de juffrouwen
			 Pleier uit Frankfort, en hoe ze zich des-verkiezende zouden kunnen verheugen in
			 't gezelschap van mevrouw Kopperlith-Huddewitz, ook wel genaamd: de jonge
			 mevrouw.
		  
		  - En dan moet je zoo goed wezen in de Kerkstraat by 
{==342==} {>>pagina-aanduiding<<}
 de
			 Korte-krulledwarsstraat te gaan naar den stal van papa. Je vraagt maar naar den
			 stal van m'nheer Kopperlith op de Keizersgracht, weetje, want... papa houdt
			 rytuig, eigen rytuig. En daar zeg je-n-aan Jakob - dat is de koetsier - daar
			 zeg je... 
		  
		  Volgt: 'n boodschap aan Jakob, die me glad ontschoten is.
		  
		  - En dan moet je zoo goed wezen even naar juffrouw Lins te gaan, in
			 de Katoenstraat, en je doet het kompliment van de jonge mevrouw Kopperlith - je
			 moet zeggen: van mevrouw Kopperlith-Huddewitz - en je zegt dat de juffrouw zoo
			 goed moet wezen om je-n-'t tapisseriepatroon te geven... 't is 'n liggende
			 jachthond, kan je dit onthouden?
		  - J... a, m'nheer!
		  - Goed! 'n Liggende jachthond, weetje? Nu, dat patroon moet ze je
			 geven voor de jonge mevrouw Kopperlith, voor mevrouw Kopperlith-Huddewitz,
			 begrypje? En je vraagt den prys... den allernaasten prys, moet je zeggen. En
			 dan ga je naar myn huis, en je schelt aan, en je zegt aan de meid dat je van my
			 komt - van ‘m'nheer’ weetje? - en je doet het kompliment, en je
			 zegt... 
		  - Maar, Pompile, hoe kan hy weten waar je huis is?
		  - Ah, ja! Ik woon op de Leliegracht... stille zy, weetje, waar de
			 deftige huizen staan. 't Is 'n huis met opgaande stoep, en ruiten van
			 spiegelglas. Dáár moet je maar altyd na kyken, want... m'n ruiten
			 zyn van spiegelglas. En je zegt aan de meid, dat je by juffrouw Lins geweest
			 bent, en dat je van my komt, en dat je de nieuwe kantoorbediende bent, en
			 hoeveel dat patroon kost. En... als dan de jonge mevrouw den prys te hoog vindt
			 - 't is 'n jachthond op 'n kussen, weetje? - dan breng je-n-'t weerom aan
			 juffrouw Lins, en je zegt dat het te duur is. En dan moet je zoo goed wezen
			 eens te gaan by m'n schoenmaker. Hy woont in de Hallestraat, en daar doe
			 je-n-'t kompliment van my - van m'nheer Kopperlith van de Leliegracht, moet je
			 maar zeggen - en zeggen dat-i zoo goed wezen moet, morgen ochtend negen uur, de
			 maat te komen nemen van 'n paar pantoffels. En dan ga je by m'nheer Krucker, en
			 je doet het kompliment van my, en je vraagt hoe de oude mevrouw vaart - want
			 ze-n-is ziek, weetje, ze heeft het pootje... maar dat hoef jy niet te zeggen:
			 je vraagt maar hoe ze vaart? - en dan breng je daar 't antwoord van de
			 juffrouwen Pleier uit Frankfort, die by de Hocker's logeeren. Maar als nu de
			 juffrouwen Pleier de 
{==243==} {>>pagina-aanduiding<<}
 invitatie hebben aangenomen, dan moet je zoo
			 goed wezen even aanteloopen by m'nheer Kruis op de Engelsche-kaai, en zeggen
			 daar - maar je moet eerst het kompliment van my doen - dat ik van-middag door
			 zware hoofdpyn verhinderd ben gebruik te maken van de uitnoodiging om met de
			 familie te gaan room-eten op Lokhorst. Maar als nu de juffrouwen Pleier laten
			 bedanken voor de invitatie... 
		  - God-zegen-me, Pompile, dat alles kan de jongen nooit
			 onthouden!
		  - Niet waar? Juist wat ik zeg. Waarom heeft zoo'n jongmensch geen
			 zakboekje? Net wat ik zeg? Je moet maken dat je-n-'n zakboekje krygt, om...
			 alles opteschryven, weetje? Want... 'n kantoorbediende moet altyd 'n zakboekje
			 hebben: wat zeg jy, Dieper? Maar... zoo lang je nu nog geen zakboekje hebt,
			 moet je maar... alles onthouden wat ik je gezegd heb. Ga nu maar eerst die
			 boodschappen doen. Dan kan ik je de anderen later zeggen. Want... als ik je te
			 veel tegelyk opgeef, zou je ze maar vergeten - wat zeg jy, Eugène? -
			 omdat je geen zakboekje hebt, weetje?
		  
		  Oef!
		
		
		  1204.

		  Wouter deed z'n boodschappen zoo goed mogelyk, en zeker
			 allerbeleefdst. Al de meiden die hem de deur openden, vonden hem 'n fatsoenlyk
			 jongetje. Dit was al iets. Tot m'n innigen spyt mag ik niet zeggen dat-i zich
			 zeer gedrukt voelde door de zonderlinge manier waarop men over z'n gaven
			 beschikte. Hyzelf kende die gaven niet, en voelde zich in 't minst niet
			 vernederd. Bovendien, hy was verheugd de buitenlucht inteademen, en z'n leedjes
			 eens te kunnen uitstrekken. 't Kwam hem voor, dat z'n ruggegraat in slaap
			 gevallen was, en dat 'n beetje beweging hem goed zou doen. Nog iets: hy voelde
			 zich in funktie, en zou er niet afkeerig van geweest zyn, 'n bordjen om z'n
			 hals te hangen, met het opschrift: ‘deze jongeling wandelt langs 's
			 heeren straten, in dienst van de firma Ouwetyd & Kopperlith’ en niet
			 zonder eenige minachting zag-i neer op de velen die geen recht hadden op zoo'n
			 bordje.
		  
		  Toen-i, na allerlei andere bedryven, was aangeland op de Leliegracht
			 - de hééle deftige zy! - en aangescheld had aan 't fameuze huis
			 met spiegelglas, van veertien voet breed - het huis, meen ik - bespeurde hy
			 terstond dat er door 
{==344==} {>>pagina-aanduiding<<}
 die ruiten heen gerekognosceerd werd,
			 evenals 'n uur of zooveel geleden op die andere stoep. Maar de dame die hem
			 begluurde, had 'n veel aangenamer uiterlyk dan de ‘oude mevrouw’
			 van de Keizersgracht. Julie Huddewitz, slechts sedert eenige maanden de
			 echtgenoot van Pompile, was 'n jong ding dat nog altyd niet diep genoeg was
			 doorgedrongen in amsterdamsch fatsoen en in de hooge waardigheid van haar
			 gemaal, om precies te weten wat 'n jongsten kantoorbediende niet toekomt. Ze
			 liet Wouter binnenkomen, en vergat zich zoover in haar ongemanierdheid, dat ze
			 niet alleen geheel eigenhandig den liggenden jachthond aannam, maar zelfs aan
			 Wouter de vraag richtte, hoe hy 't patroon vond? Een der oorzaken van
			 haar wangedrag lag hierin, dat haar vader - 'n Duitscher die ‘mooie
			 slagen in koffi’ gedaan had - zelf kantoorbediende geweest, en nog niet
			 lang genoeg in Holland gevestigd was, om te weten dat men zich met zoo'n wezen
			 nergens anders inlaat dan op 't kantoor. In vreemde landen namelyk, beschouwt
			 de ‘patroon’ zich eerst dan van andere klei gekneed, wanneer de
			 ‘bediende’ door 'n huwelyk zich voorgoed laat inlyven in den
			 niet-vleeschetenden stand. Van dat oogenblik af, heeft hyzelf zich z'n
			 ontcasting te wyten. In Nederland echter neemt die uitsluiting lang voor 't
			 huwelyk 'n aanvang, en eigenlyk reeds voor de geboorte. Voor 'n jongeling die
			 daar de eerste levensduisterheid aanschouwen mocht - verzenmakers, die 't zoo
			 nauw niet nemen met de waarheid, noemen 't licht! - bestaat kans om generaal te
			 worden, zeeheld, planeet-ontdekker, wereldberoemd kunstenaar, vaandrager van
			 den vaderlandschen roem... byna al wat men wil, maar deelgenoot in de firma
			 Ouwetyd & Kopperlith wordt-i niet! Men zou, om dat te beleven, z'n eigen
			 kleinzoon moeten worden, want - dit erken ik - in 't derde geslacht gelukt het
			 soms 'n handig aventurier, zich te doen vergeven dat z'n overgrootvader de
			 vreeselyke misdaad begaan had, iets anders te wezen dan ‘patroon.’
			 Dit alles nu wist Julie Huddewitz wel, maar ze was er nog niet genoeg van
			 doordrongen, en daarom boog zy zich op den gewichtigen maandag dien ik
			 beschryf, zoo onvoorzichtig neder tot belangstelling in Wouter's opinie over
			 dien jachthond. Ik weet niet of zy ooit dochters ter-wereld bracht, maar zoo
			 ja... deze zouden zich niet zoo ver vergeten hebben! Het verheven geslacht
			 maakt plaats voor verhevener geslachten.
		  
		  Wanneer Wouter behoefte gevoeld had aan bemoediging by 't intreden
			 van z'n nieuwe loopbaan, dan ware zy hem 
{==345==} {>>pagina-aanduiding<<}
 waarschynlyk geleverd
			 door die verregaande neerbuigendheid van mevrouw Kopperlith-Huddewitz. Een dame
			 in 'n huis met spiegelglas, op de Leliegracht - heele deftige zy - had
			 hèm z'n opinie gevraagd! Dit maakte hem dan ook zoo opgetogen, dat-i op
			 't punt stond een der zotste antwoorden te geven, die er konden bedacht worden.
			 Maar ze kwam hem voor:
		  
		  - Drie gulden, zestien? Vindje 't niet wat duur?
		  - O, mevrouw... 
		  
		  En hy hakkelde. Ik geloof dat-i zeggen wou: ‘mag ik 'n paar
			 dubbeltjes van dien vreeselyken prys voor myn rekening nemen?’ Maar hy
			 bedacht nog by-tyds dat-i van die paar dubbeltjes juist het allereerste niet
			 bezat, en vergenoegde zich dus met de betuiging dat-i nog geen verstand had van
			 borduurpatroontjes. 't Spreekt vanzelf dat-i zich ernstig voornam dien tak van
			 wetenschap tot 'n onderwerp van byzondere studie te maken. Voorloopig bepaalde
			 hy zich tot de vraag:
		  
		  - Verkiest mevrouw dat ik nog eens ga beproeven by juffrouw Lins...
			 
		  - Wel zeker, ga jy nog eens vragen by juffrouw Lins of 't niet wat
			 minder kan, by-voorbeeld voor... drie gulden, twaalf? Of... als 't mogelyk is,
			 voor drie gulden, tien?
		  
		  En met deze zielverheffende opdracht sukkelde Wouter door den
			 modder. Want het had zwaar geregend na al die hitte, en de straten zagen er
			 amsterdamsch uit. Een regenscherm had-i niet, en hy versleet driemaal meer aan
			 schoeisel en kleeren, dan door de vier stuivers die hy inderdaad in den
			 tapisseriewinkel wist aftedingen, kon worden gedekt. Zóó
			 religieus vervulde hy dien dag z'n naast-byliggende plicht, of wat de arme
			 jongen daarvoor hield.
		  
		  Juffrouw Lins vroeg, na z'n vertrek, aan haar adjudantjes:
		  
		  - Wat scheelde dat jongetje toch? 't Leek wel of-i me kussen of...
			 vermoorden wou om die paar stuivers?
		  
		  Toen hy, na bericht te hebben gedaan van z'n zegevierend wedervaren,
			 voor den tweeden keer den stoep van 't huis met spiegelglas afstapte, stond er
			 'n rytuig voor de deur. Dit won hem den tocht naar de Korte-krulledwarsstraat
		  	uit, want op last van de ‘jonge mevrouw’ kwam de meid hem achter-
{==346==} {>>pagina-aanduiding<<}
na
			  roepen dat dit de britschka van m'nheer Kopperlith was, en
			 die koetsier de Jakob aan wien hy 'n boodschap had. Hy stelde zich met
			 aandoenlyke bescheidenheid voor, als de ‘nieuwe jongste-bediende’
			 van 't kantoor, en zei wat-i te zeggen had. Uit de britschka golfde een
			 vleeschklomp, 'n reuzin, Hersilia Kopperlith, de zwaarlyvige huwelyksvreugd van
			 den Elsasser Heinrich Kalbb, die te Amsterdam konsul van z'n land was, en
			 tevens chef van 'n handelshuis. Met andere woorden: de man ‘deed’
			 in katoentjes. Maar heel in 't deftige, namelyk in katoentjes van
			 Mühlhausen. Engelsche lappen van Manchester zyn minder aanzienlyk. En
			 daarin toch slechts handelde met groote inspanning van ziel en geestkracht, de
			 zeer verheven firma Ouwetyd & Kopperlith. Het is den begaafden lezer
			 misschien bekend dat de grootste mannen hun zwakke zyde hebben, en dat niemand
			 zoo totaal wordt ondergedompeld in den Styx van kreupele voornaamheid, of er
			 blyft 'n kwetsbare hiel waarop laaghartige vyanden hun pylen schieten. Die
			 vervloekte manchestersche katoentjes! Ze maakten vlek op 't Kopperlithsche
			 fatsoensschild, en eigenlyk op de heele Keizersgracht.
		
		
		  1205.

		  Het is niet volkomen zeker, of de Ouwetyd's uit de
			 wereldgeschiedenis verdwynen tegelyk met een der menigvuldige vallen van
			 Babylon, die telkens zoo aandoenlyk worden geprofeteerd in de Schrift, en wel
			 met 'n leedvermaak alsof de ‘Heer’ 'n byzonderen hekel aan die stad
			 had, en of 't koelen van z'n wrevel hem buitengewone moeite kostte. Ook de
			 oorsprong van de Kopperlith's is moeielyk nategaan, en ik wraak elke inlichting
			 die te dezer zake zou kunnen worden gegeven door 'n grieksch lexikon. Van
			 versteende vuiligheid is hier geen spraak, want de overgrootvader van den ouden
			 heer was loopjongen by 'n bloemist, en oefende dus een te welriekend ambacht
			 uit, om aan etymologische pedanterie vat te geven tot het al te beteekenisvol
			 vertalen van z'n naam. In de dagen van den tulpenhandel, was de zoon van den
			 aspirant-tuinier 'n paar graden gestegen, zooal niet in geestelyk opzicht, dan
			 toch in maatschappelyken rang. Eén geslacht daarna, wist de
			 vertegenwoordiger van de familie zich te nestelen op de Keizersgracht, en wel
			 in 'tzelfde huis waar we vandaag Wouter hebben ingeleid. De tegenwoordige
			 ‘oude-heer’ erfde van z'n vader 'n handel in Oostindische lynwaden,
			 en trok zich uit de ‘zaken’ terug toen de amerikaansche katoen zich
		  	meester maakte van de markt, en en-
{==347==} {>>pagina-aanduiding<<}
gelsche  wevers en drukkers van
			 't fabrikaat. Het naderschuiven van de bron bedierf 't monopolie waarvan onze
			 grootouweluî byzondere liefhebbers waren, omdat het openstellen van
			 konkurrentie zekere inspanning noodzakelyk maakt, die niet kan gevorderd worden
			 van 'n ‘man met fortuin, zooals m'nheer Kopperlith.’ Zoo luidde
			 Diepers plechtig advies. Het geschiedde in die dagen, dat de jongeheer Pompile
			 werd aangesteld tot prokuratiehouder en chef, doch altyd slechts voorzoover
			 dien lappenhandel aanging, want het eigenlyk vermogen van den
			 ‘ouden-heer’ met het daaraan verknocht diepzinnig geknutsel
			 ‘in’ effekten, bleef onder diens byzondere hoede en behandeling,
			 waarin-i met verbazende zaakkennis door den ouden Dieper werd bygestaan. Deze
			 had hieraan op 't kantoor zekere wichtigheid te danken, die hy geenszins
			 versmaadde, en z'n aanzien stond tot dat van Wilkens nagenoeg in rede, als 'n
			 vod van papier tot 'n vod van katoen. Men weet nu eenmaal dat in onze eeuw,
			 papier vóórgaat.
		  
		  Die ‘handel’ in katoentjes - waarachtig, ze deden in
			 diemet, shirting en sheeting ook! - heette te strekken tot 'n
			 bezigheid voor de jongeluî, want: ‘om-den-broode hoefden zy 't niet
			 te doen! Waarlyk niet! Volstrekt niet! Papa was zeer ryk, o zoo ryk!’
		  
		  Aannemende dat het gesjacher met gedrukte katoentjes - en met de zoo
			 diep-wetenschappelyke diametten, waarin Wilkens 'n specialiteit was - moest
			 strekken tot voedsel voor de ziel der jongeheeren Pompile en Eugène, en
			 vertrouwende dat deze beide zielen geen geeuwhonger leden, kan men konkludeeren
			 dat de twee onsterfelyke deelen der ikheid van die jongeheeren zeer goedkoop in
			 't leven waren te houden. De ziel van 'n muis zou by zoo'n dieet bezweken zyn.
			 Er is handel en... handel, dit wil ik wel gelooven. Maar de ‘mannen van
			 zaken’ worden beleefd verzocht, niet zeer boos te worden, als ik hier
			 coram populo verklaar, dat hun ‘zaken’ gewoonlyk niet boven
			 de bevatting gaan van 'n heel klein jongetje. Godbewaarme dat ik Wouters
			 bekwaamheden overdryven zou, maar ik kan den lezer verzekeren dat er op 't
			 kantoor van de heeren Ouwetyd & Kopperlith niets voorviel, dat niet
			 allergevoegelykst had kunnen worden toevertrouwd aan zyn ontwikkeling en
			 kennis, het schryven van 'n kort briefjen in gebroken engelsch, misschien
			 uitgezonderd. Ook eenige routine in de boekhouding zou hem ontbroken hebben,
			 maar overigens? Och, zoon ‘handel’ is zoo eenvoudig. Men koopt iets
			 voor... zooveel, en verkoopt het voor 'n beetje 
{==348==} {>>pagina-aanduiding<<}
 meer, liefst voor
			 den hoogsten prys die er te bedingen is, getemperd door de zorg om vandaag
			 niemand afteschrikken door 'n inhaligheid, die hem al te duidelyk zou
			 waarschuwen tegen 't vilproces waaraan men hoopt hem morgen te onderwerpen. En
			 zoo van den eenen dag op den ander. Diepzinniger is de zaak niet. Maar
			 wàt moet men inslaan? Hiertoe wordt kennis vereischt, zal
			 menigeen denken, en wie luisteren zou naar Wilkens, kon allicht op 't idee
			 komen dat er eens 'n huis te-gronde was gegaan door 't bestellen van 'n
			 ‘haarstreepdiemet’ te veel, en 'n stuk of wat
			 ‘dubbel-gebroken-streep’ te weinig. Ook Pompile wist lange
			 verhandelingen te houden over kennis van ‘zaken’ naar aanleiding
			 van 'n witte-grondsdriekleur-krieuweltje. Die heeren zouden ons wel willen
			 wysmaken dat hun ‘vak’ bovenmenschelyke inspanning en studie
			 vordert, en dat de arme wiens ziel haar bezigheid zocht buiten hun magazyn en
			 kantoor, 'n zeer slecht figuur maken zou in de ‘zaken.’ Zoodanige
			 overschatting ontmoet men overal. Welnu, lezer, 't is kwakzalvery! Verstand van
			 koffie, verstand van kurken, verstand van lappen en vodden... eilieve, ga eens
			 na, wie in 't laatste ressort al die verbazende verstanden keuren en
			 vonnissen moet? De verbruiker immers? Al de vakwysheid van den jongeheer
			 Pompile en van m'nheer Wilkens, moest ten-laatste, om beslissend te worden
			 goed- of afgekeurd, te-berde komen by 'n dienstmaagd die 'n bont jak kocht, by
			 'n boeremeid die haar vryer 'n gekleurden halsdoek wou ten-geschenke geven.
			 Zeker soort van opgeblazenheid zal wèl doen, 'n beetje te slinken na
			 deze opmerking. Nogeens: er is handel en handel, maar de meeste beoefenaars van
			 dergelyke speciaal-vlakken staan waarschynlyk byzonder laag in ontwikkeling, en
			 zéker is 't dat zy tot de uitoefening van hun ‘vak’ aan die
			 ontwikkeling geen behoefte hebben. Wat is dat voor 'n levensdoel, zich te
			 bekwamen in de behandeling van de vraag: of dienstmeiden zich dit jaar zullen
			 opmooien met 'n ruitjen of met 'n streepje? Met 'n wittegrond-driekleur of 'n
			 bruin palmpje? Of men de ‘dames’ zal kunnen wys-maken dat de...
			 echte ware onvervalschte zuivere parysche distinktie van 't saizoen - haute
			 nouveauté, heusch! - zich openbaren zal in spinazie-groen, in
			 rooie-koolpaars, in kaas-schimmelzilver, of in 'n ander wankleurtje, liefst zoo
			 onnoemelyk mogelyk? Ik blyf vragen, by welke wysgeerige school de studenten in
			 zùlke wetenschappen zich moeten aanmelden tot het erlangen van den
			 meestergraad?
		  
		  Toch neem ik 't niemand kwalyk dat-i 'n onbeduidend 
{==349==} {>>pagina-aanduiding<<}

			 wezen is. Ook dezulken moeten er zyn, om de gaping te vullen die 'r anders
			 bestaan zou tusschen den Mensch en z'n pantoffel. Maar... die pantoffel mag
			 zich niet uitgeven voor 'n rylaars. Ik ken iemand die - hoed en hooge hakken
			 meegerekend - maar zestig pond weegt. Ben ik daar boos om? Volstrekt niet. Maar
			 zeker zou ik wrevelig z'n pretentie afwyzen, wanneer-i zich aan my wou
			 opdringen als 'n reus. En wèl word ik boos by 't ontwaren van lieden
			 die, niets zynde, niets kunnende, en nooit iets degelyks hebbende uitgericht,
			 'n plaats in de Maatschappy innemen, welke hun meerderen toekomt. Ze zyn
			 dieven. Afkeer van zùlk geboefte, gaf my aanleiding, in dit en 'n paar
			 der volgende hoofdstukken het bekende draadjen om den poot der Kopperlith's te
			 slaan. Wie nu niet in gedrukte katoentjes ‘doet’ maar ‘in
			 tabak is’ of ‘in’ gort, krenten, mixed pickle of
			 schoensmeer - wie schoensmeer maakt, staat hooger! - wie niet precies
			 ‘in’ die katoentjes rondkruipt, behoeft nu niet te denken dat het
			 verboden is m'n opmerkingen toetepassen op zichzelf. Lieve hemel, wat zou m'n
			 uitgever verdrietig zyn, wanneer m'n Wouter-epos alleen waarde had voor
			 handelaars in manchestersche lynwaden:
			 wittegrond-driekleur-victoria-fancies van Crawfurth-Leeds, met 'n
			 krabbetjen of 'n loovertjen of 'n moesjen, of met
			 blokjes of 'n slangetjen of 'nkrieuweltje met 'n
			 oogjen... altyd 'n volslagen niemendalletje!
		  
		  En in die niemendalletjes zou Wouter studeeren, al den tyd dien-i
			 overhield van de boodschappen voor den jongeheer Pompile. Daaraan zou z'n
			 ziel worden besteed.
		  
		  Is 't niet, om de dagen te betreuren van Pennewip's afsnydende
			 teekens in de lucht? De dagen van den Weledelen heer Motto, met z'n gehuurden
			 snuifpot, en wat er verder op dien Zeedyk 't ‘voornaamste’
			 mag geweest zyn? Ja, ja, en zelfs - ik word daar byna onzedelyk - byna zou ik
			 me vergrypen aan de verzuchting, m'n heldje terug te wenschen op de
			 boven-voor-achter-beneden-insteekkamer van juffrouw Laps! De verontreiniging
			 die hem dáár dreigde, zou ter-nauwernood weerstand hebben geboden
			 aan de pomp van Vrouw Claus, terwyl hier... 
		  
		  M'n bedoeling is nagenoeg, dat 'n gezonde beenbreuk my minder
			 gevaarlyk voorkomt dan 't stikken in vermuffing. Gelooft ge niet met my, lezer,
			 dat er veel menschenzielen te-gronde gaan in 'n atmosfeer als die der
			 Kopperlith's? Maak liever 'n ambachtsman van uw jongen, of 'n matroos! 
		 
	 
  
* Noot van 1878. Eindelyk is nu in geheel
				Duitschland 'n gelykvormig en decimaal muntstelsel ingevoerd. De fouten en
				zotternyen, waaraan by die gelegenheid de ‘mannen van 't vak’ zich
				hebben schuldig gemaakt, loopen in 't anekdotische. Reeds in 't eerste jaar na
				die hervorming, en later herhaaldelyk, vond men zich genoodzaakt verandering te
				brengen in muntslag en alliage, terwyl thans nog de zaak verre van
				voldoend geregel is. De thalers zyn nog altyd slechts voor 'n gedeelte
				ingewisseld, en 'n tal van wyzigingen zyn alweer in de pen. Tout comme chez
				nous alzoo is hier voor de duizend-en-zooveelste maal 't bewys geleverd dat
				de mannen die aan 't hoofd van de zaken staan, Specialileiten, weleens
				specialiteiten zyn in onkunde en onhandigheid.
Geheel afgescheiden van de
				schandelyk onbekwame behandeling der zaak, is 't zeer te betreuren dat Bismarck
				de misschien nooit terugkeerende gelegenheid heeft verwaarloosd, 'n
				Europeesch muntsysteem tot stand te brengen. Na de schitterende
				overwinningen van 1870 had de invoering van 't frankenstelsel niet
				kunnen doorgaan voor vernederend buigen onder franschen invloed, en door
				één pennestreek waren Duitschland, Frankryk, Belgie, Zwitserland
				en Italie met 'n gelykvormige geldrekening begiftigd geweest. De andere Staten
				hadden wel moeten volgen. By deze verandering had ieder baat gevonden, ieder...
				behalve de heeren geldwisseltermieten.

* Noot van 1878. 't Schynt wel dat de
				vogue van 
				Stuart Mill in hoedanigheid van
				citeerkosmetiek aan 't dalen is, maar 't baat niet veel, want sedert eenigen
				tyd besmeeren de Weledele Heeren Motto die naar gevestigde zaakjes in Filosofie
				en Sociaalstudie uitzien, hun onweerstaanbare attrapelokken metTaine, 
				Spencer en nog 'n paar nieuwe snufjes
				van den dag.
De bellettristische Mottoos vergenoegen zich met de
				uitgerafelde krulletjes van exotische romanfabrikanten die dan terstond voor
				sterren van de allereerste grootte worden uitgegeven, natuurlyk. Wie, byv. maar
				't minste besef heeft van ware echte zuivere oorspronkelyke
				letterkunsterigheid, moet flauw vallen van bewondering by 't aanschouwen der
				kroustilleuze nooit op eenig tooneel vertoonde luchtsprongen van den
				wereldberoemden 
				Emile Zola, e.d.
't Publiek van den
				Zeedyk klapt wel niet in de handen by al die kunsten van Adonis Motto - men
				heeft al zoovéél ploerten met vette kunstlokken gezien! - maar
				geeft toch niet genoeg blyk van walging over de luiheid, de
				geestarmoede en de oneerlyke hansworstery waaruit dat
				endimancheeren voortspruit. Zal men dan nooit in verzet komen tegen 't
				vervalschen van - geestelyke! - levensmiddelen?

* Noot van 1878. De hier toegezegde preek
				komt in den VIIn bundel voor.

* Het materiaal waarmee breeuwers arbeiden, is
				uitgeplozen touw = werk, misschien ten-rechte: werg. By 't
				stoppen van naden tusschen planken en deelen, geven ze ‘dat werk
				uit de hand.’ Vandaar de niet onaardige uitdrukking.

† Onze Klaas meende ten-onrechte dat de
				prinses 'n vreemdetaal sprak. Er was slechts dialekt-verschil.
				Wrikken en rukken is volkomen 'tzelfde, en - even
				alswerken - van de zeer uitgebreide familie kr of wr.
				(488)

* Noot van 1878. En dit is met zeer velen
				't geval! Zie, byv. zekere beoordeelaars van Vorstenschool, die m'n
				Louise niet koninklyk vinden, omdat ze te eenvoudig-verheven
				menschelyk is. Maar lieve beste domme burgerluidjes, juist
				dáárom staat ze zooveel hooger dan de opgeschikte prinsessen in
				de poppenkast uwer zoogenaamde klassieken!

* Noot van 1878. Die heeren raken wat uit
				de mode. De citeerstokpaardjes du jour, heeten Spencer en Taine.

* Dit was volgens Bilderdyk de oorzaak dat z'n
				fraaie Floris niet gespeeld werd, toen koning Lodewyk voor 't eerst den
				amsterdamschen schouwburg bezocht.

* Zie over die vaderlandslievende binnenkamers,
				myn Pruisen en Nederland, blz. 42.

* Noot van 1878. Nadat ik deze regelen
				schreef, is hierin eenige verandering gekomen. Hoe die zaken thans geregeld
				zyn, weet ik niet. Sedert eenigen tyd is er groote beweging op 't gebied van
				Tooneelspeelkunst, maar of daaruit iets goeds zal voortkomen, blyft de treurige
				vraag. Ik vrees dat de meest welmeenende pogingen zullen schipbreuk lyden op 't
				gebrek dat ik trachtte te schetsen in 
				958.

* Noot van 1878. O goden, m'n eerste
				berichtgevers hebben zich vergist! Door geloofwaardige getuigen is me later
				verzekerd dat het opgedeund vers niet m'n dierbaren Klaasje, maar den
				dichtervorst Bilderdyk-zelf tot vader had. Poenitet!

